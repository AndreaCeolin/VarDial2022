{"id": "356091", "revid": "767487", "url": "https://it.wikipedia.org/wiki?curid=356091", "title": "Ashlee Simpson", "text": "Divenuta famosa sulla scia del successo della sorella, Jessica Simpson, Ashlee ha ottenuto un notevole successo con il suo album di debutto \"Autobiography\" (con i singoli \"Pieces Of Me\" e \"La La) e il successivo I Am Me (con i singoli Boyfriend e L.O.V.E\".). Nella sua carriera, la Simpson ha pubblicato 3 album e ha recitato in lavori di successo come Settimo cielo e Melrose Place. Il successo iniziale fu tuttavia frenato da alcune criticatissime performance, in particolare quella tenutasi al Saturday Night Live nel 2004, quando un problema tecnico rese palese l'utilizzo del playback causando un clamore mediatico non indifferente.\nBiografia.\nInizia a studiare danza classica all'et\u00e0 di tre anni e viene ammessa alla School of American Ballet in New York quando ne ha 11. In quel periodo inizia a soffrire di anoressia nervosa e perde molto peso. La famiglia, anche in concomitanza con il successo discografico della sorella maggiore Jessica, decide di trasferirsi a Los Angeles, dove Ashlee inizia ad apparire in spot pubblicitari. In seguito diventa una delle ballerine di fila degli show della sorella, fino a quando ottiene delle parti in serie televisive e film.\n\"Autobiography\".\nIl suo primo album, \"Autobiography\", debutta nel luglio 2004 direttamente al primo posto delle classifiche USA, vendendo circa 398.000 copie solo nella prima settimana. La Simpson \u00e8 coautrice di tutte le tracce, che descrive come sue vere emozioni. La critica si spacca sulle sue performance e in particolare frasi poco amichevoli vengono dalla rivista \"Rolling Stone\", che la etichetta come la brutta copia di Avril Lavigne, di pochissimo tempo (giorni) pi\u00f9 grande.\nIl singolo che precede l'uscita dell'album, \"Pieces of Me\", \u00e8 uno dei maggiori successi dell'estate 2004 e viene ben venduto ovunque; i singoli successivi; \"Shadow\" ha riscosso un modesto successo, tenendosi a un livello medio delle classifiche, sebbene, per diverso tempo, mentre \"La La\" riscuote parecchio successo, infatti nelle numerose puntate di TRL si trovava nelle parti pi\u00f9 alte della classifica, e venne anche usata in diversi programmi.\nIn aggiunta al suo primo album Ashlee Simpson canta \"Christmas Past, Present, and Future\" per l'album delle vacanze di Natale 2004 \"Radio Disney Jingle Jams\" e un duetto con la sorella Jessica per la canzone natalizia \"Little Drummer Boy\" per il disco \"ReJoyce\", che cantano insieme nel variet\u00e0 dell'ABC \"Nick &amp; Jessica's Family Christmas\". Nel 2004 la Simpson riceve il Song of the Summer Teen Choice Award per \"Pieces Of Me\", oltre al premio Fresh Face. Vince poi il Billboard Award come artista femminile emergente.\nIl 23 ottobre 2004 la sua partecipazione come ospite musicale al programma statunitense Saturday Night Live danneggia irrimediabilmente la sua reputazione. La sua prima esibizione, Pieces Of Me, si svolge senza problemi. Tuttavia, all'inizio della seconda, che sarebbe dovuta essere Autobiography (ai tempi prevista come singolo), la traccia vocale di Pieces Of Me viene rimandata erroneamente in diffusione, rivelando che la cantante, durante la sua prima performance, in realt\u00e0 cantasse in Playback. La Simpson, in preda all'imbarazzo, improvvisa uno strano balletto ma dopo pochi secondi lascia il palco, mentre la sua band continua a suonare cercando invano di coprire l'errore sincronizzandosi con la traccia vocale. Poco dopo il programma viene interrotto da uno spot pubblicitario. Durante la chiusura dello show la Simpson appare con l'ospite della serata Jude Law incolpando la sua band per l'accaduto. L'opinione pubblica reagisce molto duramente nei confronti della cantante e si scatena un'enorme polemica mediatica. In seguito la Simpson ritira le accuse nei confronti della sua band affermando in un'intervista per il programma Total Request Live di aver avuto gravi problemi alle corde vocali causati da un reflusso gastroesofageo, in seguito al quale il suo dottore le raccomand\u00f2 di non cantare. Secondo la sua versione, il suo batterista avrebbe premuto il tasto sbagliato, che avrebbe riprodotto la traccia vocale della canzone sbagliata. La settimana seguente viene mandato in onda un servizio di 60 Minutes sul Saturday Night Live, filmato la stessa settimana dell'incidente, in cui si pu\u00f2 effettivamente vedere la Simpson alle prese con dei problemi causati dalla sua voce gi\u00e0 durante le prove. Nonostante abbia pi\u00f9 volte sostenuto in numerose interviste di aver realmente cantato, molti critici riconobbero nella traccia vocale un chiaro tentativo di esibirsi totalmente in Playback.\nIl 4 gennaio 2005 canta \"La La\" nell'intervallo dell'Orange Bowl: la sua esibizione \u00e8 stata un fiasco totale, con la disapprovazione di molti dei 72.000 o pi\u00f9 spettatori presenti, sia per il poco tempo avuto a sua disposizione, che per la sua pessima performance canora. Una pecca nella sua carriera dovuta ad un guasto audio dello spettacolo, che diede problemi anche a Kelly Clarkson, esibitasi precedentemente. \"Cosmopolitan\" la sceglie per la copertina di febbraio, indicandola come la \"Fun Fearless Female of the Year\".\nIn seguito a questi scandali, nasce una petizione sul sito www.petitiononline.com in cui si chiede alla Geffen Records di smettere di produrre musica di Ashlee Simpson. La petizione si rivela essere una delle pi\u00f9 attive e raccoglie pi\u00f9 di 360.000 firme.\nNonostante questi spiacevoli episodi avvenuti durante la promozione dell'album, Autobiography continua ad ottenere ottimi risultati e fra la met\u00e0 di febbraio ed aprile inizia il suo primo tour per gli USA, con due date anche in Canada, che ottiene un grande successo.\nAshlee Simpson ottiene quindi un ruolo come l'aspirante attrice Clea nel film \"Undiscovered\", una pellicola indipendente distribuita nelle sale nell'agosto 2005. Il film \u00e8 un flop, tanto che incassa solo $676.048, e nel 2005 Ashlee viene nominata ai Razzie Awards come peggior attrice non protagonista per \"Undiscovered\".\n\"I Am Me\".\n\"I Am Me\", il suo secondo album, esce negli Stati Uniti nell'ottobre seguente e con esso la cantante-attrice si propone di incorporare in senso della musica degli anni ottanta. \"I Am Me\" debutta direttamente al numero 1, vendendo in una sola settimana 220.000 copie solo in USA, anche se le vendite calano leggermente, il disco riesce tuttavia a guadagnarsi la certificazione di Platino per oltre un milione di copie vendute in USA. Il primo singolo, \"Boyfriend\", diventa una hit negli USA e in tutto il mondo, cos\u00ec come il secondo, \"L.O.V.E.\", il quale viene ampiamente apprezzato dalla critica. Un terzo singolo \"Invisible\" viene pubblicato, pur non facente parte della track list ufficiale dell'album, mentre \"Catch Me When I Fall\" esclusivamente nelle radio americane.\nA fine settembre Ashlee Simpson inizia un tour di concerti da Portland. A met\u00e0 dicembre ha uno svenimento dopo una performance in Giappone, dovuta probabilmente ad eccessivo stress; viene ricoverata in ospedale, ma senza nessuna grave conseguenza.\n\"Bittersweet World\".\nDurante il 2007 Ashlee \u00e8 tornata in studio di registrazione per lavorare sul nuovo materiale. Come produttori dell'album spiccano i nomi di Ron Fair (gi\u00e0 produttore in passato di Christina Aguilera e Britney Spears), Timbaland e will.i.am. Rispetto ai due album precedenti, \"Bittersweet World\" \u00e8 stato influenzato dal sound anni 80, pur tuttavia mantenendo una vena pop/rock. La stessa cantante ha infatti dichiarato: \"ci tenevo che questa release richiamasse quegli anni, perch\u00e9 in questo momento mi sento cos\u00ec, prorompente e festaiola\" Per una coincidenza, Ashlee e sua sorella Jessica si ritrovano contemporaneamente nella top 10 di iTunes USA: si tratta della prima volta in assoluto in cui una coppia di fratelli o sorelle riesce nell'impresa.\nLa data di uscita \u00e8 stata fissata il 15 aprile 2008, e per promuovere il disco la Geffen ha lanciato come primo singolo \"Outta My Head (Ay Ya Ya)\": la canzone ha debuttato in anteprima sul portale AOL Music a fine novembre 2007, ottenendo buone performance nelle classifiche. Il video, girato pochi giorni dopo, \u00e8 stato descritto dalla stessa artista come un \"surreale concentrato dell'arte di Salvador Dal\u00ed unito a qualcosa di John Malkovich\".\nIl secondo singolo, annunciato da Ashlee e confermato anche dal suo sito ufficiale \u00e8 \"Little Miss Obsessive\", in cui duetta con \"Tom Higgenson\" dei Plain White T's.\nBroadway e televisione.\nA partire dal 2008 Ashlee recita nella serie TV Melrose Place, interpretando il ruolo di Violet Foster per 12 episodi. In un primo momento il suo personaggio avrebbe dovuto apparire in ogni episodio, ma successivamente viene tagliato. Successivamente entra a far parte della produzione di Broadway \"Chicago\". Nel 2012, Ashlee annuncia l'imminente pubblicazione di un nuovo album e pubblica il singolo \"Bat For A Heart\", scritto da Linda Perry. Ashlee descrive l'album come elettronico e sperimentale, tuttavia il progetto non \u00e8 mai stato pubblicato.\nNel 2016, Ashlee parla nuovamente della possibilit\u00e0 di pubblicare un nuovo album o tornare a recitare, tuttavia si limita alla seconda attivit\u00e0 doppiando un personaggio nel cartoon Space Dogs. Nel 2018, Ashlee e suo marito, il cantante Evan Ross, lanciano un reality show sulla loro vita di coppia e il singolo in duetto \"I Do\". Anche in questo caso, i due parlano di un album che non fu tuttavia mai pubblicato.\nApparizioni televisive.\nAppare in un episodio del telefilm \"Malcolm\" nel 2001, dopodich\u00e9 ricopre una piccola parte nel film \"Hot Chick - Una bionda esplosiva\", del 2002. Il successo vero e proprio arriva poco dopo, con un ruolo di primo piano nella serie televisiva \"Settimo cielo\", nella quale recita dal 2002 al 2004. Ashlee \u00e8 apparsa occasionalmente in \"Newlyweds\", un reality show sulla vita coniugale della sorella Jessica con l'allora marito Nick Lachey. Successivamente ha avuto anche un proprio reality su MTV, intitolato \"The Ashlee Simpson Show\", dedicato a raccontare la vita di Ashlee durante l'incisione di \"Autobiography\" che andava in onda subito dopo quello di Jessica \u00e8 durato 8 episodi nell'estate 2004, a cui si aggiungono altri 10 fra gennaio e marzo 2005.\nNel 2003 lavora come VJ su MTV e pi\u00f9 tardi incide la canzone \"Just Let Me Cry\" per la colonna sonora del film \"Quel pazzo venerd\u00ec\", procurandosi cos\u00ec un contratto con la Geffen Records.\nNel 2009 ottiene una parte di coprotagonista nel reboot di \"Melrose Place\". La serie pur facendo un grande rumore online e sui social networks come mai precedentemente riscuote per\u00f2 rating televisivi bassi e andr\u00e0 incontro la chiusura nell'aprile 2010 al 18\u00ba episodio. Dopo anni, nel 2018, Ashlee e il suo secondo marito Evan Ross sono stati i protagonisti del reality show \"Ashlee+Evan\".\nVita privata.\nIl 18 maggio 2008, la Simpson e Peter Wentz, bassista dei Fall Out Boy, si sono sposati in una cerimonia privata nella tenuta della famiglia Simpson a Springfield, dove erano presenti circa 150 invitati. Ashlee ha in seguito confermato la voce di aspettare un figlio e che lo aspettava prima di sposarsi. Il 20 novembre 2008, Ashlee ha dato alla luce il suo primo figlio, Bronx Mowgli Wentz. Ha divorziato da Wentz il 22 novembre 2011 a causa di differenze inconciliabili. Nel luglio 2013 inizia una relazione con Evan Ross, fidanzandosi ufficialmente nel gennaio 2014. Nell'agosto dello stesso anno si sposano in Connecticut, nella tenuta di Diana Ross. Nel luglio 2015 nasce Jagger Snow.\nFormazione.\nNelle esibizioni dal vivo Ashlee Simpson suona con una band costituita da:\nDal settembre 2004 questa band si chiama ufficialmente Ashlee Simpson and Submission.\nDoppiatrici italiane.\nNelle versioni in lingua italiana dei suoi lavori, Ashlee Simpson \u00e8 stata doppiata da:"}
{"id": "356093", "revid": "1318658", "url": "https://it.wikipedia.org/wiki?curid=356093", "title": "XVIII arrondissement di Parigi", "text": "Il XVIII \"arrondissement\" di Parigi si trova al limite nord della citt\u00e0, sulla \"rive droite\". Comprende l'antico comune di Montmartre, annesso dalla capitale nel 1860. \u00c8 il secondo \"arrondissement\" pi\u00f9 popolato."}
{"id": "356095", "revid": "1318658", "url": "https://it.wikipedia.org/wiki?curid=356095", "title": "Culebra", "text": "Il termine Culebra \u00e8 una parola di origine spagnola che letteralmente significa \"serpente\" e pu\u00f2 avere diversi significati:"}
{"id": "356096", "revid": "1522738", "url": "https://it.wikipedia.org/wiki?curid=356096", "title": "Afsharidi", "text": "La dinastia afsharide, di stirpe turca, govern\u00f2 la Persia nel XVIII secolo ed ebbe per capitale Mashhad, nel Khorasan. Le vicende della dinastia coincidono con quelle del suo fondatore Nadir Shah, una delle pi\u00f9 originali ed enigmatiche figure della storia iraniana.\nDopo la caduta dei Safavidi ad opera degli afghani, Nadir combatt\u00e9 al servizio di questi ultimi contro gli Uzbeki. Nadir pass\u00f2 al servizio di Tahmasp II, erede legittimo della dinastia safavide (dopo che quest'ultimo gli neg\u00f2 alcuni pagamenti), e inizi\u00f2 la riconquista della Persia, che complet\u00f2 nel 1729 ponendo sul trono Tahmasp come re-fantoccio. Quando ritenne il suo potere consolidato, si fece incoronare sci\u00e0 (1736) e attacc\u00f2 gli afghani; prese Kandahar e Kabul, quindi invase l'India e saccheggi\u00f2 Delhi, riportando un favoloso bottino inclusi il Trono del Pavone, incastonato di gemme, e il diamante Koh-i-Noor. Nel 1740 fece giustiziare Tahmasp e i suoi figli. Costitu\u00ec quindi una flotta per invadere l'Oman, e riprese la guerra, sua unica occupazione, contro i Turchi e la Transoxiana. Cerc\u00f2 inutilmente di riconciliare sciiti e sunniti, poich\u00e9 aveva bisogno di entrambe le fazioni nel proprio esercito.\nUomo avido e intollerante, negli ultimi anni si fece crudele e sospettoso, finendo assassinato nel 1747. Nella seconda met\u00e0 del secolo l'Iran fu conteso da tre fazioni (Afsharidi, Zand e Qajar), mentre si facevano sempre pi\u00f9 frequenti le ingerenze delle potenze europee."}
{"id": "356098", "revid": "767487", "url": "https://it.wikipedia.org/wiki?curid=356098", "title": "Eu's Arse", "text": "Gli Eu's Arse, diminutivo di Europe's Arse (letteralmente: \"Culo d'Europa\"), sono un gruppo hardcore punk udinese nato negli anni ottanta. Assieme agli Upset Noise furono tra i gruppi pi\u00f9 importanti della scena del Friuli-Venezia Giulia e pi\u00f9 in generale di quella italiana assieme a band quali Raw Power, Negazione, ecc...\nStoria del gruppo.\nFase uno: \"Lo stato ha bisogno di te? Bene, fottilo\".\nGli Eu's Arse, che prendono il nome dall'appellativo assegnato ai punk italiani dai punk d'Europa ed inglesi, si formarono ad Udine nel 1981 su iniziativa di Ruggero \"Jolly Roger\", Gianluca \"Killy Fart\" e Andrea \"Andy La Brioche\". La prima vera formazione era composta da \"Killy\", \"Stinky\", \"Stiv\" e \"Totis\".\nNel 1982 parteciparono al festival \"Offensiva di primavera\" presso il centro sociale Virus di Milano, pubblicando poi subito dopo il loro primo EP su 7\" dal titolo \"Lo stato ha bisogno di te? Bene, fottilo\". Il disco fu registrato negli studi dei No submission e sostenuto dalla fanzine Nuova Fahrenheit.\nNel 1983 il gruppo stampa una nuova autoproduzione, uno split album con gli Impact dal titolo \"Questa \u00e8 la loro speculazione di morte!\". Il disco ottiene fra le recensioni, anche quella della fanzine di San Francisco Maximumrocknroll, che ne descrive il sound come \"una combinazione di riff ripetitivi di matrice Discharge uniti ad una voce dal suono sgradevole che ricorda un poeta in preda ad attacchi di furiosa follia\".\nDopo un lungo tour e numerosi cambi di formazione il gruppo si scioglie nel 1985.\n2003: ristampe &amp; reunion.\nNel dicembre 2003 Agipunk Records, assieme alla label americana 625thrashcore, stampano un Lp intitolato \"1981 - 1985\" con i pezzi dei primi due Ep + un live.\nA seguito di questo album la band si riforma con i membri originari: Gianluca \"Killy\", Stefano \"Bone\", Stefano \"Steve\" in veste di chitarrista e Richard del gruppo goriziano Warfare alla voce.\nNel 2006 la romana SOA Records pubblica \"Adesso come allora\" un CD contenente sempre i primi due EP + un live.\nCon questa formazione, nel 2008, registrano 10 tracce per un Cd intitolato \"2008\" pubblicato dall'etichetta giapponese MCR, al quale \u00e8 seguita la pubblicazione su vinile, formato LP 33rpm, autoprodotto in Italia.\nNel 2009 \"Steve\" lascia la band e viene sostituito da Lorenzo \"Tubo\" con il quale partecipano a festival internazionali e, nella primavera 2014, ad un tour negli Stati Uniti.\nNel 2014 la F.O.A.D. Records stampa un LP 12\" Gatefold contenente un libro di 16 pagine e Cd con 3 live del 1982/1983.\nNel autunno dello stesso anno \"Tubo\" viene rimpiazzato da Mark (gi\u00e0 chitarrista in band hardcore del area Veneziana come Ohuzaru, La Piovra, NAB, Sgurd..)\nNel corso degli anni la band continua con live in italia e europa dividendo il palco con band come Discharge, Ratos de Por\u00e3o e Doom."}
{"id": "356099", "revid": "841530", "url": "https://it.wikipedia.org/wiki?curid=356099", "title": "Tiro ignorante", "text": ""}
{"id": "356100", "revid": "1762097", "url": "https://it.wikipedia.org/wiki?curid=356100", "title": "Inquinamento termico", "text": "Per inquinamento termico si intende un'anomalia, di causa antropica, delle temperature registrate all'interno di un ecosistema.\nTipologie.\nVi sono due tipologie d'inquinamento termico:\nConseguenze dell'inquinamento diretto.\nL'inquinamento termico diretto \u00e8 spesso riconducibile alla situazione in cui un'industria riversa nel mare o in un fiume tonnellate di acque di raffreddamento con pesanti effetti sulla biologia sugli ecosistemi acquatici, come:\nInoltre \u00e8 importante ricordare che un aumento della temperatura implica diminuzione della solubilit\u00e0 dell'ossigeno che pu\u00f2 provocare la perdita di specie sensibili.\nAnche l'isola di calore urbana pu\u00f2 considerarsi un inquinamento termico diretto; nei centri urbani, infatti, la temperatura risulta essere maggiore di 3,5-8 \u00b0C rispetto alle periferie o alla campagna.\nConseguenze dell'inquinamento indiretto.\nIl secondo tipo di inquinamento \u00e8 considerabile come un aspetto del riscaldamento globale e dell'effetto serra.\nL'effetto serra consiste in un riscaldamento del pianeta per effetto dell'azione dei cosiddetti gas serra, cio\u00e8 composti presenti nell'aria a concentrazioni relativamente basse. Questi particolari gas permettono alle radiazioni solari di passare attraverso l'atmosfera, nello stesso tempo per\u00f2 ostacolano il passaggio verso lo spazio di parte delle radiazioni infrarosse provenienti dalla superficie della Terra e dalla bassa atmosfera.\nCi sono per\u00f2 conseguenze sia sull'ambiente che sull'uomo:\nLeggi italiane.\nLe vigenti leggi in materia di inquinamento termico (10.05.1976 n. 319 e 21.12.1979 n. 650) impongono, per gli scarichi superficiali in ambienti idrici, il rispetto dei seguenti punti:\nTutte le principali normative emanate, a livello nazionale e locale, per far fronte a questa emergenza tendono a rimuovere i principali fattori causali del fenomeno."}
{"id": "356105", "revid": "36426", "url": "https://it.wikipedia.org/wiki?curid=356105", "title": "Ambra grigia", "text": "L'ambra grigia \u00e8 una sostanza fortemente odorosa prodotta dall'intestino dei capodogli ed \u00e8 utilizzata per la realizzazione di profumi.\nOrigine.\nLa sostanza viene prodotta naturalmente come secrezione biliare per difendere le mucose intestinali del capodoglio dai resti indigesti dei molluschi cefalopodi, di cui i capodogli si nutrono, indurendosi intorno ai residui della digestione ed inglobandoli. Il principale costituente chimico dell'ambra grigia \u00e8 l'ambreina e l'attrazione che il suo odore esercita \u00e8 dovuta al grande contenuto di feromone analogamente ad altre sostanze aromatiche di origine animale, come il castoreum.\nL'ambra grigia viene espulsa naturalmente dal capodoglio attraverso le feci, oppure, in caso di accumuli eccessivamente grandi per essere espulsi attraverso il tratto fecale, viene occasionalmente rigurgitata. In entrambi i casi vengono a formarsi masse solide in forma di blocchi che, una volta espulsi, possono galleggiare, spinti dalle correnti, fino ad essere ritrovati sulle coste; tipicamente questo accade nell'Oceano Indiano (in India o in Africa orientale).\nLasciata seccare al sole si ammorbidisce ed acquista un ottimo profumo e la propriet\u00e0 di fissare gli odori.\nStoria.\nIn passato era bruciata come incenso, perch\u00e9 sprigionava un odore gradevole ed ebbe fama di potente afrodisiaco. Viene citata tra i prodotti della caccia alle balene anche nel \"Moby Dick\" di Herman Melville e nel \"Il Milione\" di Marco Polo. \u00c8 storicamente un ingrediente di base dell'industria profumiera e nel periodo coloniale costituiva un ragguardevole cespite nell'economia della Somalia italiana e di altre regioni del corno d'Africa.\nL'attuale rarit\u00e0 della sostanza naturale, dovuta alla riduzione progressiva del numero dei capodogli a causa della pesca indiscriminata, ha spinto le industrie profumiere ad associarsi nella ricerca di un sostituto sintetico.\nRinvenimenti fossili.\nAmbra grigia fossile \u00e8 stata rinvenuta per la prima volta dentro argille pleistoceniche in Umbria. \u00c8 stata riconosciuta tale a seguito di analisi geochimiche, che hanno rivelato la presenza in mineralizzati di becchi di calamari, di molecole organiche compatibili con questa origine. Sono stati rinvenuti 25 di questi icnofossili, in un'area di 1.200\u00a0m\u00b2 caratterizzati da ragguardevoli dimensioni: sono strutture ricche in carbonato di calcio, di circa 30-60 centimetri di altezza e larghi da 60 centimetri a 1,2 metri, con forma elicoidale concentrica."}
{"id": "356106", "revid": "1442080", "url": "https://it.wikipedia.org/wiki?curid=356106", "title": "Francesco Vairano", "text": "Biografia.\nAttore teatrale e televisivo, partecip\u00f2 anche ai programmi \"Non stop\" (1977) di Raiuno e \"La TV delle ragazze\" (1988-1989) di Raitre.\nCome doppiatore ha prestato la voce, fra gli altri, a Andy Serkis nel ruolo di Gollum / Sm\u00e9agol nella trilogia de \"Il Signore degli Anelli\" e nel film \"Lo Hobbit - Un viaggio inaspettato\" di Peter Jackson, e ad Alan Rickman nel ruolo di Severus Piton nella saga cinematografica di \"Harry Potter\" (di entrambe queste saghe Vairano \u00e8 stato anche direttore del doppiaggio e dialoghista), nonch\u00e9 a Robert Downey Jr. in \"Charlot\", a William Hurt ne \"Il bacio della donna ragno\" e a vari personaggi nei film dei \"Muppet\".\nIn \"\" doppia Ian McDiarmid nel ruolo di Palpatine, sostituendo il collega Carlo Reali su preferenza dello stesso regista, George Lucas, e della casa di produzione. Di questo episodio della saga ha curato anche la direzione del doppiaggio. Nel 2019, doppia di nuovo McDiarmid in .\nIn qualit\u00e0 di direttore del doppiaggio, ha curato le edizioni italiane di numerosi film fra gli anni novanta ai primi anni del 2000, fra cui \"Belli e dannati\" di Gus Van Sant, \"A.I. - Intelligenza Artificiale\" di Steven Spielberg, \"Trainspotting\" di Danny Boyle, \"Il mistero di Sleepy Hollow\" di Tim Burton, \"Nightmare Before Christmas\" di Henry Selick (prodotto dallo stesso Tim Burton), \"American Beauty\" di Sam Mendes, \"Tutto su mia madre\" di Pedro Almod\u00f3var e diversi film d'animazione Disney e Dreamworks, tra cui Il gobbo di Notre Dame e Il principe d'Egitto.\nDi molti fra questi film \u00e8 stato anche adattatore dei dialoghi, attivit\u00e0 che gli ha fatto cogliere una delle esperienze pi\u00f9 significative quando \u00e8 stato chiamato dal direttore Pino Colizzi per curare quelli dell'edizione italiana di \"Pulp Fiction\" di Quentin Tarantino.\nDa gennaio 2014 \u00e8 direttore artistico della SEDIF.\nNel dicembre 2016, in occasione della consegna della targa alla carriera al festival \"Voci nell'ombra\", ha annunciato il suo ritiro dal mondo del doppiaggio a tempo pieno, affermando che vi si dedicher\u00e0 di rado.\nHa diretto il doppiaggio inglese del film \"Pinocchio\" (2019) di Matteo Garrone, utilizzando esclusivamente voci italiane, e ha scritto lui stesso i dialoghi inglesi; ha inoltre doppiato il ruolo dell'oste Moreno, interpretato da Gigio Morra."}
{"id": "356108", "revid": "287204", "url": "https://it.wikipedia.org/wiki?curid=356108", "title": "La strada per Los Angeles", "text": "La strada per Los Angeles (scritto nel 1933, con stesura definitiva del 1936, ma pubblicato solamente nel 1985) \u00e8 il primo romanzo di John Fante. In ordine cronologico rappresenta il secondo capitolo della saga autobiografica dell'aspirante scrittore Arturo Bandini, completata da \"Aspetta primavera, Bandini\" (1937) \"Chiedi alla polvere\" (1939) e \"Sogni di Bunker Hill\" (1982).\nTrama.\nArturo Bandini, scalcinato diciottenne italo-americano, vive orfano del padre (Svevo, protagonista del prequel del 1937) con la madre debole e fragile e con la sorella Mona, fanatica religiosa. Il suo sogno, urlato, conclamato, perseguito, \u00e8 quello di diventare un grande scrittore, ma per il momento, si limita a guadagnare qualche soldo (\u00e8 l'unica fonte di reddito della casa dopo la morte del padre) con lavoretti saltuari e mal pagati, fino a un impiego in un mediocre conservificio del pesce, che sembrer\u00e0 dargli una certa stabilit\u00e0.\nNel frattempo il nostro colleziona foto os\u00e9 idolatrandole come divinit\u00e0, salvo poi distruggerle in un accesso di contrizione, sfoga la propria perenne frustrazione contro il bigottismo monacale della sorella e la irritante passivit\u00e0 della madre, ostenta a tutti e chiunque un'erudizione verbale e verbosa priva di sostanza, capace solo di autoridicolizzarsi e legge autori del calibro di Friedrich Nietzsche e Oswald Spengler per pura megalomania, senza comprendere nulla.\nIl personaggio.\nArturo \u00e8 giovane, megalomane, sfrontato, razzista, intollerante. L'autore sembrerebbe cos\u00ec tratteggiare un antieroe negativo, perch\u00e9 meschino, inconcludente per superbia. Eppure quello che esce da questo primo romanzo \u00e8 un personaggio sfaccettato e irridente nel suo goffo e malcelato attacco perpetuamente diretto alle convenzioni nevralgiche del vivere civile.\nLa narrazione in prima persona non fa che aumentare la simpateticit\u00e0 solidale che emana da Arturo: la sottile e graffiante ironia che nasce dal contrasto palese tra le intenzioni di Arturo e gli eventi che realmente accadono, finisce per dare al romanzo una completa vocazione satirica nei confronti e di un modo di vedere il mondo solipsistico ed egocentrico e di un mondo che esso stesso mal accetta elementi di plateale disordine al suo interno."}
{"id": "356109", "revid": "31886", "url": "https://it.wikipedia.org/wiki?curid=356109", "title": "Analizzatore di massa a quadrupolo", "text": "L'analizzatore di massa a quadrupolo \u00e8 un tipo di analizzatore impiegato nella spettrometria di massa. Nello spettrometro di massa l'analizzatore di massa quadrupolare \u00e8 il componente dello strumento responsabile di convogliare gli ioni del campione in esame al rivelatore, sulla base del loro rapporto massa/carica (m/z). Un analizzatore di massa \u00e8 essenzialmente un filtro di massa capace di trasmettere solamente lo ione prescelto. Uno spettro di massa si ottiene esplorando in sequenza il campo di massa di interesse (scansione). Questo tipo di analizzatore \u00e8 il pi\u00f9 utilizzato negli spettrometri di massa per analisi di routine. Ha risoluzione unitaria.\nFunzionamento.\nUn quadrupolo \u00e8 composto da quattro barre parallele di metallo. Alle barre viene applicata una tensione continua, le barre opposte diagonalmente hanno la tensione dello stesso segno, a questa viene sovrapposta una tensione alternata con frequenza nell'ordine dei megahertz (radiofrequenza). Il campo elettrico che risulta costringe gli ioni a percorrere una traiettoria oscillante diversa per ogni valore di m/z. Regolando questo campo si pu\u00f2 selezionare il valore di m/z degli ioni che attraversano il quadrupolo, gli ioni con m/z superiore o inferiore al valore prescelto saranno costretti a percorrere traiettorie che portano fuori dal campo elettrico e quindi non raggiungeranno il rivelatore. Ci\u00f2 consente la selezione di un particolare ione, oppure la scansione delle m/z variando con continuit\u00e0 il campo elettrico.\nApplicazioni.\n\u00c8 l'analizzatore pi\u00f9 diffuso in quanto \u00e8 stato tra i primi ad essere sviluppati ed il suo costo \u00e8 contenuto, rispetto ad altri analizzatori. Le sue caratteristiche di analizzatore distruttivo e la sua bassa risoluzione (unitaria) limitano per\u00f2 il suo impiego in strumenti per analisi di routine, in cui non ci sia necessit\u00e0 di prestazioni elevate.\nTriplo quadrupolo.\nUna configurazione strumentale composta da tre quadrupoli in serie viene utilizzata negli strumenti cosiddetti \"a triplo quadrupolo\". \nIn questa configurazione il primo ed il terzo quadrupolo agiscono da filtri di massa, mentre il quadrupolo centrale, riempito con un gas inerte (azoto o argon), come cella di collisione (al quadrupolo centrale \u00e8 applicata una radiofrequenza la cui funzione \u00e8 di mantenere focalizzati gli ioni generati dalla rottura della molecola genitore).\nUno strumento a triplo quadrupolo, oltre alle funzionalit\u00e0 dello strumento a singolo quadrupolo, ne possiede di ulteriori.\n\u00c8 possibile operare infatti in \"product ion scan\", dove il primo quadrupolo seleziona uno ione di rapporto m/z fissato, dopo la frammentazione il terzo quadrupolo effettua una scansione su un determinato range di massa. In questo modo \u00e8 possibile dall'analisi dei frammenti avere informazioni sull'identit\u00e0 di una molecola.\nNella modalit\u00e0 \"parent ion scan\" invece \u00e8 il terzo quadrupolo che \u00e8 sintonizzato permanentemente su un dato m/z, mentre il primo quadrupolo lavora in scansione su un range di massa. Questa modalit\u00e0 permette di individuare classi di molecole strutturalmente simili.\nNella modalit\u00e0 \"neutral loss scan\" invece, entrambi i quadrupoli lavorano in scansione, ma tra il primo ed il terzo quadrupolo \u00e8 mantenuta una differenza prefissata di m/z, in altre parole mentre il primo quadrupolo \u00e8 sintonizzato su un determinato m/z il terzo si trova a (m/z - x), ed x \u00e8 mantenuto costante durante la scansione. \u00c8 possibile cos\u00ec individuare facilmente classi di molecole che hanno in comune una parte della struttura. \nLe modalit\u00e0 \"parent ion scan\" e \"product ion scan\" sono utili soprattutto per studi sul metabolismo. \nUn'ulteriore modalit\u00e0, \"single reaction monitoring\" (SRM) viene utilizzata per l'analisi quantitativa nei sistemi accoppiati con la cromatografia liquida o la gas cromatografia. In questo caso l'identit\u00e0 della molecola \u00e8 nota a priori ed il primo quadrupolo \u00e8 fissato su un valore determinato di m/z, mentre il terzo su quello di un frammento. Questa modalit\u00e0 permette di aumentare la specificit\u00e0 del sistema di rivelazione. Nel caso venga selezionato pi\u00f9 di un frammento si parla di \"multiple reaction monitoring\" (MRM)."}
{"id": "356110", "revid": "125140314", "url": "https://it.wikipedia.org/wiki?curid=356110", "title": "Salvatore Fiume", "text": "Fu anche scultore, architetto, scrittore e scenografo.\n\u00ab In Sicilia si preferisce non fare le cose ma dirle, fingendo d'averle fatte; e la soddisfazione di dirle \u00e8 maggiore di quella che altrove si prova facendole. \u00bb\nBiografia.\nLe esperienze giovanili (1915-1949).\nSalvatore Fiume nacque a Comiso, in Sicilia, il 23 ottobre 1915. A sedici anni, grazie al suo talento ed alla sua passione per l'arte, vinse una borsa di studio per frequentare il Regio Istituto d'Arte del Libro di Urbino, dove apprese le tecniche della stampa, dall'incisione alla litografia. Terminati gli studi nel 1936, si trasfer\u00ec a Milano, dove entr\u00f2 in contatto con intellettuali ed artisti della levatura di Salvatore Quasimodo, Dino Buzzati e Raffaele Carrieri.\nA ventitr\u00e9 anni, nel 1938, Fiume si trasfer\u00ec ad Ivrea, dove divenne \"art director\" di una rivista culturale voluta e seguita da Adriano Olivetti, \"Tecnica e organizzazione\"; in questi anni realizz\u00f2 la sua prima opera letteraria, il romanzo \"Viva Gioconda!\", pubblicato a Milano nel 1943 dall'editore Bianchi-Giovini.\nVolendo dedicarsi soprattutto alla pittura, sebbene l'ambiente letterario che frequentava fosse stimolante, nel 1946 lasci\u00f2 Ivrea per stabilirsi a Canzo, non lontano da Como, in una ex-filanda ottocentesca dove inizi\u00f2 il suo intenso e poliedrico percorso di ricerca oltre che nella pittura, anche nella scultura e nell'architettura.\nNello stesso anno, a Milano, present\u00f2 una serie di disegni a tempera e a china al poeta e critico d'arte Raffaele Carrieri ed al pittore e scrittore Alberto Savinio, fratello dell'ormai affermato pittore metafisico Giorgio de Chirico, che ne rimasero entusiasti.\nLe prime commissioni importanti (1949-1962).\nLa sua prima esposizione ufficiale, che comprendeva le opere del ciclo \"Isole di statue\" e \"Citt\u00e0 di statue\" e che gli permise di suscitare molto interesse presso la critica e di prendere contatti con istituzioni artistiche e culturali a livello mondiale, si tenne nel 1949 alla Galleria Borromini di Milano; qui acquistarono una sua opera sia il direttore del Museum of Modern Art di New York, Alfred H. Barr Jr., sia la collezione Jucker di Milano. Nello stesso anno prese parte alla mostra Twentieth-Century Italian Art al MoMa di New York. \nL'anno successivo, nel 1950, fu invitato alla Biennale di Venezia dove espose il trittico \"Isola di statue\", opera alla quale dedic\u00f2 una pagina la rivista statunitense \"Life\" e che ora fa parte della collezione di Arte Moderna e Contemporanea dei Musei Vaticani\".\"\nNello stesso anno fu invitato dall'architetto Gio Ponti a realizzare una grande opera di 48\u00d73 metri per il salone di prima classe dell'\"Andrea Doria\", il famoso transatlantico che affond\u00f2 nel 1956 al largo di Nantucket, nel Massachusetts. La grande tela, intitolata \"Le leggende d'Italia\", rappresentava un'immaginaria citt\u00e0 rinascimentale ricca di capolavori italiani del Quattrocento e del Cinquecento riprodotti da Fiume stesso. La grande tela venne dipinta e preparata al trasporto nell'atelier di Salvatore Fiume a Canzo, in provincia di Como, dove il pittore ebbe come assistenti i giovani pittori Gianfranco Ferroni, Angelo Daverio e Salvatore Jemolo.\nGi\u00e0 dal 1949 stava lavorando ad un ciclo di dieci grandi dipinti, commissionato dall'industriale Bruno Buitoni Sr e intitolato \"Avventure, sventure e glorie dell'antica Perugia\", che termin\u00f2 nel 1952; in queste opere \u00e8 evidente l'interesse di Fiume per la pittura rinascimentale, in particolare per quella di Piero della Francesca e di Paolo Uccello. Nel 1953 gli furono commissionate dalle riviste newyorkesi \"Life\" e \"Time\" alcune opere in cui Fiume rappresent\u00f2 una storia immaginaria di Manhattan e della Baia di New York, immaginate come \"isole di statue.\"\nI viaggi attraverso il mondo (1962-1997).\nInizi\u00f2 quindi per il pittore una fase di contatti, viaggi ed esposizioni per tutto il mondo. Tali viaggi ebbero per Fiume un'importanza notevole nella raccolta di impressioni, suoni, forme e colori di culture antiche e moderne, che accrebbero la sua personalit\u00e0 artistica fornendogli materiale per l'espandersi di un immaginario globale, ma sempre disciplinato dalla preponderante lezione della classicit\u00e0 mediterranea.\nNel 1962 una mostra itinerante di cento quadri di Fiume tocc\u00f2 diversi musei della Germania, tra i quali quelli di Colonia e Ratisbona. Nel 1973, insieme all'amico fotografo Walter Mori, Fiume si rec\u00f2 nella Valle di Babile, in Etiopia, dove dipinse alcune sue 'isole' su un gruppo di rocce, usando vernici marine anticorrosione. Un modello di una sezione di queste rocce a grandezza naturale fu realizzato da Fiume per la grande antologica del 1974 al Palazzo Reale di Milano; tale modello riempiva quasi interamente la grande Sala delle Cariatidi. Alla stessa mostra present\u00f2 per la prima volta la \"Gioconda Africana\", un'opera con cui Fiume volle rendere omaggio alla bellezza della donna africana, ritraendola nella stessa posa della Monna Lisa di Leonardo. Essa \u00e8 ora custodita nei Musei Vaticani.\nNel 1975 il comune calabrese di Fiumefreddo Bruzio accett\u00f2 la proposta di Salvatore Fiume di rivitalizzare gratuitamente il centro storico con alcune sue opere. Il pittore dipinse, quindi, tra il 1975 ed il 1976, alcune pareti interne ed esterne dell'antico castello semidiroccato, e, nel 1977, la volta della cappella di San Rocco. Negli anni Novanta colloc\u00f2 una scultura di bronzo in ognuna delle due piazze panoramiche di Fiumefreddo. Seguirono diverse mostre: nel 1985 quella a Castel Sant'Angelo a Roma; nel 1987 la mostra \"De Architectura Pingendi\" allo Sporting d'Hiver di Monte Carlo inaugurato dal principe Ranieri di Monaco; nel 1991 alla Mostra internazionale di architettura a Milano, al Palazzo delle Esposizioni; nel 1992 a Villa Medici, sede dell'Accademia di Francia a Roma.\nNel 1993 Fiume visit\u00f2, in compagnia del fotografo Mimmo Dabbrescia, i luoghi in cui aveva vissuto Gauguin in Polinesia; don\u00f2 anche un suo dipinto al Museo Gauguin di Tahiti, in omaggio al grande maestro francese. Da questa esperienza nacque il libro \"Omaggio alla Polinesia\", Prospettive d'arte, Milano, 1992.\nSalvatore Fiume mor\u00ec a Milano il 3 giugno 1997. Sue opere sono conservate in alcuni dei pi\u00f9 importanti musei del mondo, tra i quali i Musei Vaticani, l'Ermitage di San Pietroburgo, il Museum of Modern Art di New York, il Museo Pu\u0161kin di Mosca e la Galleria d'Arte Moderna di Milano.\nTeatro e letteratura.\nAltro elemento che attesta la poliedrica creativit\u00e0 di Salvatore Fiume sono le esperienze che collezion\u00f2 nella sua carriera di sensibile interprete del mondo che lo circondava. Come scenografo teatrale, dal 1950 al 1960, lo troviamo protagonista al Teatro alla Scala di Milano (scene e costumi per \"La vita breve\" di Manuel de Falla), al Covent Garden di Londra, al Teatro dell'opera di Roma ed al Teatro Massimo di Palermo.\nLa sua attivit\u00e0 di scrittore inizi\u00f2 nel 1943 con il romanzo \"Viva Gioconda!\" . In seguito Fiume pubblic\u00f2 altri due romanzi, molti racconti, diverse commedie, una tragedia e due raccolte di poesie. Il suo libro \"Pagine libere\", del 1994 contiene osservazioni molto personali sulla vita e sull'arte. La sua attivit\u00e0 di narratore, poeta e drammaturgo gli valse, nel 1988, la laurea \"ad honorem\" in Lettere Moderne presso l'universit\u00e0 di Palermo.\nScultura.\nCome scultore Fiume debutt\u00f2 nel 1994 con un'esposizione per la Galleria Artesanterasmo di Milano. In realt\u00e0 le sue prime esperienze furono alcuni bassorilievi in gesso risalenti agli anni quaranta. In seguito utilizz\u00f2 anche altri materiali come il vimine, la ceramica, il bronzo, il marmo, e la resina. Una serie di esperienze che avevano visto la realizzazione di sculture in marmo, su bozzetto di Fiume, con l'uso di tecniche meccaniche portarono l'artista a desiderare di realizzare le proprie sculture senza pi\u00f9 mediazioni.\nCos\u00ec, all'et\u00e0 di 79 anni, Fiume realizz\u00f2 personalmente sculture di notevoli dimensioni, come \"Le tre grazie\", dal modello in plastilina alla forma definitiva in resina policroma: un impegno estremamente faticoso che, a detta dei famigliari, contribu\u00ec anche a minare la salute dell'artista. La sua produzione comprende opere in pietra, bronzo, resina, legno e ceramica, alcune delle quali di grandi dimensioni, come la statua di bronzo al Parlamento Europeo di Strasburgo, i gruppi in pietra degli ospedali San Raffaele di Milano e di Roma e il gruppo bronzeo per la Fontana del Vino a Marsala. Una mostra all'aperto delle sue sculture fu ospitata nel 1995 dal Centro Allende di Spezia.\nOpere.\nOpere pittoriche.\n\"Alleanze pittoriche\".\nCon il titolo \"Alleanze pittoriche\" Salvatore Fiume indicava un ciclo di dipinti eseguiti 'a quattro mani' insieme a otto giovani artisti italiani, tra cui la figlia Laura, fra il 1973 e il 1989."}
{"id": "356111", "revid": "339392", "url": "https://it.wikipedia.org/wiki?curid=356111", "title": "Stemma angolano", "text": ""}
{"id": "356112", "revid": "2519", "url": "https://it.wikipedia.org/wiki?curid=356112", "title": "Ambra Grigia", "text": ""}
{"id": "356114", "revid": "767487", "url": "https://it.wikipedia.org/wiki?curid=356114", "title": "Tracciazero", "text": "Gruppo Punk rock di Busto Arsizio (Varese). Formazione Fab (voce), Ghost (chitarra e cori), Roby (chitarra), Ska (basso e cori), Mirko (batteria). Hanno partecipato al concerto del primo maggio del 2001 a Legnano.\nStoria della band.\nIl gruppo nasce nel 1999 a Busto Arsizio (VA) quando gli allora studenti Ghost e Fab creano il nucleo su cui sar\u00e0 costruito il gruppo. Si sciolgono nel Marzo 2009 dopo 10 anni di attivit\u00e0.\nFormazioni.\nTracciaZero Mark I (Formazione Originale)\nTracciaZero Mark II (Skandro lascia la band e viene sostituito da Ugoz)\n\"* Ugoz (Batteria)\"\nTracciaZero Mark III (Tono lascia la band e viene sostituito da Ska. Entra nel gruppo Roby)\n\"* Roby (Chitarra)\"\n\"* Ska (Basso)\"\nTracciaZero Mark IV (Ugoz lascia la band e viene sostituito da Mirko)\n\"* Mirko (Batteria)\"\nTracciaZero Mark V (Roby lascia la band e viene sostituito da Daxo)\n\"* Daxo (Chitarra)\""}
{"id": "356116", "revid": "23390", "url": "https://it.wikipedia.org/wiki?curid=356116", "title": "Genitori omosessuali", "text": ""}
{"id": "356120", "revid": "23390", "url": "https://it.wikipedia.org/wiki?curid=356120", "title": "Madri lesbiche", "text": ""}
{"id": "356123", "revid": "729019", "url": "https://it.wikipedia.org/wiki?curid=356123", "title": "Rudy Galindo", "text": "Biografia.\nGareggi\u00f2 nel singolo dal 1981 al 1996, vincendo una medaglia di bronzo ai Mondiali del 1996; nello stesso anno vinse anche i campionati nazionali. In precedenza aveva conquistato anche un titolo juniores (1987).\nContemporaneamente, dal 1984 al 1990 gareggi\u00f2 anche in coppia con Kristi Yamaguchi, vincendo un mondiale juniores e due titoli nazionali.\nSi ritir\u00f2 dalle competizioni nell'estate del 1996, dopo che gli fu diagnosticata una sieropositivit\u00e0 al test HIV (come rivel\u00f2 nel 2000); poco prima aveva dichiarato pubblicamente la propria omosessualit\u00e0 nel libro di Christine Brennan \"Inside Edge: A Revealing Journey Into the Secret World of Figure Skating\", senza che ci\u00f2 influisse sulla sua carriera (il volume era stato pubblicato appena prima dei campionati nazionali che Galindo avrebbe vinto).\nNel 1999 ha interpretato se stesso nell'episodio \"Will on Ice\" della prima stagione della serie televisiva statunitense \"Will &amp; Grace\".\nPalmar\u00e8s.\nCoppie.\nCon Kristi Yamaguchi"}
{"id": "356125", "revid": "83531", "url": "https://it.wikipedia.org/wiki?curid=356125", "title": "Dittaino (fiume)", "text": "Il Ditt\u00e0ino (in arabo \"W\u0101d\u012b al-t\u012bn\", \"Fiume d'argilla\"), noto in epoca ellenistica come \"Chrysas\", \u00e8 un fiume della Sicilia orientale, importante affluente di destra del Simeto, che attraversa, in larga parte, la Piana di Catania.\nGeografia.\nLa lunghezza del fiume \u00e8 di circa 105 km attraverso la Piana di Catania. Nasce sulle montagne attorno ad Enna e si compone di pi\u00f9 rami confluenti: il fiume Bozzetta, lungo 17 km (con i vari suoi affluenti tra cui il torrente Girgia), il torrente Valguarnera e il torrente Crisa che vi si unisce presso la stazione ferroviaria di Pirato. \nDa qui ha origine il Dittaino vero e proprio, che conclude il suo corso come affluente di destra del fiume Simeto in contrada Melisimi a Catania. \nCome la maggior parte dei fiumi siciliani ha regime idrico incostante e nei periodi di massima piovosit\u00e0 giunge anche a straripare inondando le campagne circostanti a volte con gravi danni alle colture e ai mezzi di comunicazione.\nEsso \u00e8 costeggiato in gran parte dalla SS 192 (della Valle del Dittaino) e dalla ferrovia Catania-Palermo.\nIl corso del fiume bagna due province; la Provincia di Enna, dove nasce, e la Provincia di Catania.\nLa vallata del fiume Dittaino, nelle aree contigue all'omonima stazione ferroviaria RFI della linea Catania-Palermo, costituisce oggi un'area che polarizza una crescente attivit\u00e0 edilizia e industriale."}
{"id": "356127", "revid": "1543377", "url": "https://it.wikipedia.org/wiki?curid=356127", "title": "Bob Paris", "text": "Fece molto scalpore negli USA il matrimonio simbolico che celebr\u00f2 col modello di \"Playgirl\" Rod Jackson, per il quale cambi\u00f2 il proprio cognome in Jackson-Paris per un breve periodo, salvo poi separarsi da Jackson nel 1996. La coppia \u00e8 ritratta nel libro monografico \"Duo\", che le ha dedicato Herb Ritts.\nBiografia.\nBob Paris \u00e8 cresciuto nell'Indiana, giocando a \"football\" al liceo. Fu l\u00ec che inizi\u00f2 il sollevamento pesi, cosa che lo port\u00f2 al culturismo professionale, nel quale eccelse. Nel 1984, mentre si allenava in una palestra, incontr\u00f2 Rod Jackson, e i due si innamorarono l'uno dell'altro. Dopo che Paris fece ufficialmente coming out, la coppia si impegn\u00f2 nella battaglia per il matrimonio omosessuale e scrissero diversi libri sul tema, oltre a fare numerose apparizioni televisive e a concedere numerose interviste a periodici.\nNel 1996 i due si separarono. Nel dicembre dello stesso anno Bob concesse un'intervista senza reticenze, \"The other side of gay marriage\" (\"L'altro lato del matrimonio gay\") al quindicinale gay \"The Advocate\", parlando della sua separazione. Ancor oggi, Bob Paris continua ad essere un convinto sostenitore dei diritti gay, e a intervenire in pubblico sul tema. Vive alternativamente a Los Angeles, California e nello stato di Washington."}
{"id": "356129", "revid": "292162", "url": "https://it.wikipedia.org/wiki?curid=356129", "title": "Settimana Santa di Enna", "text": "La Settimana Santa di Enna \u00e8 costituita da una serie di processioni religiose derivanti da antiche tradizioni di origine spagnola che si tengono annualmente a Enna in occasione della Settimana santa. Le celebrazioni attraggono migliaia di fedeli e di turisti e rappresentano l'evento pi\u00f9 importante per la citt\u00e0 e per la sua provincia, e uno dei pi\u00f9 rilevanti tra i riti della Settimana Santa in Sicilia.\nI riti sono stati inseriti dalla Regione Siciliana tra le manifestazioni a richiamo turistico internazionale e nel Registro Eredit\u00e0 Immateriali della Sicilia.\nIn occasione della processione del Venerd\u00ec santo sfilano circa 3.000 confrati incappucciati, che portano i fercoli del Cristo morto e della Madonna Addolorata, sulle note di diverse marce funebri. \nStoria.\nLe processioni sono legate alle prime confraternite ennesi, che sorsero gi\u00e0 nel Basso Medioevo, ma fu il XVII secolo a segnare un loro notevolissimo incremento, addotto con ogni probabilit\u00e0 dall'avvento dell'influsso spagnolo sull'intera Sicilia, ma anche dalla cosiddetta controriforma cattolica che la Chiesa Romana promosse a seguito delle predicazioni d'ispirazione protestante.\nFu proprio la dominazione degli Spagnoli - che governarono l'Isola dal XV secolo fino al 1700 - a favorire la proliferazione delle confraternite, nate sulla base delle \"cofradias\" iberiche, a quei tempi vere e proprie congregazioni che esercitavano, grazie agli ampissimi poteri e privilegi loro conferiti dai re spagnoli, un ruolo sociale ed un potere sul popolo assai significativo. I sovrani, fortemente legati alla Chiesa e alle sue ramificazioni sul territorio, concedevano sovente i titoli regali alle confraternite pi\u00f9 grandi o pi\u00f9 prestigiose, che furono in grande numero, anche ad Enna, insignite delle onorificenze di \"Venerabile\", \"Regale\", \"Nobile\" e \"Lata\".\nLa stessa gerarchia delle confraternite testimoniava il loro potere sul territorio, molto pi\u00f9 radicato ed esteso rispetto finanche a quello regale: a capo di ciascuna congregazione veniva eletto il membro pi\u00f9 anziano, al quale venivano automaticamente conferiti ampi privilegi. Egli infatti era detto Rettore della confraternita, e gli erano riconosciuti i titoli d'onore di \"Monsignore\", \"Procuratore\", \"Governatore\", e rientrava a far parte di diritto del \"Civico Senato\".\nTanto i Rettori erano influenti nella citt\u00e0 - in cui erano visti come una sorta di casta autorit\u00e0 - che avevano addirittura la possibilit\u00e0, limitata al giorno dei festeggiamenti per il Santo patrono della confraternita, di concedere la grazia a tre condannati a qualsiasi pena inclusa quella di morte.\nEra il Rettore a presiedere tutte le assemblee delle confraternite, e a curare il bilancio di queste ultime, con l'aiuto di un cassiere e di un segretario. Ogni confraternita infatti possedeva un patrimonio non certo irrilevante, al contrario molto esteso in specie per quei secoli di grande povert\u00e0: tutte le congregazioni erano molto spesso beneficiarie di lasciti, ex voto, donazioni provenienti in particolare dalle classi pi\u00f9 agiate. \nNel 1714, in piena fioritura delle confraternite ad Enna, il vicer\u00e9 di Sicilia Conte Annibale Maffei emise un decreto col quale istitu\u00ec il \"Collegio dei Rettori\", un organo che riuniva tutti i Rettori delle confraternite cittadine, originariamente a carattere spiccatamente economico, come desumibile dal nome che gli fu dato in principio, vale a dire \"Consiglio Economico delle Corporazione Religiose\". Come prevedibile, il Collegio divenne presto l'organismo pi\u00f9 potente ed influente esistente in citt\u00e0, giacch\u00e9 esso riuniva le maggiori autorit\u00e0 religiose.\nNel 1740, ad Enna vi erano 34 tra Confraternite, Compagnie e Collegi, tra cui a primeggiare era indubbiamente lo stesso Collegio dei Rettori: un numero spropositato di congregazioni religiose in rapporto alla popolazione della citt\u00e0, allora molto meno numerosa rispetto ad oggi, che riuscivano ad influire pesantemente sull'amministrazione della stessa e sul potere del sovrano spagnolo. Il Collegio dei Rettori fu a tal punto ritenuto \"pericoloso\" per la libera gestione degli affari pubblici, da essere addirittura sciolto gi\u00e0 nel 1783 dal Vicer\u00e9 del tempo.\nAlcune confraternite furono costituite nell'allora Castrogiovanni (come era denominata Enna) dalla fine del XVIII secolo come mascheramento insospettabile di attivit\u00e0 sovversive nei confronti dei Borboni, il cui strapotere nell'Italia meridionale non fu mai accettato dal popolo ennese, che si vide penalizzato in favore della vicina e filo-borbonica Caltanissetta.\nNel 1859, le attivit\u00e0 dei liberali fervevano in tutta Italia, e ad Enna fu fissata un'importante riunione proprio il venerd\u00ec Santo, con l'intenzione di distogliere le forze dell'ordine dall'incontro segreto. Il vertice, in cui erano coinvolti anche personaggi di spicco nella lotta al regime spagnolo a livello nazionale e anche l'influente barone Carini.\nLa polizia borbonica aveva rafforzato la sua sorveglianza. L'intera isola era cinta da un rigoroso isolamento dal continente. Solo nel maggio 1860, la spedizione dei Mille, capitanata da Giuseppe Garibaldi, sbarc\u00f2 in Sicilia e liber\u00f2 la citt\u00e0 dai Borboni.\nNel 1944, dopo lo sbarco alleato in Sicilia, si ottenne la ricostituzione del Collegio, stavolta per\u00f2 con ben diverse funzioni, limitate infatti all'organizzazione pi\u00f9 efficace dei riti religiosi pasquali e delle attivit\u00e0 delle confraternite, e con ben pi\u00f9 ristretti poteri. I componenti del Collegio sono attualmente 16.\nLe processioni annullate o sospese.\nIn secoli di celebrazioni, i riti della Settimana Santa ennese hanno pi\u00f9 volte conosciuto imprevisti, la maggior parte dei quali legati al maltempo che caratterizza il primo scorcio di primavera nelle zone, come la Sicilia centrale, dove vi \u00e8 un clima di transizione tra il clima steppico e quello mediterraneo. In passato - ormai il riscaldamento globale ha notevolmente mitigato il clima ennese - la neve, la grandine, la pioggia, il vento o la nebbia accompagnavano puntualmente la Settimana santa.\nDurante il freddissimo XVIII secolo il cattivo tempo sconvolse pi\u00f9 volte le sacre funzioni. La processione del Venerd\u00ec santo, ad esempio, nel 1782 fu bloccata dalla neve molto alta: pare fu quello il primo anno, in cui, per causa di forza maggiore, l'evento religioso pi\u00f9 sentito del periodo pasquale venne sospeso. Pochi anni dopo, nel 1798, quando la processione aveva ancora percorso un solo tratto di via Roma, si lev\u00f2 un vento fortissimo, che costrinse confrati e fedeli a rifugiarsi all'interno della vicina Chiesa di San Cataldo. A quella sorta di ciclone segu\u00ec una violenta grandinata, che imped\u00ec a quanti erano riparati in chiesa di uscire, non prima del mattino seguente.\nNell'Ottocento, si ebbero invece incidenti di diversa natura: nel 1812 si verific\u00f2 il pi\u00f9 grave mai registrato sino ai giorni nostri, ovvero l'esplosione per ragioni ignote di una fabbrica di petardi, che provoc\u00f2 due morti e numerosi feriti. Nel 1831, invece, 5 detenuti a pene gravi riuscirono a fuggire dalle prigioni allora situate nel Castello di Lombardia, durante la processione del venerd\u00ec Santo.\nNel 2009 la processione venne sospesa, causa maltempo, su decisione unanime del Collegio dei Rettori.\nNel 2020 a causa della pandemia di COVID-19 la processione viene sospesa su disposizione del vescovo della diocesi monsignor Rosario Gisana.\nI riti.\nDomenica delle Palme.\nAlle ore 09:00 di Domenica delle palme, dalla Chiesa dello Spirito Santo muove l'omonima confraternita che, percorrendo via Spirito Santo, Piazza S. Bartolomeo, via Mercato e via Passione, giunge alla Chiesa di San Leonardo per rendere omaggio al simulacro dell'Ecce Homo intronizzato sull'altare maggiore, davanti al quale i confrati, dopo un breve momento di preghiera, partecipano alla celebrazione eucaristica.\nI riti si aprono la Domenica delle palme, quando viene evocato l'ingresso di Ges\u00f9 a Gerusalemme. Alle 10:00 del mattino, come detta la tradizione, presso il barocco Santuario di Papardura, arroccato sui ripidi fianchi della montagna su cui sorge la citt\u00e0, i confrati della Santissima Passione rappresentano l'arrivo del Messia nella citt\u00e0 santa. Uno dei confrati, rappresentante Ges\u00f9, monta su un asinello, preceduto da dodici compagni, rappresentanti gli apostoli, che reggono ramoscelli di ulivo. Il corteo risale per la strada che porta in citt\u00e0, e viene accolto al quadrivio del Monte dalle rappresentanze delle confraternite e dalla banda in festa, circondata da un gran numero di fedeli.\nA questo punto, la processione si ferma alla Chiesa di San Sebastiano, dinanzi alla quale viene posto un portale su cui vigilano due sentinelle romane dell'imperatore; Ges\u00f9 sull'asinello e i dodici apostoli, attraversando tale portale fra gli osanna della folla, si avviano ad assistere alla benedizione delle palme e dei ramoscelli di ulivo, per poi guidare una grande processione che percorrer\u00e0 la parte occidentale della citt\u00e0 alta, ivi incluse le tortuose e pittoresche viuzze dei quartieri tradizionali come pure i rettilinei ed ampi viali della zona moderna. Quando finalmente la processione raggiunge la Chiesa di San Leonardo, essa viene accolta dai fedeli e dal suono delle campane, mentre all'interno si d\u00e0 il via alla passione di Ges\u00f9 di cui fa memoriale il simulacro dell\"'Ecce Homo\".\nIl pomeriggio, si riprendono le solennit\u00e0 alle 16:00 presso la Chiesa di Montesalvo, da dove ha inizio la processione cui partecipa il Collegio dei Rettori e le \"terzaglie\", ovvero le rappresentanze di ciascuna confraternita, distinte dai colori differenti delle mantelline. Questa processione, si snoda per le vie principali di Enna Alta, percorrendo di fatto la via Roma per tutta la sua lunghezza fino ad arrivare al Duomo, dove il Collegio dei Rettori si riunisce in preghiera dinanzi al SS. Sacramento. Dopodich\u00e9, rispettando precedenze ben determinate, ogni confraternita effettua a turno, da qui al mercoled\u00ec Santo, un'ora di adorazione: in dialetto ennese, proprio per questo le confraternite sono altres\u00ec note come le \"ure\".\nSeguono le adorazioni delle confraternite in Duomo:\nMercoled\u00ec santo.\nAlle ore 13:00, quando anche l'ultima confraternita ha effettuato la rituale adorazione al SS. Sacramento, viene celebrata in Duomo la messa di reposizione dell'eucaristia.\nConclusosi questo rito, in Duomo avviene la benedizione del SS. Sacramento, l'oggetto dell'adorazione delle 16 confraternite nei giorni precedenti; il SS. Sacramento viene infatti posto in uno dei preziosissimi ostensori custoditi al Museo Alessi, un vero e proprio capolavoro dell'oreficeria barocca, risalente al 1735.\nL'ostensorio \u00e8 a forma di raggiera ed interamente realizzato in oro, alto 84\u00a0cm e largo fino a 39\u00a0cm nel diametro della raggiera stessa. Quest'ultima, infatti, \u00e8 sorretta da un angelo con le ali aperte, ed \u00e8 riccamente tempestata di preziosissimi smalti e gemme, presenti fra l'altro anche sul fusto e sul piedistallo dell'opera e di colori studiati apposta per rendere un pregevole effetto chiaroscurale. Il valore simbolico di tale ostensorio \u00e8 anch'esso elevato, giacch\u00e9 il suo fusto \u00e8 suddiviso in tre sezioni rappresentanti la Fede, la Speranza e la Carit\u00e0, mentre le miniature di smalto sulla base raffigurano il grano e l'uva, entrambi elementi eucaristici.\nLa benedizione avviene all'aperto, in piazza Giuseppe Mazzini, sotto il barocco Portale di San Martino e dinanzi a una folla che assiepa l'intera piazza e l'adiacente piazza Duomo. Poi, l'ostensorio d'oro e gemme contenente il SS. Sacramento viene portato in processione per le vie Orfanotrofio, Bagni e la via Roma, un breve ma intensissimo percorso nel consueto bagno di folla, rientrando in Duomo dal portale centrale. A questa processione partecipano le confraternite della giornata con le visiere alzate e i vessilli inalberati.\nDal 1981, su iniziativa della parrocchia del SS. Crocifisso di Pergusa e dell'omonima confraternita, ogni mercoled\u00ec Santo, in serata, si svolge nella frazione del Villaggio Pergusa la rappresentazione vivente della Passione e morte di Ges\u00f9. La manifestazione, anch'essa molto seguita dai fedeli e dai turisti, si tiene nella piazza principale del Villaggio.\nGioved\u00ec santo.\nGioved\u00ec santo, nonostante funga da spartiacque tra i primi quattro giorni di processioni a ritmo serrato e il grande evento del venerd\u00ec Santo, \u00e8 comunque di grande interesse, poich\u00e9 l'intera citt\u00e0 si concentra sulla lavanda dei piedi in occasione della Messa in \"Coena Domini\" celebrata in ogni parrocchia, ognuna delle quali si trasforma in m\u00e9ta di incessanti pellegrinaggi che cominciano subito la Messa e si protraggono sino a tarda notte.\nTutte le chiese di Enna allestiscono, infatti, ciascuna il proprio \"sepolcro\", che consiste nell'addobbare l'altare maggiore collocandovi tra l'altro, in artistici tabernacoli e urne di varie forme, l'eucaristia in ostensione, rappresentante Ges\u00f9 nel sepolcro, appunto. La tradizione, che attecchisce parzialmente anche nelle giovani generazioni, impone la visita di tre sepolcri, la qual cosa determina l'affollamento di tutte le strade su cui si affacciano le chiese, anche quelle pi\u00f9 piccole o spesso tenute chiuse ai fedeli.\nLa processione del Venerd\u00ec santo.\nVenerd\u00ec santo \u00e8 il giorno clou, il culmine e l'apice dei riti pasquali ad Enna. Stando ai dati resi noti in un'intervista dal presidente del Collegio dei Rettori, sarebbero oltre 20.000 le persone che gremiscono normalmente la citt\u00e0 per assistere alla grande processione dei circa 3.000 confrati. L'evento sacro, che \u00e8 il pi\u00f9 importante di Enna assieme alla festa patronale del 2 luglio, \u00e8 probabilmente quello di maggiore richiamo turistico dell'intera provincia, fatte salve le competizioni motoristiche ennesi all'Autodromo di Pergusa, e da solo incide significativamente sull'intera stagione turistica e sulla funzionalit\u00e0 delle strutture ricettive.\nLa Processione del Venerd\u00ec santo di Enna \u00e8 stata infatti inserita dalla Regione Siciliana tra gli eventi di attrazione a livello internazionale che si tengono sull'isola, e figura inoltre nell'ambito del \"Registro delle Eredit\u00e0 Immateriali\" (\"REI\") della Regione a statuto speciale, ed \u00e8 congruamente finanziata sia dalla Regione quanto da tutti gli enti locali, in particolare dalla Provincia, e gode altres\u00ec di prestigiosi patrocini come quello della Comunit\u00e0 Europea. Migliaia di visitatori provenienti dalle province limitrofe si aggiungono puntualmente alla folla di ennesi e a quella dei turisti, rendendo necessari provvedimenti per il mantenimento dell'ordine pubblico e regolari servizi pubblici gratuiti per l'accesso ai luoghi della processione.\nI riti sacri vengono avviati dalla \"celebrazione della Passione e morte di nostro Signore Ges\u00f9 Cristo\" che si tiene al Duomo e in tutte le chiese parrocchiali, che consiste nella liturgia della Parola che ha il suo culmine nella lettura del brano evangelico della Passione del Signore secondo Giovanni.\nAlla liturgia della Parola, che si conclude con la preghiera universale, segue l'adorazione della Croce: anticamente i canonici della matrice, vestiti con cappuccio viola e la veste che tocca terra, e l'ermellino bianco sulle spalle, scalzi, percorrevano la navata centrale del Duomo in tutta la sua lunghezza, genuflettendosi tre volte per rievocare le tre cadute di Cristo nella salita al Calvario. Inoltre, per riprodurre lo spaventoso boato delle tre cadute di Ges\u00f9 venivano accatastate delle pesanti sedie che poi erano fatte cadere provocando una fortissima eco fra le mura della chiesa. Giunti all'altare maggiore, essi adorano il prezioso crocifisso ligneo tenuto velato sin dal giorno precedente.\nAlle ore 17:00, dalla parte superiore della citt\u00e0, i confrati del SS. Salvatore percorrono in processione le vie Salvatore, Portosalvo, Tre Palazzi e Roma per portare al Duomo l'urna del Cristo morto, che attender\u00e0 l'arrivo della Madonna Addolorata all'interno del Duomo. L'urna monumentale \u00e8 un pregiato lavoro di ebanisteria, fatta di legno massiccio lavorato, e laminato in oro zecchino, sormontato da una croce e avente quattro angeli con le ali spiegate posti agli angoli e vetri che rendono visibile il corpo di Ges\u00f9 contenuto all'interno. Adagiato su una coltre di raso, Cristo \u00e8 rappresentato coronato di spine e reca molte ferite sanguinanti, con barba e capelli incolti e la bocca digrignata, coperto solo da una stuola bianca.\nPrima di questa urna, risalente al 1935, veniva usata una molto pi\u00f9 piccola e leggera.\nAlle ore 16:30 una delle bande cittadine si reca presso la Chiesa di San Leonardo per accompagnare in processione la Confraternita della Passione, alla quale, durante il tragitto verso il Duomo, si accodano tutte le altre confraternite, men che quelle del SS. Salvatore e dell'Addolorata. Il corteo, abbracciato da due ali di folla lungo le vie del centro storico, sosta presso la Chiesetta dell'Addolorata per consentire alle migliaia di confrati di omaggiare la Madonna Addolorata, la cui statua \u00e8 gi\u00e0 stata collocata sulla cosiddetta \"vara\". Finito questo lungo rito, i confrati dell'Addolorata si dispongono a chiusura della processione e portano all'esterno della chiesa il fercolo della Vergine, che viene posto nel portico per essere ammirato da fedeli.\nI misteri.\nSalendo verso il Duomo, la Confraternita della Passione porta, secondo un ordine ben preciso lungo le due file, i cosiddetti \"misteri\", ovvero i simboli per fare memoriale della passione di Cristo.Sul lato sinistro si possono individuare: la lanterna che condusse i soldati al Getsemani, la spada di cui San Pietro si serv\u00ec per tagliare l'orecchio di uno dei soldati, un guanto simboleggiante le mani di Ponzio Pilato, la corona di spine posta sul capo di Ges\u00f9, i flagelli con i quali venne frustato, il tamburo che scand\u00ec l'ascesa al Calvario, il velo con cui la Veronica asciug\u00f2 il volto insanguinato del Cristo, i chiodi con i quali fu crocifisso, la scritta \"INRI\" posta sulla sommit\u00e0 della croce, i dadi che furono usati dai soldati romani per tirare a sorte le vesti da contendersi, la lancia con la quale Ges\u00f9 fu ferito al costato, e la scala, con la quale fu deposto dalla croce.Sul lato destro si notano invece: il calice da cui Ges\u00f9 bevve nell'ultima cena, la borsa con i trenta denari per i quali Giuda trad\u00ec il suo maestro, le funi con cui fu legato, il mantello rosso che lo copr\u00ec nel pretorio, una colonna di marmo che ricorda il luogo dove Cristo fu frustato, la canna che gli fu messa tra le mani, la bacinella e la brocca con cui Ponzio Pilato si lav\u00f2 le mani, la croce che fu caricata sulle spalle di Ges\u00f9, il martello che serv\u00ec per conficcare i chiodi, la tenaglia adoperata per toglierli, la spugna imbevuta di aceto che gli fu data per dissetarsi, e il sudario nel quale fu avvolto prima di essere deposto nel sepolcro.\nMa il pi\u00f9 curioso fra tutti i Misteri \u00e8 certamente il gallo, vivo, ornato con nastri multicolori che a sua volta rappresentano i colori di tutte le varie confraternite, che simboleggia quello che cant\u00f2 quando San Pietro rinneg\u00f2 per tre volte di conoscere Ges\u00f9.\nIntanto, le confraternite arrivano in Duomo in base ad un preciso ordine delle precedenze, che nel 1941 fu discusso addirittura dal Vaticano per risolvere una controversia. Nella fattispecie una divergenza sorta tra le Confraternite di Maria SS. Addolorata e della Donna Nuova fu addirittura risolta dalla Congregazione dei Riti che nel 1941 concesse ai confrati dell'Addolorata il diritto di precedere il loro fercolo nella processione che va dalla chiesa del Mercato S. Antonio e arriva in Duomo. I confrati della Donna Nuova asserivano invece che spettava a loro questo privilegio in quanto la loro confraternita era la pi\u00f9 antica tra quelle che accompagnano in Duomo il fercolo della Vergine dei Sette Dolori.\nLa prima \u00e8 la Compagnia della Passione che con i \"Misteri\" apre la processione, preceduta da una banda musicale e anticamente dal coro dei cosiddetti \" 'mbriachi\" (ubriachi) che cantavano i \"lamintanzi\", sorta di gemiti di dolore che rievocano la passione di Ges\u00f9. Seguono poi, in ordine di fondazione pi\u00f9 recente, la Confraternita di Sant'Anna, la Confraternita del SS. Crocifisso di Pergusa, la Confraternita di Maria SS. di Valverde, la Compagnia del SS. Sacramento, la Confraternita di Maria SS. delle Grazie, il Collegio di S. Giuseppe, la Compagnia di Maria SS. del Rosario, la Confraternita di Maria SS. Addolorata, la Confraternita di Maria SS. della Visitazione, la Confraternita del Sacro Cuore di Ges\u00f9, la Venerabile Confraternita dello Spirito Santo, la Confraternita di Maria SS. Immacolata, l'Arciconfraternita delle Anime Sante del Purgatorio, il Collegio di Santa Maria La Nuova e infine la Confraternita del SS. Salvatore.\nSeguendo l'ordine sopra descritto tutti i confrati entrano in Duomo salendo la gradinata centrale e defluiscono, con forte effetto scenico, all'interno della chiesa: attraversando la navata centrale, essi rendono omaggio al Cristo Morto e poi escono dal portale secondario, in tal modo sono pronti per l'inizio della Processione vera e propria.\nIl simulacro della Madonna Addolorata ricorda quello della \"Macarena\" di Siviglia. La statua di Maria, appare con il capo reclinato a sinistra ed un'espressione d'angoscia e dolore impressa sul volto, con le labbra socchiuse in un gemito di disperazione, e le mani, a differenza di quanto avviene in gran parte delle statue mariane, non sono giunte, ma una, la destra, stringe il seno in corrispondenza del cuore, trafitto dal dolore, mentre la sinistra afferra un fazzoletto. Il collo \u00e8 cinto da una preziosa collana d'argento contenente una reliquia. Fino agli anni settanta, il resto del corpo era invece ricoperto di ex voto. La Madonna indossa un ampio manto merlato di velluto nero in segno di lutto, e la \"vara\", sormontata da una cupoletta, \u00e8 illuminata da piccole lampadine, con fiori bianchi ai piedi della statua.\nTerminata l'esposizione del fercolo dell'Addolorata, alle 18:15 esso viene portato a spalla dai confrati lungo via Mercato Sant'Antonio, viuzza secondaria piena di botteghe che in questa occasione trabocca di gente, superata la quale i confrati si immettono in una via Roma stracolma, lungo la quale muovono il fercolo con un ritmo lento e ondulatorio accentuato dalle marce funebri che sottolineano la tragedia della madre di Ges\u00f9 che piange suo figlio morto.\nAlle 18:40 circa, il fercolo della Madonna Addolorata viene caricato, sempre a spalla dai confrati, sulla grande scalinata del Duomo, e viene posizionato all'interno della Chiesa Madre dove l'attendeva l'urna del Cristo Morto.\nEntrato il fercolo della Madonna Addolorata in Duomo, alle ore 19:00 cominciano a sfilare in processione e i fercoli di Ges\u00f9 prima e dell'Addolorata appresso vengono usciti in processione, seguiti dalla banda comunale e preceduti dalla cosiddetta \"Spina Santa\". Si tratta di una preziosa Croce reliquiario in argento del XVI secolo, al cui centro, incastonata in una casella di vetro, si trova una delle spine della corona di Cristo assieme ad un pezzo della sua croce. La croce \u00e8 innestata in un candeliere decorato allo stesso modo, ovvero con motivi a ramoscelli e fiori dorati, mentre la sua base presenta cesellate delle arpie con possenti ali e grandi artigli. La \"Spina Santa\" viene condotta in processione da quando la nobildonna Emilia Grimaldi, principessa di S. Caterina, vi fece sistemare la reliquia donata dai frati Cappuccini e don\u00f2 la croce al Tesoro del Duomo il 13 marzo 1733 con la precisa volont\u00e0 che fosse portata in processione il venerd\u00ec Santo sino al Cimitero dove si trova la chiesa di S. Paolino (antica sede del Convento dei frati Cappuccini).Un mesto silenzio accoglie l'uscita dal portale centrale del Duomo della \"Spina Santa\", e dei due fercoli condotti in processione lungo Via Roma: essi discendono lentamente la scalinata della Chiesa Madre sulle note di alcune marce funebri composte apposta per l'occasione nell'Ottocento, e vengono quindi posti al centro di una piazza Duomo stracolma al pari dell'attigua piazza Mazzini per ricevere l'adorazione e le preghiere di una folla silente. L'Urna del Cristo Morto e della Madonna Addolorata vengono issati sulle spalle dei confrati portatori che acquisiscono questo privilegio secondo una delle norme dello statuto proprio di ogni confraternita, dove il diritto al posto si ottiene dopo un periodo di \"noviziato\" o in eredit\u00e0 da padre in figlio.\nSi tratta, probabilmente, della processione pi\u00f9 lunga di Sicilia, poich\u00e9 si snoda per 3,7\u00a0km (dal Duomo al Cimitero e viceversa) e vede l'intero centro storico cittadino riempirsi di una calca di migliaia di persone, ordinatamente disposte ai lati della via Roma come in un abbraccio che le due ali di folla stringono ai quasi 2.500 confrati che sfilano per ore con la visiera abbassata attraversando Enna Alta da un capo all'altro.\nI confrati, seguendo le note delle marce funebri intonate dalle bande, iniziano il proprio cammino con il suggestivo \"passo\", una camminata ordinata, appunto al passo, che crea un caratteristico ondeggiamento dei due fercoli, quasi a riprodurre il dolore e la difficolt\u00e0 del cammino.\nLa suggestione della Processione del Venerd\u00ec santo \u00e8 data dalla rievocazione di eventi a tutti noti che suscitano la piet\u00e0 popolare dei fedeli. Tace il caotico traffico ennese, tace il frenetico shopping, si spengono le vetrine dei negozi, delle banche, degli uffici, per lasciare che migliaia di torce collocate in imponenti cordoni luminosi gettino luce quando il sole comincia a calare, senza perci\u00f2 turbare un'atmosfera di mestizia.\nLa processione scorre lenta per il corso di via Roma, attraversando tutte le piazze protagoniste della vita cittadina, da piazza Napoleone Colajanni alle piazze Umberto I e VI dicembre, fino ad arrivare alla centralissima Piazza Vittorio Emanuele II, meglio nota come \"Piazza San Francesco\". Nelle piazze sono regolarmente accalcate migliaia di persone.\nLa processione raggiunge a questo punto piazza Matteotti, l'incrocio cittadino pi\u00f9 pesantemente trafficato e abitualmente rumoroso e movimentato: ma all'arrivo dei confrati, che procedono lentamente, la vita frenetica si ferma improvvisamente (l'intero centro storico viene trasformato in una grande isola pedonale sin dal pomeriggio) per cedere il passo all'evento religioso.\nEssa si snoda dunque per tutta via Roma, per sopraggiungere poi in via Libert\u00e0 ed arrivare quindi in un anomalo quadrivio del Monte, dove si accalcano soprattutto i fedeli ad attendere l'arrivo della processione. Percorso per tutta la sua lunghezza il viale Diaz, il solenne corteo raggiunge finalmente il vastissimo spiazzale antistante il cimitero intorno alle 20:45.\nIl clero ha naturalmente seguito la processione: un baldacchino ospita il Vescovo, seguito dai monsignori e dai parroci. Anticamente tutti e due i vescovi della provincia di Enna - quello della diocesi di Piazza Armerina e quello di Nicosia assistevano alla processione nel capoluogo.\nUna sosta strategica ha luogo dunque nell'enorme spiazzale antistante il Cimitero storico di Enna. Le confraternite defluiscono verso gli spazi loro appositamente riservati, mentre il resto della piazza \u00e8 occupato dai fedeli in coda. Fino ad alcuni anni fa, da un palco allestito in un angolo da cui l'intera piazza era ben visibile, veniva impartita la solenne benedizione, dopodich\u00e9 la \"Spina Santa\" ed i fercoli del Cristo Morto e della Madonna Addolorata entravano nella Chiesa annessa all'ex Convento dei Cappuccini mentre i tremila confrati ripartivano a volto scoperto. Allo stato attuale qualche cosa \u00e8 cambiata. La solenne benedizione viene comunque impartita da un palco allestito ad un angolo della piazza ma i fercoli non entrano pi\u00f9 nella chiesa a causa di alcuni lavori di restauro che non ne consenteno l'accesso. Inoltre la tradizione secondo la quale tutti i confrati, al ritorno, dovevano procedere con la visiera alzata fino al Duomo, tradizione che risale al 1860, anno in cui la polizia borbonica si vendic\u00f2 del pi\u00f9 clamoroso smacco dei patrioti ennesi, fu abolita nel 1980. Infatti dall'anno successivo, il 1981, si riprese la tradizione della visiera abbassata anche nella processione di ritorno al Duomo. Ci\u00f2 non toglie che i fatti risalenti al 1860 vengono comunque ricordati dai confrati con un gesto simbolico. Infatti, non appena i confrati di ogni confraternita arrivano nel piazzale antistante il cimitero, giungono all'arco laterale della chiesa di S. Paolino con la visiera abbassata ed escono da quello centrale alzando la visiera, ci\u00f2 in memoria degli episodi avvenuti in quegli anni.\nDopo questa sosta, la processione riprende procedendo per la via S. Francesco d'Assisi e la via Vittorio Emanuele. In quest'ultima via, stretta ma tanto caratteristica, si pu\u00f2 notare quanto sia realmente viva la partecipazione degli ennesi a questa tradizione. I balconi che danno sulla via Vittorio Emanuele sono tutti illuminati con luci appropriate, la gente vi sta in ginocchio, e molti di quanti vedono passare l'urna del Cristo Morto ed il fercolo dell'Addolorata, cercano di sfiorarne il tetto, quasi per una loro eccezionale adorazione. Superata la chiesa di S. Cataldo, in piazza Matteotti, i portatori si avvicendano nei cambi per favorire l'incedere della processione: \u00e8 cos\u00ec che i confrati pi\u00f9 alti passano per ultimi e i pi\u00f9 bassi passano nei primi posti delle aste (\"i baiardi\" in dialetto ennese) dei simulacri. Risalendo per la via Roma, nonostante l'ora tarda, una folla resta a veder rientrare la processione.\nEssa arriva cos\u00ec in Duomo dopo aver percorso la via Mercato S. Antonio ancora illuminata dalle luci delle botteghe allestite con dei fiori.\nPoi, l'urna del Cristo morto viene riportata nella propria chiesa, e successivamente il fercolo dell'Addolorata, preceduto da tutte le confraternite, come i parenti e gli amici dopo il funerale, fa ritorno per la via Roma alla chiesa del Mercato S. Antonio, dove praticamente finisce la processione del venerd\u00ec Santo.\nAi portatori vengono offerti biscotti e vino. Non molto tempo addietro anche delle fave bollite.\nDomenica di Pasqua.\nLa domenica di Pasqua si concludono in grande stile le celebrazioni della Settimana Santa: la festa della Resurrezione ha luogo in piazza Duomo, nel pomeriggio alle 18:00, si svolge la Processione della Pace (\"Paci\" in dialetto), durante la quale la Madonna e il Cristo Risorto vengono portati dai confrati in processione, rispettivamente da quelli di San Giuseppe e del SS. Salvatore, per convergere ai piedi della Chiesa Madre. Quando il Cristo Risorto appare all'ombra della mole del Duomo, il velo nero che sino ad allora ha ricoperto la Madre cade, i due fercoli corrono l'uno verso l'altro al suono delle campane che vengono finalmente sciolte, quindi i fercoli vengono portati dentro alla Chiesa Madre dove rimarranno per una settimana.\nLa commovente cerimonia della \"Paci\" \u00e8 cos\u00ec chiamata giacch\u00e9, fino al XVI secolo, era questa l'unica occasione in cui gli abitanti veri e propri della citt\u00e0 ed i contadini che vi erano stati ghettizzati nel versante occidentale, detto Monte, deportati questi ultimi dai feudi sottostanti, potevano incontrarsi. Infatti, per tutto l'anno un muro, posto dove oggi c'\u00e8 piazza Matteotti nota appunto come \"piazza Balata\", divideva i cittadini ennesi dai contadini, che celebravano i riti della Settimana Santa separatamente, ma potevano solo a Pasqua e per la settimana successiva accedere in citt\u00e0.\nDopo la Pasqua.\nIl sabato successivo alla Pasqua si tiene la Festa della Donna Nuova, organizzata dal Collegio di Santa Maria La Nuova l'uscita in processione - alle ore 19,00 - del simulacro della Donna Nuova, ovvero della Madonna a fine lutto, portato da 60 confrati del collegio dall'omonima chiesa fino al Duomo per l'incontro con il simulacro di Ges\u00f9 Risorto. Il rientro di Santa Maria La Nuova alla propria chiesa d'origine avviene in tarda serata.Tali festeggiamenti, che originariamente si svolgevano il marted\u00ec e non il sabato dopo Pasqua, sono parte integrante dei riti della Settimana Santa ennese da molti secoli, certamente dal Quattrocento, e nel corso del tempo hanno ricevuto numerosi privilegi concessi dalle massime autorit\u00e0 del Regno: dalla possibilit\u00e0 di rinviare la festa fino a 15 giorni dopo la Pasqua in caso di maltempo, all'acquisto, nel Seicento, di nuove e pi\u00f9 belle statue, opera di Giovanbattista Li Volsi da Nicosia.\nL'indomani, Domenica in albis, alle ore 18:00 i confrati del SS. Salvatore, S. Giuseppe e dello Spirito Santo, con le rispettive insegne oltre al simulacro rappresentante la SS. Trinit\u00e0, riunitisi in duomo, si avviano in processione verso il Castello di Lombardia, seguiti dal sacerdote che impartir\u00e0 la benedizione dei campi sottostanti le mura del maniero, per avere abbondanti raccolti. Terminata la benedizione e tornati in Chiesa Madre, presso l'adiacente piazza Mazzini si tiene la caratteristica cerimonia della \"Spartenza\" (Separazione): i due simulacri, di Cristo e di sua Madre, allontanandosi lentamente l'uno dall'altro mentre il simulacro della SS. Trinit\u00e0 si volge ripetutamente in entrambe le direzioni, tornano ciascuno nella propria chiesa.\nIl termine \"spartenza\" deriva proprio dal fatto che, nel Basso Medioevo, la settimana di tregua, iniziata con la Pasqua, tra i cittadini ennesi ed i contadini che vi erano ghettizzati, volgeva al termine, e tutti i fedeli si separavano, appunto, facendo ritorno ognuno nella propria parte di citt\u00e0.\nLe confraternite.\nI simboli.\nI riti della Settimana Santa ennese, essendo fortemente impostati sul modello di quelli spagnoli, hanno derivato da questi ultimi anche i \"simboli\", vale a dire il tipico abbigliamento dei confrati, con le peculiari vesti.\nI confrati devono attenersi ad un rigido regolamento che ne stabilisce l'abbigliamento durante la processione. L'abbigliamento-tipo del confrate \u00e8 formato da:\nEssenzialmente, il costume dei confratelli ennesi consta di un lungo camice bianco, stretto ai fianchi da un cingolo, uno scapolare, la mantellina colorata (che nel dialetto ennese \u00e8 nota come \"mantiglia\", il perfetto equivalente dello spagnolo \"mantilla\", di eguale pronuncia), i guanti bianchi, il cappuccio con la visiera abbassata e una corona di vimini sul capo a simboleggiare la corona di spine portata da Ges\u00f9 Cristo durante il calvario.\nLa parte pi\u00f9 vistosa di questi abiti risiede nei loro colori, che variano da confraternita a confraternita e che contribuiscono a rendere la processione del venerd\u00ec Santo estremamente coreografica.\nTurismo e impatto mediatico.\nLa Settimana Santa richiama ad Enna un ingente numero di presenze turistiche. secondo le dichiarazioni pervenute dal Comune, si registrano in questa settimana pi\u00f9 di 60.000 turisti in citt\u00e0 di cui un terzo per il Venerd\u00ec santo, dato che non comprende le migliaia di siciliani che da tutte le province dell'isola visitano il capoluogo pi\u00f9 alto d'Italia in questa occasione. C'\u00e8 da specificare che, come avviene per tutte le feste nel Mezzogiorno, l'evento richiama anche ad Enna numerosi immigrati che nei decenni precedenti sono andati a vivere in tutto il mondo. Questo quadro fa ben comprendere quale ruolo le celebrazioni pasquali ennesi rivestano per la stagione turistica dell'intera Sicilia centrale, area non certo prolifica di eventi a grande affluenza.\nRappresentando il culmine della stagione turistica della citt\u00e0, le autorit\u00e0 locali, in occasione del Venerd\u00ec santo specialmente, bloccano il traffico stradale nel centro storico, situato nella parte alta della citt\u00e0, e istituiscono un \"ponte\" che offre ai pellegrini e ai turisti un servizio continuato di bus navetta gratuiti che a ritmo serrato trasportano gli utenti da Enna Bassa a Enna Alta.\nIl Venerd\u00ec santo, poi, ha uno spessore mediatico considerevole, giacch\u00e9 molte emittenti televisive regionali e satellitari piazzano le proprie \"troupes\" lungo tutto il percorso della Processione per trasmetterne le immagini in diretta. Lo stesso Comune riporta inoltre a tal proposito dati d'ascolto, attestando che l'audience ha raggiunto i \u00ab5 milioni e mezzo di spettatori per il terrestre e 132 milioni per il satellitare\u00bb.\nI riti del 2007 sono stati infine presentati a Roma con una duplice tappa: prima i rappresentanti delle 15 confraternite ennesi accompagnati dalle massime autorit\u00e0 locali hanno illustrato le celebrazioni al Papa Benedetto XVI, poi si \u00e8 tenuta presso la Chiesa di Maria SS. odigitria dei Siciliani una conferenza di un certo risalto. \u00c8 difatti tradizione da alcuni anni che l'apertura della Settimana Santa sia preceduta da convegni e conferenze stampa solitamente ospitati dall'Universit\u00e0 Kore di Enna."}
{"id": "356132", "revid": "4711", "url": "https://it.wikipedia.org/wiki?curid=356132", "title": "Resistenza Francese", "text": ""}
{"id": "356134", "revid": "163662", "url": "https://it.wikipedia.org/wiki?curid=356134", "title": "Il Cid (Corneille)", "text": "Il Cid \u00e8 un'opera teatrale di Pierre Corneille composta nel 1636, rappresentata il 2 o il 9 gennaio 1637 \u00ab sul teatro del Marais dalla compagnia di Montdory \u00bb e pubblicata in un'edizione in-quarto presso Augustin Courb\u00e9, con la definizione di \u00ab tragi-com\u00e9die \u00bb, il 24 aprile 1637.\n\"Cid\" (Sid), che significa signore in arabo, \u00e8 il nome che fu dato al personaggio storico spagnolo Rodrigo D\u00edaz de Vivar dagli arabi, suoi nemici, ma spesso suoi alleati e grandi ammiratori. Le sue vittorie salvarono la Spagna dall'invasione degli arabi.\nTrama.\nAtto primo.\nIl giovane Rodrigo e la bella Chimena si amano, ma i loro padri sono in contrasto tra loro; come precettore di suo figlio il re ha preferito il padre di Rodrigo, Don Diego, a quello di Chimena, il conte Don Gomez.\nDurante la disputa il padre di Chimena d\u00e0 uno schiaffo a Don Diego. Egli non pu\u00f2 vendicarsi per la sua vecchiaia e dunque chiede al figlio di farlo per lui. Rodrigo si trova di fronte ad un forte e straziante dilemma: se egli non vendica l'onore del padre, perder\u00e0 l'amore di Chimena, perch\u00e9 non c'\u00e8 amore senza stima; se vendica il suo onore e uccide il padre della sua fidanzata, Chimena non sposer\u00e0 mai l'assassino di suo padre. \nAtto secondo.\nRodrigo sceglie di battersi ed \u00e8 vincitore. Chimena, a sua volta, si trova nello stesso dilemma: per salvare il suo onore, non potendo farlo lei di persona in quanto donna, chiede al re la morte di Rodrigo; lei non ha scelta: se non lo far\u00e0, Rodrigo non la sposer\u00e0 mai. \nAtto terzo.\nRodrigo, intimamente scosso per l'atto compiuto, si reca a casa di Chimena, ma trova la sua governante Elvira, che lo prega di nascondersi per non ledere l'onore della figlia del conte qualora venisse vista in sua compagnia. La giovane rientra dal palazzo del re assieme a Don Sancio: questi le si offre come vendicatore, ricevendo il rifiuto della fanciulla determinata, prima, a ottenere giustizia dal sovrano. \nRimasta sola con Elvira, confida di amare ancora l'uomo di cui chiede la testa. Questi, d'un tratto, esce dal nascondiglio e prega Chimena di ucciderlo con le proprie mani, cos\u00ec da restituirle ci\u00f2 che le ha tolto: l'onore di Don Gomez. La donna riconosce la vendetta di Rodrigo quale reazione giusta e inevitabile, e afferma altres\u00ec come, pur non mutando proposito, rimandi la sua morte al verdetto del re.\nAtto quarto.\nI Mori, intanto, arrivano alle porte della citt\u00e0; Rodrigo riporta una grande vittoria su di loro, \u00e8 riconosciuto come \"Cid\", Signore degli Arabi sconfitti, e salva cos\u00ec la patria dall'invasione. Nonostante tutti cerchino ormai di convincere Chimena che la situazione \u00e8 cambiata, e che sacrificare il \"Cid\" vorrebbe dire attentare al bene della patria, Chimena \u00e8 irremovibile.\nIl re si trova in grande imbarazzo; non potendo rischiare di perdere il suo salvatore, ricorre a uno stratagemma. Di fronte a Chimena, venuta a reclamare giustizia una volta di pi\u00f9, finge che Rodrigo sia morto in combattimento. La donna rimane turbata, tradendo il suo amore per l'eroe ma, dopo aver appreso la verit\u00e0, torna sulle sue posizioni chiedendo che il padre sia vendicato. \nSiccome il sovrano tenta in tutti i modi di dissuaderla da questi propositi, Chimena ricorre ad un'antica usanza, quella del duello. Promette di concedere la sua mano a colui che uccider\u00e0 Rodrigo. Don Sancio, mediocre combattente per il quale Chimena non ha alcuna stima, si offre volontario.\nAtto quinto.\nPrima di andare ad affrontare Don Sancio, il \"Cid\" torna da Chimena, comunicandole la volont\u00e0 di farsi uccidere per \u00ab non conservare quello che voi sdegnate \u00bb, lasciando cos\u00ec che la vendetta dell'amata possa compiersi. Tuttavia, la fanciulla lo sprona a combattere lealmente, tradendo nel parlare un amore ancora vivo nei suoi confronti. Rodrigo, completamente rinfrancato, parte per il duello. Mentre la sfida ha luogo, Chimena sfoga il proprio strazio interiore con la confidente Elvira. A questo punto, vede Don Sancio venire verso di lei e deporre la spada ai suoi piedi. Interrompendolo, d\u00e0 voce a tutta la passione per l'uccisore del padre. \nI suoi sentimenti sono ormai inequivocabili. La fanciulla, inoltre, ha interpretato male: il \"Cid\" \u00e8 vivo. Vincitore, ha risparmiato la vita del rivale. L'opera finisce con la promessa di matrimonio tra i due protagonisti, non prima che Rodrigo abbia offerto per la terza volta la sua vita a Chimena. \nLa donna, pur avanzando ancora qualche perplessit\u00e0, non si oppone pi\u00f9, mentre il re concede che il matrimonio possa essere posticipato di un anno, in modo che l'offesa venga gradatamente dimenticata. Rodrigo, intanto, guider\u00e0 una nuova spedizione contro i Mori.\n\"Il Cid\" nel XVII secolo.\nAll'epoca della sua prima rappresentazione del 1637, il personaggio del Cid, Don Rodrigo, fu rappresentato da Guillame Gilberts detto Montdory. A lui successe Floridor (nome d'arte di Josias de Soulas), attore feticcio di Corneille che poi pass\u00f2 dal teatro del Marais all'H\u00f4tel de Bourgogne.\nLa \"Querelle du Cid\".\nLa rappresentazione del \"Cid\" ebbe luogo il 2 o il 9 gennaio 1637. Montdory era Rodrigo, la Villiers Chimena, Madeleine de Pouget l'Infanta, La Roque il re, Andr\u00e9 Baron don Diego e Bellemore don Gomez. Ebbe un esito trionfale, al punto che secondo Montdory nemmeno i cantucci del teatro, abitualmente occupati dai paggi, erano stati lasciati liberi dal pubblico. Tuttavia inizi\u00f2 subito una celebre \"querelle\", costituita da innumerevoli pamphlet di condanna e difesa della tragicommedia. \nL'opera non piacque al cardinale Richelieu, che non aveva buoni rapporti con Corneille da quando questi era uscito dalla Societ\u00e0 dei cinque attori - probabilmente ne fu estromesso per l'indocilit\u00e0 manifestata nei confronti dell'autorit\u00e0 del cardinale in materia di stile e contenuti -, che egli aveva creato. Molti autori legati a Richelieu, e forse da lui stesso istigati, condannarono la \"pi\u00e8ce\". Per attaccare Corneille, i vari detrattori si appoggiarono alle regole del teatro classico: \"Il Cid\", in quanto tragicommedia, non rispettava le unit\u00e0 aristoteliche di azione, tempo e luogo.\nIl cardinale Richelieu spinse l'Acad\u00e9mie fran\u00e7aise a pubblicare un testo critico, \"Sentimenti dell'Accademia\", contro il \"Cid\", ma poi modific\u00f2 la sua posizione in considerazione dello straordinario successo del lavoro.\nInterpreti italiani.\nIl dramma di Corneille ha avuto in Italia interpreti di grande prestigio, tra i quali si ricordano Enrico Maria Salerno, affiancato da Laura Betti (1955), e Giorgio Albertazzi (1984)."}
{"id": "356138", "revid": "277854", "url": "https://it.wikipedia.org/wiki?curid=356138", "title": "Lingue nostratiche", "text": "Le lingue nostratiche sono un'ipotetica famiglia di lingue estinte dalla quale deriverebbero alcune delle famiglie linguistiche europee, asiatiche e africane. Il protonostratico, la lingua che ha dato origine a questa superfamiglia, sarebbe stata parlata 10 000 anni prima di Cristo in Europa orientale.\nStruttura del nostratico.\nLe lingue nostratiche costituirebbero cos\u00ec una \"superfamiglia linguistica\" di livello superiore alle normali famiglie linguistiche.\nI teorizzatori ed i sostenitori del nostratico hanno espresso differenti opinioni su quali famiglie linguistiche comprenda la superfamiglia. Comunque generalmente vengono incluse le lingue indoeuropee, le lingue uraliche e le lingue altaiche. Le lingue afro-asiatiche sono state a lungo incluse nelle varie teorizzazioni del nostratico ma critiche recenti di Joseph Greenberg hanno portato ad un parziale riassestamento di questa posizione.\nLe lingue che sono state comprese nella teoria nostratica sono:\nOrigine della teoria nostratica.\nIl \"nostraniano\" di H. Pedersen.\nNel 1903 il linguista danese Holger Pedersen teorizz\u00f2 il \"nostraniano\", una protolingua che avrebbe preceduto ed in seguito dato vita all'indoeuropeo, all'uralico, all'altaico e all'afroasiatico. Il nome significava propriamente \"nostro\". L'ipotesi non raccolse opinioni positive in occidente e cadde temporaneamente nell'oblio.\nIl nostratico in Unione Sovietica.\nDurante gli anni 1960, due giovani linguisti russi, un semitologo, A. Dolgopolskij, ed uno slavista, Vladislav Illi\u010d-Svity\u010d, fecero tentativi indipendenti di raccogliere e sistematizzare tutti i contributi comparsi in pubblicazioni di linguistica nella letteratura occidentale.\nEssi criticamente valutarono una quantit\u00e0 di materiale assai disomogenea, che spaziava dalle esotiche teorie monogenetiche di Alfredo Trombetti ai molto pi\u00f9 pragmatici lavori di B.Collinder e H.Pedersen (l'ipotesi della superfamiglia indo-uralica), M. R\u00e4s\u00e4nen (l'ipotesi uralo-altaica), H. Pedersen, P. Meriggi and L. Heilmann (l'ipotesi del indo-semita), etc.\nEntrambi giunsero indipendentemente alla conclusione che in effetti sussistevano indizi piuttosto evidenti dell'esistenza di una superfamiglia, cui potevano afferire il semitico (vedi afro-asiatico), il kartvelico (caucasico del sud), l'indoeuropeo, l'uralico e l'altaico.\nSuccessivamente, il \"Dravidian Etymological Dictionary\" compilato da Th. Burrow e M. Emeneau, spinse V. Illi\u010d-Svity\u010d ad aggiungere il dravidico alla lista. \nIl nome utilizzato per designare questa superfamiglia fu nostratico, coniato sul modello del nome usato in precedenza da H. Pedersen. Nel 1964, A. Dolgopolskij e V. Illy\u010d-Svity\u010d vennero a conoscenza dei rispettivi risultati grazie a V. Dybo, che ne era consapevole da diverso tempo, ma aveva mantenuto il segreto per non inficiare la \"purezza dell'esperimento intellettuale\".\nDa quel momento i due linguisti collaborarono fino alla morte di V. Illi\u010d-Svity\u010d, avvenuta nel 1967.\nIl \"Nostratic Workshop\".\nAd oggi, il \"Nostratic Workshop\" continua il suo lavoro, sebbene il suo staff non sia pi\u00f9 lo stesso. A. Dolgopolskij (che \u00e8 emigrato in Israele) e I. Pejros (che vive in Australia) sono stati sostituiti dai pi\u00f9 giovani accademici L. Kogan (ramo Semitico) e G. Starostin (ramo Dravidico). Lo scopo finale del lavoro \u00e8 la creazione di un dizionario comparativo \"online\" di nostratico (per adesso sono disponibili in rete i \"database\" comparativi di molte famiglie nostratiche, come anche il vocabolario del nostratico ricostruito).\nDall'indoeuropeo al nostratico.\nIl concetto di \"lingue nostratiche\" si comprende meglio nel contesto della scoperta dei metodi di investigazione e di applicazione da famiglia linguistica indoeuropea. Quando William Jones per primo sugger\u00ec l'ipotesi dell'indoeuropeo, sostenne quest'idea con un esame sistematico dei cosiddetti \"gruppi fonosemantici\", insiemi di parole che, in lingue differenti hanno suoni e significati simili. Essenzialmente Jones dimostr\u00f2 che c'erano troppi gruppi di questo tipo per essere delle mere coincidenze, dando particolare enfasi alla somiglianza dei tratti morfologici: declinazione sostantivale e coniugazione verbale. Egli propose che le lingue in questione dovevano derivare da una lingua comune esistita in precedenza ed ora estinta, e che si fossero distinte l'una dall'altra a causa della separazione geografica e del passare del tempo. L'idea di una \"lingua comune originale\" prese piede, un concetto del quale l'evoluzione delle lingue romanze dal latino offre un chiaro esempio.\nIl secondo concetto da tenere in mente \u00e8 che, partendo da Jacob Grimm, si sostiene che le lingue non si evolvono in modo caotico, ma piuttosto si evolvono seguendo regole precise. Usando queste regole, si pu\u00f2 teoricamente ripercorrere il processo evolutivo all'indietro e ricostruire la protolingua. Facendo ci\u00f2 parti della protolingua ipotetica, chiamata indoeuropeo, sono state ricostruite.\nIl terzo concetto \u00e8 che, analizzando le parole nella lingua proto-indoeuropea, si pu\u00f2 fino ad un certo punto esaminare la locazione temporale e spaziale degli indoeuropei. Le parole per concetti ed oggetti che non erano familiari a questa gente sarebbero state assegnate in modo casuale dopo che le varie lingue avevano gi\u00e0 cominciato a separarsi; solo cose che erano gi\u00e0 conosciute in precedenza avrebbero prodotto serie fonosemantiche nelle lingue figlie. L'indoeuropeo \u00e8 ricco di parole collegate all'agricoltura, alla zootecnica, ed al mondo vegetale selvatico. Perci\u00f2 si sostiene che il protoindoeuropeo sia stato parlato in un dato periodo tra il 6000 ed il 4000 a.C., nelle pianure a nord del Mar Nero, in Ucraina (un'indicazione del limite di questo sistema \u00e8 che secondo alcune teorie le stesse parole ricostruite ed altri indizi, per altre teorie fittizi, indicherebbero come luogo di \"nascita\" l'Anatolia settentrionale).\nNel complesso, l'ipotesi indoeuropea ha avuto un grande successo, e naturalmente i linguisti hanno provato ad applicare lo stesso metodo generale ad un'ampia variet\u00e0 di lingue. Molte lingue, anche se non tutte, hanno mostrato una parentela con altre lingue, formando grandi famiglie simili all'indoeuropeo. Cos\u00ec sembra che sia naturale che anche queste famiglie possano convergere in diverse \"superfamiglie\" superiori.\nEsempio di ricostruzione del nostratico.\nUn esempio delle tecniche usate dai sostenitori del nostratico \u00e8 dato da un passaggio da \"The Nostratic Macrofamily\" di Allan R. Bomhard e John C. Kerns (p.\u00a0219):\nProto-nostratico \"*bar-/*ber-\" 'seme, chicco, grano':\nCi\u00f2 \u00e8 un esempio di quello che alcuni linguisti trovano di sospetto nell'ipotesi nostratica: una singola protoforma viene indicata come l'antenato di parole che significano \"orzo\", \"frumento\", \"grano\", \"sassolino\", e \"seme\". D'altra parte, i sostenitori indicano che si trovano ricostruzioni molto simili nella ricostruzione del dizionario indoeuropeo, nella quale allo stesso modo parole di forma simile, ma indicanti cose diverse, provengono da una medesima protoforma.\nCritiche.\nCerti critici hanno puntualizzato che i dati presi dalle famiglie linguistiche citate nel Nostratico spesso hanno un alto grado di errori. Campbell (1998) lo dimostra per i dati relativi all'uralico. I difensori della teoria nostratica ribattono che, se anche ci\u00f2 fosse vero, nella classificazione genetica dei linguaggi il positivo conta molto pi\u00f9 del negativo (Ruhlen 1994), poich\u00e9 oltre un certo limite le somiglianze nella corrispondenza suono/significato sono altamente improbabili a livello matematico.\nLa tecnica di comparare le strutture grammaticali, anzich\u00e9 le parole, ha suggerito ad alcuni che le lingue candidate al Nostratico mancassero di interrelazione. Tuttavia, la proposta di Nostratico originale di Pedersen sintetizzava macro-famiglie antecedenti, alcune delle quali coinvolgevano un'estensiva comparazione delle inflessioni, come per l'uralico \u00c8 vero che i Nostraticisti russi e Bomhard hanno inizialmente enfatizzato i paragoni lessicali. Bomhard ha riconosciuto la necessit\u00e0 di esplorare le comparazioni morfologiche, e ha da allora pubblicato lavori estensivi in questo campo. A suo parere, il punto di svolta \u00e8 venuto con la pubblicazione del primo volume del lavoro di Joseph Greenberg sull'Asiatico, che ha fornito una massiccia lista di possibili corrispondenze morfemiche da esplorare. Altri importanti contributi di morfologia del nostratico sono stati pubblicati da John C. Kerns e Vladimir Dybo.\nI critici argomentano inoltre che, se si dovessero raccogliere tutte le parole dai vari linguaggi e dialetti indoeuropei conosciuti che abbiano almeno quattro significati ciascuna, si potrebbe facilmente formare una lista che potrebbe coprire ogni concepibile combinazione di due consonanti e una vocale (di cui ce n'\u00e8 solo circa 20*20*5=2000). I nostraticisti rispondono che essi non comparano termini lessicali isolati, ma proto-linguaggi ricostruiti. Per includere una parola in un proto-linguaggio, essa deve essere ritrovata in diversi linguaggi, e le forme devono essere correlabili da mutamenti regolari dei suoni. In pi\u00f9, molti linguaggi - tra cui l'indoeuropeo, l'uralico e l'altaico, tutti linguaggi chiave del Nostratico - hanno restrizioni sulla struttura delle radici, riducendo il numero di possibili forme-radici ben al di sotto del suo massimo matematico. Comprendere come le strutture delle radici di un linguaggio si correlano a quelle di un altro \u00e8 stato a lungo al centro degli studi sul Nostratico.\n\u00c8 stato infine riportato che le comparazioni nostratiche (in particolare quelle di Bomhard) includono anche Wanderw\u00f6rter (Wanderwort) e prestiti incrociati da varie branche, come se questi fossero imparentati.\nProspettive della teoria nostratica.\nLe opinioni in merito al nostratico hanno diviso la linguistica tra fazioni di sostenitori e antagonisti ed \u00e8 improbabile che in breve tempo si possa avere una ricomposizione.\nNon si pu\u00f2 negare che la carenza di credenziali scientifiche di alcuni sostenitori del nostratico deponga a loro sfavore, ma d'altra parte alcuni dei pi\u00f9 prestigiosi linguisti del ventesimo secolo, quali Holger Pedersen e Joseph Greenberg, erano favorevoli al nostratico o a teorie affini.\nPoesia nostratica.\nVladislav Illi\u010d-Svity\u010d, nostratista russo, decise di scrivere una poesia usando la sua versione del proto-nostratico. La poesia \u00e8 la seguente:"}
{"id": "356141", "revid": "1543377", "url": "https://it.wikipedia.org/wiki?curid=356141", "title": "Alotano", "text": "L'alotano \u00e8 un anestetico generale appartenente al gruppo degli idrocarburi alogenati, contenente come alogeni il fluoro, il cloro e il bromo. Viene utilizzato per un'anestesia profonda, assieme al protossido di azoto e rilassanti muscolari.\nL'alotano \u00e8 una molecola chirale che viene utilizzata come miscela racemica.\nGli effetti collaterali includono battito cardiaco irregolare, depressione respiratoria ed epatotossicit\u00e0. Come tutti gli anestetici volatili, non dovrebbe essere usato nei pazienti con una storia personale o familiare di ipertermia maligna. Sembra essere sicuro nei pazienti affetti da porfiria. Non \u00e8 chiaro se l'uso durante la gravidanza sia dannoso per il bambino e non \u00e8 raccomandato durante un taglio cesareo. Nonostante la sua tossicit\u00e0, dovuta alla formazione di metaboliti epatotossici, \u00e8 ancora usato in quanto, avendo un elevato potere depressore, se ne pu\u00f2 somministrare poco e ottenere ugualmente gli effetti desiderati. Inoltre, non \u00e8 irritante per le mucose come gli altri anestetici del suo gruppo, e non \u00e8 infiammabile.\nL'alotano \u00e8 stato scoperto nel 1955. \u00c8 nella lista delle medicine essenziali dell'Organizzazione mondiale della sanit\u00e0.\nIl suo uso nei paesi sviluppati \u00e8 stato in gran parte sostituito da nuovi agenti anestetici come il sevoflurano.\nL'alotano contribuisce anche all'esaurimento dell'ozono atmosferico.\nUsi.\n\u00c8 un potente anestetico con una MAC dello 0,74%. Il suo coefficiente di ripartizione sangue/gas di 2,4 lo rende un agente con tempi di induzione e recupero moderati. Non \u00e8 un buon analgesico e produce un moderato rilassamento muscolare.\nFarmacologia.\nL'alotano attiva i recettori GABAA e della glicina. Agisce anche come antagonista del recettore NMDA, inibisce il recettore nACh e i canali del sodio voltaggio-dipendenti, mentre attiva i recettori 5-HT3 e i canali del potassio. Non influisce sui recettori AMPA o i recettori del kainato.\nEffetti collaterali.\nGli effetti collaterali comprendono battito cardiaco irregolare, depressione respiratoria ed epatotossicit\u00e0. Sembra essere sicuro nei pazienti affetti da porfiria. Non \u00e8 chiaro se l'uso durante la gravidanza sia dannoso per il bambino e non \u00e8 raccomandato durante un taglio cesareo. In rari casi, sono state osservate gravi lesioni epatiche negli adulti, dopo una ripetuta esposizione (circa un paziente su 10.000 esposizioni). La sindrome risultante \u00e8 chiamata epatite da alotano e potrebbe derivare dal metabolismo dell'alotano, in particolare dal metabolita acido trifluoroacetico che si forma attraverso reazioni ossidative nel fegato. Circa il 20% dell'alotano inalato viene metabolizzato dal fegato e i prodotti vengono escreti nelle urine. La sindrome dell'epatite ha un tasso di mortalit\u00e0 dal 30% al 70%. La comparsa di questo effetto collaterale ha comportato una drastica riduzione dell'uso dell'alotano negli adulti, che \u00e8 stato sostituito negli anni '80 dall'enflurano e dall'isoflurano. Dal momento che il rischio di epatite da alotano nei bambini \u00e8 inferiore rispetto agli adulti, negli anni '90 l'alotano ha continuato ad essere usato in pediatria. Tuttavia, gi\u00e0 dal 2000 il suo uso in pediatria \u00e8 stato ampiamente sostituito con il sevoflurano.\nL'alotano sensibilizza il cuore alle catecolamine, quindi pu\u00f2 causare aritmie cardiache, a volte fatali, in particolare se \u00e8 presente ipercapnia.\nCome tutti i potenti agenti anestetici usati per inalazione, \u00e8 un potente fattore scatenante per l'ipertermia maligna, e rilassa la muscolatura liscia uterina, fatto che pu\u00f2 aumentare la perdita di sangue durante il parto o l'interruzione della gravidanza.\nSintesi.\nLa sintesi commerciale dell'alotano inizia dal tricloroetilene, che viene fatto reagire con acido fluoridrico in presenza di tricloruro di antimonio a 130 \u00b0C per formare 2-cloro-1,1,1-trifluoroetano. Questo viene fatto reagire con bromo a 450 \u00b0C per produrre l'alotano.\nStoria.\nL'alotano fu sintetizzato per la prima volta da Charles Suckling della Imperial Chemical Industries nel 1951 a Widnes e fu usato per la prima volta in clinica da M. Johnstone a Manchester nel 1956. Divenne popolare come anestetico generale non infiammabile in sostituzione di altri anestetici volatili come il tricloroetilene, il dietil etere e il ciclopropano. In molte parti del mondo \u00e8 stato in gran parte sostituito da nuovi composti, ma \u00e8 ancora ampiamente utilizzato nei paesi in via di sviluppo perch\u00e9 ha un basso costo. L'alotano \u00e8 stato somministrato a milioni di pazienti adulti e pediatrici in tutto il mondo dalla sua introduzione nel 1956 fino agli anni 80.\nEsaurimento dell'ozono.\nL'alotano \u00e8 una sostanza che impoverisce l'ozono con un ODP di 1,56. SI ritiene sia responsabile dell'1% dell'esaurimento dello strato di ozono stratosferico totale."}
{"id": "356142", "revid": "1632387", "url": "https://it.wikipedia.org/wiki?curid=356142", "title": "Montecalvoli", "text": "Montecalvoli (pronuncia: \"Montec\u00e0lvoli\") \u00e8 una frazione del comune italiano di Santa Maria a Monte, nella provincia di Pisa, in Toscana.\nGeografia fisica.\nIl suo territorio \u00e8 quello tipico del Valdarno Inferiore. Il paese, posto sul colle, comprende le due vallate verso nord e verso sud. Confina con il comune di Pontedera, Calcinaia e Bientina; mentre, all'interno del comune di Santa Maria a Monte, confina con il capoluogo stesso e con i territori delle frazioni di Ponticelli e San Donato.\nStoria.\nMontecalvoli, per la sua collocazione geografica, ha assolto fino dall'antichit\u00e0 importanti funzioni militari e strategiche; per questo il possesso del castello di Montecalvoli ha costituito per tutto il Medioevo un obiettivo primario per le principali citt\u00e0 della attuale Toscana occidentale. La storia del paese \u00e8 quasi interamente incentrata sul continuo alternarsi di Fiorentini, Pisani e Lucchesi. Il toponimo lo si vuol derivare, molto probabilmente, dal colle su cui sorge; una collina, evidentemente, priva di vegetazione: da qui \"Monte Calvo\". Ancora pi\u00f9 anticamente il borgo si chiamava \"Nottuno\", anche se l'origine di tale denominazione \u00e8 sconosciuta.\nLa pi\u00f9 antica traccia della storia di Montecalvoli riguarda la sua chiesa di San Giorgio di Nottuno, consacrata dal vescovo di Lucca nel 728. I vescovi di Lucca per molto tempo ebbero potere sul castello di Montecalvoli; tuttavia \u00e8 da ritenere che tale potere fosse esercitato pi\u00f9 che altro di fatto, in quanto il borgo ed il castello erano quasi certamente sotto la giurisdizione civile del comune di Lucca, dal momento che esiste una delibera del 1258 degli Anziani di quello Stato, nella quale venne deliberato di gravare di un contributo straordinario tutti i paesi del Valdarno Inferiore, proprio per sopperire alle spese per la ricostruzione del castello di Montecalvoli. Intorno al 1200, quando era ancora sotto il dominio di Lucca, Montecalvoli fu teatro di uno scontro tra le truppe lucchesi, mosse alla conquista di Pontedera, ed una guarnigione composta dai cittadini di Calcinaia e Vico. I Lucchesi furono sconfitti e questo evento non fu che il preludio a quanto sarebbe accaduto pochi anni pi\u00f9 tardi. Nel 1261, infatti, dopo la vittoria di Montaperti, i ghibellini di Toscana, al comando del conte Guido Novello, conquistarono Montecalvoli e la rocca di Santa Maria a Monte, sottoponendo poi entrambe all'autorit\u00e0 di Pisa.\nNel 1314 i Fiorentini, dopo due tentativi vani, si impadronirono di Montecalvoli, ma nel medesimo anno il castello fu riconquistato dai Pisani, al comando di Uguccione della Faggiola, e sotto Pisa rimase finch\u00e9 non dovette essere ceduto a Castruccio Castracani nel 1328. Tuttavia i Pisani, che vedevano in Montecalvoli un elemento fondamentale per il controllo della zona, ritornarono in possesso del borgo del castello dopo la pace di Montopoli dell'agosto del 1328, per\u00f2 con l'impegno che nessun cittadino di Pisa potesse avervi ingerenze e propriet\u00e0, poich\u00e9 Montecalvoli sarebbe dovuto rimanere sotto il diretto controllo dei Fiorentini. Gli abitanti del borgo, per\u00f2, di li a pochi anni, mostrarono sempre pi\u00f9 chiaramente di optare per il dominio fiorentino, in considerazione anche del declinare della potenza pisana. Nel 1406 la comunit\u00e0 si consegn\u00f2 spontaneamente ai Fiorentini.\nCon la denominazione fiorentina le vicende di Montecalvoli si allinearono con quelle di Santa Maria a Monte, sebbene il paese abbia costituito una comunit\u00e0 a parte con propri organismi amministrativi fino al 1869, allorch\u00e9 venne aggregato amministrativamente all'attuale capoluogo. Nel 1926 Montecalvoli segu\u00ec le sorti di Santa Maria a Monte, sottratta alla provincia di Firenze ed entrata a far parte di quella di Pisa.\nGeografia antropica.\nIl paese di Montecalvoli \u00e8 suddiviso prettamente in due zone:\nSport.\nNel calcio a cinque il Montecalvoli ha raggiunto ottimi livelli. Nella stagione 2015-16 ha partecipato ai campionati Juniores, Under 21 e Serie C1 (massima categoria regionale), vincendo il campionato e la Coppa Toscana. Dalla Stagione 2016-17 la societ\u00e0 ASD Montecalvoli Calcio a 5 ha ottenuto un ottimo 7\u00ba posto in Serie B FIGC Girone C, ottenendo la salvezza anticipata e qualificandosi ai sedicesimi di Coppa Italia (eliminata dal Lido di Ostia). \nLa frazione \u00e8 stata sede della societ\u00e0 calcistica Santa Maria a Monte Montecalvoli A.S.D., nata nel 2006 dalla fusione tra le due principali societ\u00e0 del comune, che fino al stagione 2011-12 ha militato in Eccellenza Toscana, massimo campionato regionale. In seguito \u00e8 retrocessa in Promozione.\nInoltre, l'unica e vera propria squadra del paese \u00e8 la squadra di amatori dell'Atletico Montecalvoli."}
{"id": "356144", "revid": "1442080", "url": "https://it.wikipedia.org/wiki?curid=356144", "title": "Max Jacob", "text": "Biografia.\nNato a Quimper, in Bretagna (Francia), si iscrisse alla Scuola Coloniale di Parigi, che lasci\u00f2 nel 1897 per la carriera artistica. Abit\u00f2 su Boulevard Voltaire, dove divise l'appartamento con Pablo Picasso, che lo present\u00f2 a Guillaume Apollinaire, che lo introdusse a sua volta a Georges Braque. Sarebbe diventato stretto amico anche di Jean Cocteau, Christopher Wood e Amedeo Modigliani, che dipinse il suo ritratto nel 1916. Fernande Olivier, compagna di Picasso racconta: \nConobbe ed incoraggi\u00f2 anche l'artista Romanin, noto altrimenti come Jean Moulin, politico francese e futuro leader della resistenza all'invasione nazista.\nJacob, di origini ebraiche, figlio di antiquari, sostenne di aver avuto una visione di Cristo nel 1909, motivo per cui si convert\u00ec al cattolicesimo.\nTuttavia, nonostante le sue speranze, la sua nuova religione non riusc\u00ec a liberarlo dai suoi desideri omosessuali, dei quali disse una volta:\nNoto comunque per il suo grave alcolismo, Jacob disse poi di essersi unito alla comunit\u00e0 artistica di Montparnasse per \"peccare disgraziatamente\". Nel 1915 arriv\u00f2 ubriaco al funerale della compagna di Picasso, Eva G\u00f6del, e prov\u00f2 a sedurre il conducente del carro funebre.\nPer un periodo, ebbe come segretario-amante Maurice Sachs, che aiut\u00f2 nella sua carriera.\nL'opera di Max Jacob \u00e8 considerata un collegamento tra il simbolismo e il surrealismo, come si pu\u00f2 facilmente comprendere dalla sua poesia in prosa \"Le cornet \u00e0 d\u00e9s\" e dai suoi dipinti, che esib\u00ec in importanti mostre a New York nel 1930 e 1938.\nI suoi scritti comprendono anche il romanzo \"Saint Matorel\" (1911), le poesie \"Le laboratoire central\" (1921), e \"Le d\u00e9fense de Tartufe\" (1919), nel quale espone le sue convinzioni filosofiche e religiose. Alcuni versi tratti da \"Le laboratoire central\" furono musicati nel 1933 dall'amico Francis Poulenc nella forma di cantata per orchestra da camera e baritono col titolo di \"Le Bal masqu\u00e9\". Le scenografie e i costumi teatrali per \"Isabelle et Pantalon\", del 1922, sono stati disegnati da Georges Valmier (1885-1937).\nFu costretto a trasferirsi a Saint-Beno\u00eet-sur-Loire, dove si nascose durante l'occupazione del territorio francese da parte della Germania nel corso della seconda guerra mondiale. Il fratello di Jacob, a causa delle origini ebraiche, fu deportato nel campo di concentramento di Auschwitz. Successivamente anche la sorella Mirth\u00e9-L\u00e9a ed il marito furono deportati ed uccisi dai nazisti.\nIl 24 febbraio del 1944 anche Max Jacob fu arrestato dalla Gestapo e recluso nella prigione di Orl\u00e9ans. Fu poi trasferito nel campo di Drancy, in attesa del trasferimento in un campo di concentramento tedesco. Tale trasferimento non avvenne perch\u00e9, a causa di una malattia, forse una broncopolmonite, Max Jacob mor\u00ec nel campo di Drancy il 5 marzo 1944.\nSepolto inizialmente ad Ivry, al termine della guerra la sua salma fu trasferita nel 1949 al cimitero di Saint-Beno\u00eet-sur-Loire. La sua tomba fu adornata con uno dei suoi ritratti realizzati nel 1935 dal suo amico Ren\u00e9 Ich\u00e9.\nNel 2007 \u00e8 stato girato su di lui il film tv - \"Monsieur Max\" di Gabriel Aghion"}
{"id": "356145", "revid": "104458", "url": "https://it.wikipedia.org/wiki?curid=356145", "title": "Dinastia Zand", "text": "La dinastia Zand regn\u00f2 sull'Iran centrale e meridionale nella seconda met\u00e0 del XVIII secolo.\nCapostipite della dinastia fu Karim Khan, capo della trib\u00f9 Zand e generale di Nadir Shah. Dopo l'assassinio di quest'ultimo, si scaten\u00f2 una dura lotta per il potere, dalla quale Karim Khan e Alimardan Khan Bakhtiari riuscirono ad ottenere il controllo delle province centrali e meridionali del regno. Come gi\u00e0 fece Nadir Shah, i due misero sul trono un re-fantoccio, Ismail III, erede legittimo della dinastia safavide. Nel 1760 Karim Khan decise di sbarazzarsi del suo socio e del finto sci\u00e0 e si proclam\u00f2 \"vakil\" (reggente), rifiutando il titolo di sci\u00e0. \nKarim Khan risollev\u00f2 l'Iran dopo i decenni di guerre e devastazioni, fece della sua capitale Shiraz un centro culturale ed economico e cerc\u00f2 di ripristinare la politica commerciale dei Safavidi. A questo scopo mosse guerra contro Azad Khan, conquistando l'Azerbaigian, e contro gli Ottomani ai quali strapp\u00f2 Bassora, che monopolizzava il commercio con l'India. Lasci\u00f2 Shahrokh, nipote di Nadir Shah, al governo del Khorasan ma non risparmi\u00f2 il suo arcinemico Muhammad Hassan Khan Qajar, che fu sconfitto mentre i figli Agha Muhammad Khan e Hosseingholi Khan furono portati a Shiraz come ostaggi.\nPer favorire lo sviluppo del commercio, Karim Khan consent\u00ec alla Compagnia Britannica delle Indie Orientali di istituire una base commerciale a Bushir, porto sul Golfo Persico, aprendo cos\u00ec il Paese all'influenza straniera. Shiraz fu abbellita con diverse costruzioni, come fortezze, bazar, moschee e giardini.\nAlla morte di Karim Khan (1779) seguirono dispute e lotte per la successione. Diversi sovrani si susseguirono rapidamente, finch\u00e9 Lotf Ali Khan, proclamatosi re nel 1789, fu sconfitto, catturato e ucciso dai Qajar nel 1794, mettendo fine alla dinastia Zand.\nL'epoca Zand fu un periodo di relativa pace e prosperit\u00e0 per l'Iran, che torn\u00f2 ad essere territorialmente unito e coeso. L'arte rifior\u00ec e assunse tratti caratteristici che influenzarono anche gli artisti del periodo Qajar. L'attenzione verso il sentimento popolare, rappresentato bene dal rifiuto di Karim Khan del titolo di re, guadagn\u00f2 alla dinastia l'affetto degli iraniani, tanto che i nomi di questi sovrani sono gli unici a non essere stati rimossi dai luoghi pubblici dopo la Rivoluzione del 1979."}
{"id": "356147", "revid": "2172595", "url": "https://it.wikipedia.org/wiki?curid=356147", "title": "Raggiolo", "text": "Raggiolo \u00e8 una frazione del comune italiano di Ortignano Raggiolo, nella provincia di Arezzo, in Toscana. Era un comune del Casentino fino al 1873, anno in cui il suo territorio fu unito a quello di Ortignano per formare il nuovo comune.\nGeografia.\nIl comune di Raggiolo aveva una superficie di circa 17\u00a0km\u00b2 ed aveva 833 abitanti al momento della sua soppressione.\nIl suo territorio, che non contava frazioni, confinava con i comuni di Castel Focognano, Castel San Niccol\u00f2, Poppi e Ortignano.\nIl paese si trova a circa 12\u00a0km da Bibbiena seguendo la strada provinciale 64.\nDescrizione.\nIl borgo di Raggiolo \u00e8 oggi meta di villeggiatura specie nei mesi estivi per il clima e la posizione nei boschi di castagno, tanto che vi \u00e8 stato realizzato un albergo diffuso. Le abitazioni sono in pietra locale e le stradine del paese si percorrono soltanto a piedi.\nDal 2015 \u00e8 stato riconosciuto come uno dei borghi pi\u00f9 belli d'Italia\nEconomia.\nTurismo.\nIl comune \u00e8 associato all'Associazione I borghi pi\u00f9 belli d'Italia."}
{"id": "356148", "revid": "43612", "url": "https://it.wikipedia.org/wiki?curid=356148", "title": "Zand", "text": ""}
{"id": "356154", "revid": "110157", "url": "https://it.wikipedia.org/wiki?curid=356154", "title": "Ortignano", "text": "Ortignano era un comune del Casentino fino al 1873, anno in cui il suo territorio fu unito a quello di Raggiolo per formare il nuovo comune di Ortignano Raggiolo, di cui divenne la sede comunale.\nGeografia.\nIl comune di Ortignano aveva una superficie di circa 18\u00a0km\u00b2 ed aveva 895 abitanti nel 1845. Il suo territorio comprendeva, oltre al capoluogo, le frazioni di Badia a Tega, Frassina ed Uzzano Casentinese e confinava con i comuni di Raggiolo, Poppi, Bibbiena e Castel Focognano."}
{"id": "356155", "revid": "124258232", "url": "https://it.wikipedia.org/wiki?curid=356155", "title": "M. John Harrison", "text": "Esponente di rilievo della New Wave, la sua prima pubblicazione risale al 1966. Dal 1968 al 1975 ha lavorato come redattore per la rivista \"New Worlds\".\nAppassionato di roccia, ha scritto nel 1989 il racconto \"Climbers\", vincitore del Boardman Tasker Memorial Award.\nTra le altre sue opere vi sono il \"ciclo di Viriconium\" (formato da diversi racconti), il romanzo di fantascienza \"Luce dell'universo\" (2002, \"Light\") e un'altra raccolta di storie brevi, \"Things That Never Happen\".\nHarrison scrive regolarmente articoli sulla letteratura per il \"Times Literary Supplement\", il \"Guardian\" e il \"Daily Telegraph\".\nIn Italia, sino al 2020 sono stati tradotti cinque suoi romanzi: il gi\u00e0 citato \"Luce dell'universo,\" \"La citt\u00e0 del lontanissimo futuro\" (\"The Pastel City\", 1971), \"Nova swing\" (\"Nova Swing\", 2006), \"Lo spazio deserto\" (\"Empty Space\", 2012) e \"Riaffiorano le terre inabissate (The Sunken Land Begins to Rise Again,\" 2020\").\""}
{"id": "356157", "revid": "599013", "url": "https://it.wikipedia.org/wiki?curid=356157", "title": "Marc Hottiger", "text": "Caratteristiche tecniche.\nDotato di una spinta particolarmente vivace in fascia, di senso tattico e abnegazione, giocava prevalentemente come difensore laterale destro.\nCarriera.\nClub.\nDopo aver esordito nel Renens, villaggio della periferia losannese dov'\u00e8 cresciuto, ha giocato nel Losanna, nel Sion (dove componeva una forte linea difensiva con Geiger, Herr e Quentin), nel Newcastle United (dove fu chiamato nel 1994 da Kevin Keegan, disputando un'intera stagione da titolare) e nell'Everton, prima di tornare al Losanna e chiudere la carriera nel Sion.\nNazionale.\nHa disputato il Mondiale statunitense del '94 (con 4 presenze) e gli Europei inglesi del '96 (con 2 presenze). \u00c8 ricordato con piacere dagli appassionati di calcio svizzeri, tra le altre cose, per il gol decisivo segnato nel derby contro l'Italia in una partita delle qualificazioni ai mondiali del 1994, giocata a Berna il primo maggio 1993. Ha disputato il suo ultimo incontro con la maglia della nazionale svizzera il 31 agosto 1996 a Baku, contro l'Azerbaigian.\nDopo il professionismo.\nAl termine della carriera di calciatore professionista \u00e8 rimasto attivo nell'ambiente. Dopo essersi occupato del settore giovanile del Neuchatel-Xamax, dal 2007 \u00e8 stato attivo in una scuola calcio fondata negli Stati Uniti, a Los Angeles, con un ex compagno di squadra del Newcastle United. In seguito ha ricoperto la funzione di direttore tecnico del Team Vaud, associazione che si occupa di formare l'\u00e9lite del calcio giovanile vodese. Nel 2018 \u00e8 stato chiamato dall'Associazione svizzera di calcio a dirigere il suo Centro di performance, continuando cos\u00ec ad occuparsi di formazione sportiva."}
{"id": "356164", "revid": "104458", "url": "https://it.wikipedia.org/wiki?curid=356164", "title": "Alexandra Meissnitzer", "text": "Atleta di punta della nazionale austriaca tra gli anni 1990 e gli anni 2000, nel suo palmar\u00e8s vanta, tra l'altro, tre medaglie olimpiche, tre iridate (tra le quali l'oro nel supergigante e nello slalom gigante a Vail/Beaver Creek 1999), una Coppa del Mondo generale, due di specialit\u00e0 e una Coppa Europa.\nBiografia.\nCarriera sciistica.\nStagioni 1990-1996.\nLa Meissnitzer debutt\u00f2 in campo internazionale in occasione dei Mondiali juniores di Zinal 1990 e nella successiva stagione 1990-1991 in Coppa Europa vinse sia la classifica generale, sia quelle di specialit\u00e0 di supergigante e di slalom gigante. In Coppa del Mondo ottenne il primo piazzamento di rilievo il 7 dicembre 1991 a Santa Caterina Valfurva, classificandosi 28\u00aa in supergigante; nella stessa stagione si aggiudic\u00f2 la medaglia d'argento nella discesa libera e la medaglia di bronzo nel supergigante ai Mondiali juniores di Maribor e vinse nuovamente la classifica di supergigante di Coppa Europa.\nEsord\u00ec ai Giochi olimpici invernali a , dove tuttavia non complet\u00f2 la prova di slalom gigante; in Coppa del Mondo ottenne la prima vittoria, nonch\u00e9 primo podio, il 7 dicembre 1995 a Val-d'Is\u00e8re in supergigante. Debutt\u00f2 ai Campionati mondiali a Sierra Nevada 1996, dove fu 16\u00aa nella discesa libera, 23\u00aa nel supergigante e non termin\u00f2 lo slalom gigante; in quello stesso 1995-1996 fu 2\u00aa nella classifica della Coppa del Mondo di supergigante superata dalla vincitrice, la tedesca Katja Seizinger, di 171 punti.\nStagioni 1997-1999.\nNel 1997 ai Mondiali di Sestriere fu 17\u00aa nella discesa libera e 13\u00aa nel supergigante, mentre l'anno dopo ai XVIII Giochi olimpici invernali di vinse la medaglia d'argento nello slalom gigante, quella di bronzo nel supergigante e si classific\u00f2 8\u00aa nella discesa libera; sempre nella stagione 1997- 1998 conquist\u00f2 anche il 3\u00ba posto nella Coppa del Mondo di slalom gigante.\nNella stagione 1998-1999 la Meissnitzer raggiunse l'apice della carriera. Ai Mondiali di Vail/Beaver Creek 1999 s'impose come una dei protagonisti, vincendo due medaglie d'oro nel supergigante e nello slalom gigante e classificandosi 4\u00aa nella discesa libera; in Coppa del Mondo ottenne tredici podi, con otto vittorie, e vinse sia la classifica generale con 493 punti di vantaggio sulla seconda classificata, la tedesca Hilde Gerg, sia quelle di supergigante (superando la connazionale Michaela Dorfmeister di 86 punti) e di slalom gigante (con 16 punti in pi\u00f9 della compagna di squadra Anita Wachter), mentre nella Coppa del Mondo di discesa libera si classific\u00f2 2\u00aa con 142 punti di distacco da un'altra austriaca, Renate G\u00f6tschl.\nStagioni 2000-2005.\nAi Mondiali di Sankt Moritz 2003 vinse la sua ultima medaglia iridata, l'argento nella discesa libera; si classific\u00f2 inoltre 5\u00aa nel supergigante, mentre non termin\u00f2 lo slalom gigante. Due anni dopo, nella rassegna iridata di Bormio/Santa Caterina Valfurva, fu 22\u00aa nella discesa libera e non termin\u00f2 il supergigante.\nStagioni 2006-2008.\nIl 4 dicembre 2005 vinse a Lake Louise in supergigante la sua ultima gara di Coppa del Mondo; ai successivi XX Giochi olimpici invernali di , suo congedo olimpico, la Meissnitzer si aggiudic\u00f2 la medaglia di bronzo nel supergigante e si piazz\u00f2 8\u00aa nella discesa libera. A fine stagione in Coppa del Mondo risult\u00f2 nuovamente 2\u00aa nella classifica di supergigante, superata dalla Dorfmeister di 189 punti.\nAi suoi ultimi Mondiali, \u00c5re 2007, piazz\u00f2 8\u00aa nel supergigante. L'8 dicembre dello stesso anno s'infortun\u00f2 nuovamente nella discesa libera di Aspen a causa di una rovinosa caduta dovuta alla forte nevicata in atto. Tornata alle gare dopo un mese, riusc\u00ec a conquistare alcuni buoni piazzamenti durante la stagione, tra cui il podio (3\u00ba posto) nel supergigante durante le finali di Bormio. Con questo risultato, conquistato il 13 marzo, chiuse la sua carriera.\nAltre attivit\u00e0.\nDal dicembre del 2008 \u00e8 commentatrice sportiva delle gare di sci alpino femminili per la rete televisiva austriaca ORF.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nGS = slalom gigante"}
{"id": "356168", "revid": "125467162", "url": "https://it.wikipedia.org/wiki?curid=356168", "title": "Saaremaa", "text": "Saaremaa (in svedese e in tedesco \"\u00d6sel\", in danese \"\u00d8sel\", in finlandese \"Saarenmaa\", in lettone \"Samsala\", in latino \"Osilia\") \u00e8 la pi\u00f9 grande isola e comune rurale dell'Estonia (2673\u00a0km\u00b2) nonch\u00e9 la terza isola pi\u00f9 grande del mar Baltico dopo Sj\u00e6lland e Gotland.\nSituata a ovest della terraferma estone delimita a settentrione il golfo di Riga, separato dal mar Baltico dalla penisola di S\u00f5rve, sua propaggine sud-occidentale; l'isola fa quindi parte dell'arcipelago estone insieme all'isola di Hiiumaa.\nIl capoluogo di Saaremaa \u00e8 Kuressaare che ha circa abitanti, l'isola nel suo complesso ne ha invece circa . Secondo alcuni metodi di calcolo, non universalmente accettati, l'isola di Saaremaa corrisponderebbe al centro geografico dell'Europa. Saaremaa \u00e8 l'isola principale della Contea di Saaremaa o \"Saare maakond\".\nL'isola vanta alcune \"localit\u00e0 turistiche e termali\", uno splendido castello medioevale, chiese e fortezze dei Cavalieri Teutonici immerse in un ambiente tranquillo ideale per compiere escursioni, cavalcare o gironzolare semplicemente per la campagna, con i suoi boschi di pini e gineprai.\nStoria.\nI ritrovamenti archeologici fanno risalire i primi insediamenti sul territorio di Saaremaa ad almeno anni. Nelle antiche saghe nordiche Saaremaa \u00e8 chiamata \"Eysysla\" che significa \"distretto dell'isola\", lo stesso significato dell'attuale parola Saaremaa in estone.\nDall'antico nome derivano anche in nomi in svedese e tedesco, \"\u00d6sel\" e il nome latino \"Osilia\". Talvolta il nome appare accompagnato dal termine \"Adalsysla\", 'la grande terra', forse equivalente all'estone 'Suuremaa' o 'Suur Maa' che sono le definizioni per descrivere la terraferma.\nLe saghe narrano di frequenti schermaglie tra gli isolani e i vichinghi. Saaremaa era la parte pi\u00f9 ricca dell'antica Estonia e sede di pirati talvolta chiamati vichinghi orientali. Secondo la mitologia estone, su quest'isola abitava il gigante Suur T\u00f5ll.\nLe cronache di Enrico di Livonia descrivono una flotta di 16 navi e 500 \"osiliani\" che saccheggiano la Svezia meridionale, all'epoca parte della Danimarca.\nNel 1227, nel corso delle Crociate del Nord Saaremaa fu conquistata dai Cavalieri Portaspada ma rimase una roccaforte della resistenza estone.\nQuando l'ordine fu sconfitto dall'esercito lituano nel 1236 gli abitanti di Saaremaa si ribellarono e il conflitto termin\u00f2 con un trattato fra gli isolani e il gran maestro dell'ordine che prevedeva che parte dell'isola fosse governata dall'ordine e la parte rimanente fosse governata dal vescovato di \u00d6sel-Wiek.\nIl 15 aprile del 1560, il vescovato e Saaremaa furono venduti dall'ultimo vescovo-principe alla Danimarca.\nNel 1645 la Danimarca cedette l'isola alla Svezia (Trattato di Br\u00f6msebro).\nNel 1721 l'isola pass\u00f2, insieme al resto dell'Estonia svedese alla Russia imperiale (Trattato di Nystad) e divenne parte dell'Governatorato russo dell'Estonia.\nNel XX secolo l'isola fu occupata due volte dalle truppe tedesche, nella prima guerra mondiale fu conquistata (Operazione Albione) nell'ottobre 1917 e rimase occupata fino alla fine del conflitto.\nSaaremaa insieme all'Estonia divenne indipendente dopo la Rivoluzione d'ottobre e il crollo dell'Impero russo.\nIl nuovo stato fu aggredito, occupato e annesso nell'Unione Sovietica nel giugno del 1940 in seguito al patto Molotov-Ribbentrop. I tedeschi occuparono nuovamente l'isola nel 1941 (Operazione Beowulf) e vi rimasero fino all'espulsione da parte dell'Armata rossa nel novembre 1944.\nSaaremaa insieme all'Estonia riottenne l'indipendenza e la libert\u00e0 il 20 agosto 1991 con il crollo dell'Unione Sovietica.\nLe \u00e8 stato dedicato un asteroide: 4163 Saaremaa.\nTrasporti.\nSaaremaa \u00e8 raggiungibile tramite il traghetto che collega Virtsu, sulla terraferma, con l'isola di Muhu a sua volta collegata con Saaremaa tramite un terrapieno.\nDall'isola di Hiiumaa vi \u00e8 un traghetto che collega S\u00f5ru a Saaremaa.\nVi \u00e8 anche un collegamento con la piccola isola di Ruhnu, con traghetti estivi e voli settimanali da Kuressaare\nServizi di autobus di linea collegano Tallinn, P\u00e4rnu e Tartu.\nVoli locali collegano Kuressaare a Tallinn, e ci sono voli stagionali per P\u00e4rnu e Stoccolma.\n\u00c8 in progetto la costruzione di un ponte o di un tunnel che metta in collegamento Saaremaa con la terraferma."}
{"id": "356170", "revid": "83531", "url": "https://it.wikipedia.org/wiki?curid=356170", "title": "Pratovecchio Stia", "text": "Pratovecchio Stia \u00e8 un comune italiano sparso di abitanti della provincia di Arezzo in Toscana.\n\u00c8 stato istituito il 1\u00ba gennaio 2014 dalla fusione dei comuni di Pratovecchio e Stia.\nStoria.\nIl comune, con la denominazione di \"Pratovecchio Stia\", \u00e8 stato ricostituito il 1\u00ba gennaio 2014 con la Legge regionale 22 novembre 2013 n. 70, approvata in seguito al referendum del 6-7 ottobre 2013 in cui il 77,3% dei votanti di Pratovecchio e l'82,3% dei votanti di Stia si \u00e8 espresso favorevolmente alla fusione."}
{"id": "356180", "revid": "114197390", "url": "https://it.wikipedia.org/wiki?curid=356180", "title": "Banderari", "text": "Nell'organizzazione sociale dei comuni del medioevo italiano, i banderari erano i borghesi, piccoli artigiani, commercianti, che avevano una loro rappresentanza all'interno del \"consiglio comunale\".\nEbbero parte, in alcune occasioni, in conflitti o contrapposizioni cittadine. L'esempio pi\u00f9 eclatante \u00e8 la sanguinosa vicenda che colp\u00ec Terni, allora medio comune dello Stato Pontificio, in cui alla contrapposizione fra guelfi e ghibellini si sostituirono le lotte fra le fazioni dei Nobili e dei Banderari. L'analisi di questi fatti potrebbe gettare luce su una parte della storia dei comuni dello Stato Pontificio tra la fine del Medioevo e l'inizio dell'Et\u00e0 Moderna.\nI Banderari a Terni prima della rivolta.\nI Banderari a Terni, come nel resto del \"Patrimonium Sancti Petri\", furono istituiti dopo il ritorno dei Papi dalla Cattivit\u00e0 avignonese; la loro funzione iniziale fu di natura soltanto militare, poich\u00e9 avevano il compito, oltre che di difendere la citt\u00e0 da nemici esterni, di sorvegliare che le fazioni politiche in lotta, cio\u00e8 i guelfi e i ghibellini, non ricorressero pi\u00f9 alle violenze del passato.\nNel giro di qualche decennio, per\u00f2, i Banderari subirono modifiche al loro ruolo nella societ\u00e0 del tempo. A Terni, alla fine del XIV secolo, la popolazione del Comune si articolava su due ceti principali: i Cittadini, composti di proprietari terrieri, famiglie di stirpe nobiliare, giureconsulti, militari di alto grado, uomini di scienza; i Banderari, in cui erano compresi artieri, agricoltori, mercanti. Anche se questa suddivisione non fosse molto rigida, un'istituzione neutrale, destinata alla conservazione dell'equilibrio e della pace sociale, era stata fatta diventare il partito della borghesia, contravvenendo alle \"Constitutiones Aegidianae\".\nQueste due classi partecipavano, con 24 loro rappresentanti ciascuna, alla formazione del Consiglio di Cerna, o Consiglio Minore, che era un organo deliberante su proposte formulate dai Priori o dai Banderari.\nIl Consiglio Maggiore, cio\u00e8 l'antica assemblea di tutto il popolo, aveva competenze esclusive sulle questioni di maggior rilevanza o in sostituzione del Consiglio di Cerna, quando questo si fosse dimostrato incerto sulle decisioni da prendere. Con le riforme istituzionali dell'Albornoz l'arengo fu sostituito dall'assemblea di 100 persone.\nI Priori, in numero di 6, erano eletti, per estrazione, ogni due mesi, soltanto fra le file dei Cittadini e non dei Banderari; a loro volta i 6 Priori eleggevano il Sindaco, che rappresentava l'intero Comune nelle delibere amministrative e negli affari ordinari. Al termine del mandato, l'operato dei Priori era soggetto alla 'sindacazione' di una commissione, composta da Cittadini e Banderari, che aveva il compito di verificare se il comportamento tenuto e gli atti predisposti da costoro avevano arrecato danno alla comunit\u00e0.\nIl Podest\u00e0 era eletto ogni 6 mesi dal Consiglio di Cerna, doveva essere forestiero e aveva il dovere di amministrare la giustizia, far rispettare i regolamenti comunali con un suo corpo di polizia e riscuotere le tasse cittadine. In teoria, era soggetto alla sua autorit\u00e0 qualsiasi illecito prodotto da amministratori, pubblici ufficiali o comuni cittadini.\nInfine, fra le cariche minori, risultavano i Castellani delle cinque rocche che delimitavano il contado.\nNel 1387 fu elaborato un regolamento sulle funzioni e sull'elegibilit\u00e0 dei Banderari. Con esso fu stabilito che: ognuno dei 24 componenti doveva contare su 14 militi armati, i comandanti dovevano essere eletti ogni 6 mesi, potevano essere riconfermati per un massimo di 2 anni e avevano l'inderogabile compito di obbedire ai Priori e al Podest\u00e0. Come pubblici ufficiali erano immuni dalla tortura se avessero commesso delitti nell'esercizio della loro funzione, cos\u00ec come la pena per offese nei loro confronti era raddoppiata. Queste prerogative dei Banderari facevano s\u00ec che la parte di popolazione che si riconosceva in questa fazione godesse di obiettivi vantaggi sul resto dei concittadini.\nNel 1418 un breve di Papa Martino V stabil\u00ec che non potessero essere eletti, fra i Banderari, parenti di Banderari entro il terzo grado, fermo rimanendo che in numero di 24 non dovessero durare in carica pi\u00f9 di 6 mesi. \u00c8 evidente, in questo provvedimento, l'intenzione del Papa di limitare il nepotismo delle cariche pubbliche soltanto per l'ufficio dei Banderari.\nNel 1432 negli statuti comunali fu sancito che un terzo dei Priori fosse di parte guelfa e due terzi di parte ghibellina, mentre i Banderari e i Castellani dovevano essere soltanto di parte ghibellina. Inoltre, i Priori dovevano convocare il Consiglio di Cerna o il Consiglio Maggiore, fare proposte a costoro, collaborare con il Podest\u00e0, impiegare il denaro del Comune soltanto per l'interesse pubblico. Se questi provvedimenti furono presi allo scopo di bilanciare i privilegi dei Banderari non \u00e8 dato di sapere, ma \u00e8 sicuro che non rispettavano le disposizioni delle \"Constitutiones Aegidianae\", ancora seconde soltanto alle \"Constitutiones\" papali, perch\u00e9 introducevano un principio politico nella selezione dei candidati a cariche pubbliche.\nNel 1440 fu stabilito che: i Priori risiedessero continuativamente nel palazzo comunale e fossero esentati da qualsiasi altro lavoro, il Consiglio di Cerna non potesse restare in carica oltre 1 anno, l'elezione dei Castellani, quindi di uomini esperti nell'esercizio delle armi, dovesse avvenire fra i Banderari e i Cittadini.\nNel 1524 la municipalit\u00e0 ternana decise di mettere le mani sull'insieme di carte riguardanti l'amministrazione comunale accumulate fino ad allora e di redigere uno statuto che raccogliesse in una serie di disposizioni chiare le norme che dovevano regolare la vita del Comune. Per motivi a noi ignoti il nuovo statuto comunale, approvato molto probabilmente senza il necessario avallo del popolo, registra un evidente sovvertimento delle regole precedenti, introducendo novit\u00e0 ancora pi\u00f9 irrispettose delle \"Constitutiones Aegidianae\" e delle pregresse disposizioni papali. Il Consiglio di Cerna non \u00e8 pi\u00f9 formato automaticamente da 24 Cittadini e da 24 Banderari, ma da 48 persone la cui et\u00e0 minima \u00e8 di 25 anni e il cui patrimonio accertato al catasto \u00e8 superiore alle 100 libbre. Il Consiglio Generale risulta formato dai 6 Priori, dai 48 Consiglieri di Cerna e da 96 persone, scelte in numero di 2 da ognuno dei 48 Consiglieri di Cerna, fra coloro che hanno oltre 25 anni di et\u00e0 ed un patrimonio catastale accertato di almeno 50 libbre.\nQueste risoluzioni indicano che l'appartenenza alle magistrature non avveniva pi\u00f9 per distinzione di ceto o di fede politica o di ruolo funzionale, ma per distinzione di possedimenti, prevalentemente fondiari. Il provvedimento ottenne, come risultato, che quelle attivit\u00e0 che non comportavano l'accumulo di un capitale catastale erano automaticamente escluse dall'eleggibilit\u00e0. Se si pensa che il numero dei poderi o delle mole disponibili ad essere acquistate - in un contado medio-grande come quello di Terni, che era assai gremito di mugnai - era pi\u00f9 di cinquecento, un grande patrimonio. Papa Clemente VII sottoscrisse, senza batter ciglio, il nuovo statuto, nell'Ottobre del 1524.\nMa la macroscopica alterazione del precedente ordinamento non pass\u00f2 inosservata al Cardinale Mario Grimani, Legato \"a latere\" per l'Umbria, il quale con atto proprio, nel 1537, restitu\u00ec piena legittimit\u00e0 all'istituto dei Banderari. Questo provvedimento, nella scala dei valori delle leggi, avrebbe dovuto portare ad una radicale modifica dello statuto, in quanto il breve di Clemente VII, ad esso accluso, non dava valore di \"Constitutio\" papale al medesimo. Ci\u00f2 nonostante, la municipalit\u00e0 rimase sorda alle disposizioni del Legato e non modific\u00f2 il modo di costituire il Consiglio di Cerna.\nNel 1544 il Cardinale Ascanio Parisiano, successore del Grimani, per ovviare alle gravi irregolarit\u00e0 vigenti nell'elezione dei Banderari e dei Priori, sent\u00ec il bisogno di ritornare sulla questione e di emanare delle disposizioni in merito: con i due terzi dei voti, i Priori e i Banderari in carica eleggevano quelli destinati a subentrare, con il limite che i Banderari, a differenza dei Priori, non avrebbero potuto eleggere un consanguineo fino al quarto grado di parentela n\u00e9 chi avesse ricoperto l'incarico entro i due anni.\nChe cosa sia successo dopo le \"Constitutiones parisianae\" non \u00e8 chiaro. Sappiamo che nel 1546 lo statuto cittadino fu ricopiato in bella copia da quello di due anni prima, senza che vi fossero apportate sostanziali modifiche.\nQuindi, i Banderari erano stati esclusi dal Priorato, dal Consiglio di Cerna e dal vantaggio della famigliarit\u00e0 della carica, tutti privilegi, invece, non vietati ai Cittadini.\nLa rivolta e la punizione.\nLa notte del 22 agosto del 1564 sicari forestieri, e forse anche qualche mandante, si introdussero nelle case di alcune famiglie di Cittadini ed uccisero, a colpi di archibugio, adulti e bambini. Furono prese di mira la famiglia di Gabriele Ranieri, rappresentante della Camera Apostolica in Terni e congiunto di un Ranieri cameriere segreto di Papa Pio IV, la famiglia di Sisto Mazzancolli, gi\u00e0 ambasciatore a Roma, la famiglia di Angelo Manassei e quella di Sidonio Gigli, due illustri casate da tempo solite a ricoprire le pi\u00f9 alte magistrature del Comune. Dopo la strage, i sicari fuggirono tutti oltre confine, riparando nel contado di Firenze.\nAll'informativa dei Priori ternani rispose Monsignor Bosio, Governatore della Provincia dell'Umbria, che il giorno 24 si rec\u00f2 sul posto, accompagnato dall'Uditore Giacomo Pachini e da un inquirente, Cesare Balzelli. Costoro accertarono che fra i promotori della strage erano compresi individui di varia estrazione sociale, alcuni appartenenti ai Banderari, e che la causa di tutto questo misfatto era da attribuire al comportamento irresoluto delle autorit\u00e0 comunali nello stroncare le recidivanti violenze che altre volte avevano insanguinato la citt\u00e0.\nI Priori mandarono lettere anche all'ambasciatore di Terni a Roma perch\u00e9 si facesse portavoce della gravit\u00e0 dell'accaduto presso la corte papale.\nPapa Pio IV non rimase insensibile: invi\u00f2 con pieni poteri, in qualit\u00e0 di Governatore e Commissario per Terni, Monsignor Monte dei Valenti di Trevi, con una nutrita scorta armata. Ebbe l'obbligo di: individuare i colpevoli, fossero essi mandanti o complici o autori materiali della strage, applicare la legge a suo piacimento, anche con pene pi\u00f9 severe, fare in modo che per il futuro non potessero sorgere ulteriori discordie. \nL'azione di Monte dei Valenti fu durissima: riemp\u00ec le carceri di Terni, Narni e, in parte, di Roma, liber\u00f2 soltanto dietro una pesante cauzione i semplici sospettati, riusc\u00ec ad assicurare al patibolo i fuggitivi, confisc\u00f2 i beni dei condannati e dei complici, la maggior parte Banderari, devast\u00f2 i loro campi, demol\u00ec le loro case, fece appendere le teste dei decapitati sopra il portone del Palazzo del Governatore; Cipriano Piccolpasso le pot\u00e9 osservare ancora al loro posto un anno dopo.\nMa soprattutto avall\u00f2 le conclusioni di Monsignor Bosio: il Comune avrebbe dovuto farsi carico di tutte le spese processuali, di mantenimento dell'apparato inquisitorio, delle opere di ricostruzione degli edifici abbattuti, di fortificazione di alcuni Palazzi del potere.\nIl Comune di Terni dopo la rivolta.\nMonte dei Valenti, per\u00f2, and\u00f2 oltre: il 26 dicembre 1564, riconoscendo che il contrasto di fondo era scoppiato fra il Consiglio di Cerna e i Banderari, stabil\u00ec la loro scomparsa dagli ordinamenti comunali e sostitu\u00ec entrambi con i Pacifici, che in numero di 48 sarebbero stati estratti, ogni due anni, dai primi 144 estratti su 288 Consiglieri; i 48 Pacifici, poi, eleggevano il Sindaco. Dagli stessi 144 sarebbero stati estratti 4 Priori che avrebbero durato in carica 2 mesi. Non avrebbe potuto far parte dei Pacifici o dei Priori chi avesse avuto meno di 30 anni ed un reddito inferiore a 100 libbre catastali. Il ruolo di Consigliere era fatto ereditario o per linea diretta o per linea collaterale. I Priori, di comune accordo con il Governatore, avrebbero formulato le proposte per i Pacifici, ai quali sarebbe spettata l'approvazione finale. Tutti i nati e i dimoranti da lungo tempo in citt\u00e0 sarebbero stati considerati cittadini, con pari dignit\u00e0, tutti ammessi, con i limiti precedenti, al Consiglio Generale e alle magistrature locali.\nIn pratica, al di l\u00e0 di un apparente egualitarismo, Monte dei Valenti sanc\u00ec tre principi fondamentali: il censo fondiario come base per accedere alle magistrature superiori, il nepotismo delle cariche pubbliche, la tutela del Governatore sulla comunit\u00e0 cittadina. I tentativi del cardinal Grimani e del cardinal Parisiano di ristabilire gli antichi equilibri furono definitivamente affossati.\nQuando Monte dei Valenti eman\u00f2 le sue disposizioni statutarie il Comune cittadino aveva gi\u00e0 rinunciato alla sua autonomia, dandosi completamente alla Camera Apostolica, verso la quale aveva ancora un grosso debito nonostante avesse contratto prestiti ovunque ed avesse ceduto tutti i suoi beni. Nel 1599 fu ricreato il Consiglio di Cerna, ma l'istituto dei Banderari non fu pi\u00f9 ristabilito."}
{"id": "356185", "revid": "1516566", "url": "https://it.wikipedia.org/wiki?curid=356185", "title": "Aree urbane pi\u00f9 popolose dell'Unione europea", "text": "Lo sviluppo urbano dell'Europa ha avuto, storicamente, caratteri diversi (mondo antico e mondo moderno). L'area urbana \u00e8 il territorio formato da una citt\u00e0, a partire dal comune in cui \u00e8 sito il centro storico, ma comprendente anche le municipalit\u00e0 vicine (sobborghi) e, in alcuni casi, le cosiddette citt\u00e0 satellite. \nAlcune citt\u00e0 comprendono, all'interno del proprio territorio municipale, l'intera area urbana o buona parte di essa, come Londra, Berlino o Roma; mentre altre, come Parigi, Madrid, Napoli o Milano, si sono notevolmente espanse nei comuni vicini e le aree urbane risultano, quindi, ben \"pi\u00f9 grandi\" rispetto alla popolazione della citt\u00e0 vera e propria.\nStoria.\nLe prime agglomerazioni importanti si sono sviluppate nell'et\u00e0 antica lungo le coste del mar Mediterraneo. L'Impero Romano, in questo periodo, crea una cultura urbana su tutto il suo vastissimo territorio.\nNell'Alto Medioevo la citt\u00e0 pi\u00f9 grande del continente fu Cordova, capitale dell'Andalusia musulmana, con una popolazione di 450.000 abitanti nell'anno 1000), invece, nel Basso Medioevo, Palermo, con 150.000 abitanti a inizio XIII secolo; Napoli, con 300.000 abitanti nella prima met\u00e0 del XVI secolo; mentre Parigi (di origine romana) che nel 1400 contava 275.000 abitanti, sub\u00ec un brusco calo e nel secolo successivo contava 185.000 ab. (Parigi e Napoli divennero veri e propri punti di riferimento per il continente). Altre citt\u00e0 che in passato erano molto abitate, come Costantinopoli o Roma, persero una buona parte della loro popolazione.\nLa rivoluzione demografica.\nSul finire del XVI secolo si vive in Europa una vera rivoluzione demografica e urbana, spinta principalmente dall'incremento del commercio internazionale. Citt\u00e0 come Barcellona, Valencia, Genova, Lisbona, Londra, Rotterdam, Siviglia, Palermo e Venezia si svilupparono a partire dai loro porti.\nIl XIX secolo fu caratterizzato da una crescita senza precedenti di Parigi, Londra, Napoli e varie citt\u00e0 tedesche (Parigi e Londra superarono i 500.000 abitanti, mentre Napoli contava pi\u00f9 di 440.000 ab.).\nDurante il XX secolo, il continente sperimenta i maggiori contrasti nello sviluppo delle sue aree urbane, che va dalla devastazione pianificata di varie citt\u00e0 (principalmente in Germania), durante la seconda guerra mondiale, fino all'intensa crescita di numerose altre citt\u00e0 e la loro espansione verso le campagne.\nDa notare che all'inizio del XX secolo le maggiori citt\u00e0 del mondo erano le europee; all'inizio del XXI secolo, solo Mosca (7\u00ba) ed Istanbul (9\u00ba, compresa per\u00f2 la parte asiatica della citt\u00e0) figurano tra le prime 10 citt\u00e0 al mondo per popolazione, nessuna quindi dell'Unione europea (Londra \u00e8 al 20\u00ba posto).\nURBAN.\nLa maggioranza dei cittadini dell'Unione europea (UE) vive in zone urbane. Le citt\u00e0 europee devono fare i conti con numerosi problemi sociali, ambientali ed economici.\nL'Unione europea ha lanciato il Progetto URBAN. L'obiettivo di questa iniziativa \u00e8 quello di rivitalizzare quelle citt\u00e0 che si stavano spopolando e promuovere il loro sviluppo urbano. Durante il Piano Urbano I (1994-1999), sono stati finanziati programmi in 118 zone urbane. Il contributo comunitario \u00e8 stato di circa 900 milioni di euro, finanziamenti che hanno permesso un miglioramento della qualit\u00e0 della vita di pi\u00f9 di tre milioni di abitanti in tutto il continente.\nIl progetto URBAN II, che ha coperto il periodo 2000-2006, \u00e8 stato finanziato dal Fondo Europeo per lo Sviluppo Regionale. URBAN II si \u00e8 occupato di 70 zone con numerose problematiche, attraverso finanziamenti totali di 728,3 milioni di euro.\nDefinizioni.\nEurostat.\nEurostat definisce differenti classificazioni e tipologie per i territori dell'Unione europea:\nCon \"City\" e \"Greater city\", Eurostat definisce e delimita l'agglomerazione, \"city\" se questa \u00e8 ricompresa nella LAU e \"greater city\" se questa si estende su pi\u00f9 LAU (ad esempio, per l'Italia, la \"greater city\" \u00e8 definita solo per Milano e Napoli).\nCon \"FUA\" e \"Metropolitan region\", Eurostat definisce e delimita l'area metropolitana, una differenza \u00e8 che le prime sono definite a partire dalle LAU 2 mentre le seconde a partire dalle NUTS 3 (ad esempio, per l'Italia, sono definite 84 \"FUA\" di pi\u00f9 di 55.000 abitanti \u2013 di cui 25 di pi\u00f9 di 250.000 abitanti \u2013 e 21 \"Metro regions\" di pi\u00f9 di 250.000 abitanti).\nUna Urban area (\"area urbana\") \u00e8 definita da Eurostat come la somma di \"City\" (area densamente urbanizzata, pi\u00f9 del 50% della popolazione vive nell'area urbanizzata) e di \"Town or suburb\" (area mediamente urbanizzata, meno del 50% della popolazione vive nell'area urbanizzata).\nOECD.\nL'OECD, in collaborazione con Eurostat da sviluppato una definizione armonizzata di \"aree urbane\". Questa definizione \u00e8 applicata ai 30 paesi membri dell'OECD ed idenfifica 1.179 \"Functional Urban Areas\" (FUA) di differenti dimensioni. Il termine \"Metropolitan areas\" \u00e8 impiegato per le 281 \"Functional Urban Areas\" con una popolazione superiore a 500.000 abitanti.\nLe Functional Urban Areas sono classificate in base alla loro dimensione:\nAd esempio, per l'Italia, l'OECD definisce 83 \"Functional urban areas\": 4 \"Large metropolitan areas\" (Milano, Roma, Napoli e Torino), 18 \"Metropolitan areas\", 43 \"Medium-sized urban areas\" e 18 \"Small urban areas\".\nLe \"Metropolitan regions\" di Eurostat e le \"Metropolitan areas\" dell'OECD sono sostanzialmente simili, esse sono ricavate a partire dalle delimitazioni NUTS 3 e TL3.\nUN DESA.\nL'UN DESA pubblica periodicamente dei \"World Population Prospects\", nei quali analizza e descrive la popolazione (urbana o rurale) e l'urbanizzazione mondiale e gli andamenti di queste negli anni passati e in futuro. In particolare definisce tre tipi di aree urbane:\nLista di aree urbane.\nNella tabella seguente sono riportate \u2013 in ordine alfabetico e per nazione \u2013 le principali aree urbane (agglomerazione e conurbazione) europee (Europa ai sensi del geoschema delle Nazioni Unite); sono evidenziate in le aree all'esterno degli stati membri dell'Unione europea."}
{"id": "356195", "revid": "121978474", "url": "https://it.wikipedia.org/wiki?curid=356195", "title": "Classe Alberto di Giussano", "text": "La classe Alberto di Giussano (generalmente abbreviata in classe Di Giussano) ha costituito la prima delle cinque classi di incrociatori leggeri della Regia Marina della serie \"Condottieri\".\nLa nascita del progetto.\nTra le due guerre mondiali le potenze mondiali iniziarono una corsa agli armamenti per ottenere la supremazia sui mari. Nel 1926 la Francia inizi\u00f2 a produrre la classe Le Fantasque di cacciatorpediniere, che erano superiori in dislocamento e potenza di fuoco ai cacciatorpediniere dell'epoca. Per contrastare la minaccia francese la Regia Marina decise di produrre una nuova classe di incrociatori di dimensioni intermedie tra la nuova classe di cacciatorpediniere francesi e gli incrociatori dell'epoca. In effetti furono rozzamente equivalenti alla classe Leander britannica.\nGli incrociatori tipo Condottieri, battezzati in onore di condottieri del periodo medievale e rinascimentale italiani, vennero realizzati in una sequenza di cinque classi distinte, che dimostrano una chiara linea evolutiva.\nOgni classe prende il nome dalla prima nave del gruppo:\nEvoluzione.\nL'evoluzione ha visto un progressivo aumento della corazzatura, molto ridotta e priva di capacit\u00e0 pratiche di difesa nei modelli iniziali, con uno spessore in millimetri di protezione della cintura che non raggiungeva la velocit\u00e0 in nodi (\"Di Giussano\": 25 mm contro 42 nodi mostrati alle prove), per arrivare ai 130\u00a0mm nel quinto gruppo, costituito da \"Duca degli Abruzzi\" e \"Garibaldi\". Questo si sarebbe visto anche in azioni di guerra, con i primi incrociatori affondati con facilit\u00e0 (come il \"Bartolomeo Colleoni\" contro il HMS \"Sidney\") mentre il \"Garibaldi\" sopravvisse a due siluri del sommergibile britannico HMS \"Upholder\" diventando poi la prima unit\u00e0 missilistica italiana. Anche l'armamento e le sovrastrutture vennero molto modificate nel corso della produzione.\nGli incrociatori del primo gruppo, costituito dai quattro Di Giussano, vennero progettati dal generale Giuseppe Vian. La loro costruzione venne avviata nel 1928 con le unit\u00e0 che entrarono tutte in servizio nel 1931. Nella loro progettazione venne data priorit\u00e0 alla velocit\u00e0 con impianti motori equivalenti a quelli degli incrociatori pesanti classe Zara; erano dotati di una buona potenza di fuoco, ma a causa dell'enfasi data alla velocit\u00e0 erano protetti da una corazzatura minima ed insufficiente contro i cannoni di cui erano dotati mentre la protezione subacquea era completamente mancante. In conseguenza di ci\u00f2 tutte le unit\u00e0 del tipo Di Giussano furono affondate da siluri nemici: il \"Colleoni\" nel 1940 nel corso della Battaglia di Capo Spada, l\"Alberto di Giussano\" e l\"Alberico da Barbiano\" nel 1941 nel corso della Battaglia di Capo Bon e il \"Giovanni delle Bande Nere\" nel 1942 al largo di Stromboli.\nLe due unit\u00e0 tipo Cadorna mantennero le caratteristiche principali con cambiamenti minori. Per il tipo Di Giussano e per il tipo Cadorna pi\u00f9 che di incrociatori leggeri si pu\u00f2 parlare di grossi esploratori.\nVeri e propri incrociatori leggeri furono quelli a partire dal tipo Montecuccoli che furono maggiormente modificati, pi\u00f9 pesanti, significativamente meglio protetti e con motori migliorati per mantenere la velocit\u00e0 richiesta. Il \"Raimondo Montecuccoli\" esiste ancora, almeno in parte: un suo impianto binato di cannoni a culla unica (senza torretta e culatte) fa la guardia minacciosamente sulla citt\u00e0 di Perugia, e vicino vi \u00e8 anche l'albero su cui sono state annotate le miglia percorse \u00abcon efficienza con audacia\u00bb.\nLe due unit\u00e0 del tipo Duca d'Aosta continuarono la tendenza con un maggiore spessore della corazzatura e un nuovo aumento della potenza dei motori: completarono cos\u00ec la transizione sacrificando un poco di velocit\u00e0 per un'armatura ancora migliore e i cannoni aggiuntivi per le batterie secondarie.\nNel 1938 ci si rese conto, finalmente, che i 4 Di Giussano e i 2 Cadorna erano troppo poco corazzati per affrontare le unit\u00e0 britanniche (dopo il 1935 la pianificazione militare italiana non era rivolta solo all'ipotesi di guerra con la Francia e la Jugoslavia), si pens\u00f2 allora di trasformarli in unit\u00e0 antiaeree. Proprio in quegli anni la Royal Navy stava trasformando alcuni vecchi incrociatori della prima guerra mondiale in navi contraeree, per garantire la protezione della flotta e delle linee di comunicazioni marittime nelle acque costiere; l'idea venne discussa in molte marine estere e copiata dalla US Navy. Gli incrociatori antiaerei avevano infatti un notevole vantaggio di stabilit\u00e0 rispetto ai caccia torpedinieri, riuscendo ad effettuare un tiro pi\u00f9 continuo e preciso, oltre a trasportare un numero di pezzi superiori e meglio serviti dal controllo di fuoco. Per ragioni di costi si ipotizz\u00f2 prima di trasformare solo i 4 Di Giussano, poi solo i primi due di tale sottoclasse, in attesa che altre unit\u00e0 similari (la sottoclasse Costanzo Ciano da 12.000 tonnellate, tipo Garibaldi migliorato, e formata da due unit\u00e0 \"Costanzo Ciano\" e \"Luigi Rizzo\", previste nel 1938 per il 1941-1942, annullate nel giugno 1940) prendessero servizio. Questa trasformazione sarebbe stata molto estesa (e razionale), con una riduzione dell'ipertrofico apparato motore (2 caldaie in meno, con una maggiore economicit\u00e0 d'esercizio e una velocit\u00e0 ridotta), una nuova disposizione delle plance e degli organi di direzione del tiro, ed un armamento antiaereo molto potente: inizialmente pensata su 16 cannoni da 90/50 in postazione singole e 20 mitragliere da 20/65 in 10 impianti binati, fu poi portata su 4 cannoni da 135/45, 12 da 90/50, 8 mitragliere da 37/54 e 16 da 20/65. Questa seconda ipotesi avrebbe garantito una buona difesa contro il naviglio leggero nemico, utilizzando, tra l'altro, l'ottimo pezzo leggero da 135/45, meno potente e con una gittata inferiore rispetto al 152/53 originale, ma notevolmente preciso e dal tiro molto pi\u00f9 celere. Sarebbero state unit\u00e0 molto adatte a compiti di scorta, sia per la flotta da battaglia sia, soprattutto per i convogli (visto anche il permanere di una scarsa corazzatura, malgrado si volesse migliorare anche solo leggermente la nulla protezione subacquea con eventuali controcarene, che per\u00f2 non furono inserite nel progetto \"definitivo\"). Si decise per\u00f2 di abbandonare questo progetto per concentrare le risorse disponibili sul completamento delle corazzate, un'ossessione, questa, tipica della seconda met\u00e0 degli anni '30, quando si ricostruirono le quattro vecchie (e sostanzialmente inutili) corazzate superstiti della prima guerra mondiale e si inizi\u00f2 a varare le nuove 35.000 tonnellate classe Vittorio Veneto, che assorbirono risorse economiche e industriali necessarie anche altrove.\nAnche per questo la sottoclasse Costanzo Ciano non vide la luce. Sarebbe stata l'ultima modifica della classe Condottieri, con un dislocamento doppio rispetto alle prime unit\u00e0, ed una corazzatura finalmente adeguata (con spessori aumentati rispetto alla sottoclasse Duca degli Abruzzi di 5\u201310\u00a0mm in ogni comparto, fino ad arrivare a 140\u00a0mm nel torrione e nell'armamento principale), anche se si cerc\u00f2 ancora di farne delle unit\u00e0 velociste (33 nodi, con un apparato motore di ben 115.000\u00a0hp), l'armamento antinave sarebbe stato quello standard della classe su 10 cannoni da 152/55 (lo stesso del Duca degli Abruzzi, ovvero modello 1934, oppure il successivo modello 1936, con molti miglioramenti rispetto al 152/53 modello 1926 dei primi Condottieri), ma l'armamento antiaereo sarebbe stato finalmente adeguato (8 cannoni da 90/53, 8 cannoni 37/54, 12 cannoni 20/65 o 20/75, questi ultimi integrabili con ulteriori armi di questo tipo, anche singole). Proprio in quegli anni ci si rese conto, anche se solo in parte, che l'arma aerea iniziava a rappresentare un pericolo per le grandi unit\u00e0, mentre la Royal Navy disponeva di una nutrita aviazione imbarcata, quindi, almeno nei progetti, si pens\u00f2 di rafforzare le deboli difese antiaeree delle unit\u00e0 italiane. Con questi progetti (la cui seconda unit\u00e0 venne rinominata subito \"Venezia\", visto che Luigi Rizzo era ancora vivente e nominare un'unit\u00e0 con il nome di un ammiraglio vivente \u00e8 considerato di malaugurio per entrambi) termin\u00f2, dopo poco pi\u00f9 di 10 anni, il percorso concettuale della classe Condottieri."}
{"id": "356196", "revid": "120409014", "url": "https://it.wikipedia.org/wiki?curid=356196", "title": "Diritto di rivalsa", "text": "Il diritto di rivalsa, nel diritto tributario, \u00e8 il diritto del soggetto passivo del tributo di richiedere ad un altro soggetto una somma di denaro pari al tributo di cui \u00e8 debitore.\nSpiegazione.\nHa diritto di rivalsa verso colui che realizza il presupposto dell'imposta, in generale, ogni \"terzo\" che sia tenuto a corrispondere il tributo (ossia ogni soggetto che sia obbligato a pagare il tributo per un presupposto realizzato da altri); tale diritto, se non \u00e8 previsto dalle norme tributarie, \u00e8 comunque desumibile dai princ\u00ecpi civilistici dell'ingiustificato arricchimento.\nIl sostituto d'imposta esercita la rivalsa mediante ritenuta.\nNella disciplina prevista dall'art.18 Dpr 633/72 in materia di IVA, per \"diritto di rivalsa\" si intende il diritto, che salvo alcune eccezioni \u00e8 anche un obbligo, per un soggetto passivo di imposta di addebitare l'IVA ai propri clienti, aggiungendola al corrispettivo pattuito."}
{"id": "356198", "revid": "400694", "url": "https://it.wikipedia.org/wiki?curid=356198", "title": "Suicide (breakdance)", "text": "Nella break dance, un suicide (dall'inglese suicidio) \u00e8 una caduta improvvisa (e volontaria) sulla schiena, o su una spalla, il sedere, la pancia, ecc. \nDescrizione.\nI \"suicide\" sono spesso utilizzati come mosse conclusive, sebbene non manchino le eccezioni. Idealmente, i \"suicide\" sono mosse molto appariscenti e apparentemente dolorose che, se eseguite correttamente, sorprendono gli spettatori, dando loro l'impressione che il \"breaker\" debba farsi male; talvolta possono anche apparire comici. Molti \"suicide\" si concludono con il \"breaker\" perfettamente immobile, allo scopo di migliorare l'effetto visivo e sottolineare particolarmente la forza dell'impatto. Nonostante le apparenze, con un graduale allenamento e opportune tecniche \u00e8 possibile minimizzare il dolore derivante dall'esecuzione di queste mosse che, comunque, rimangono relativamente pericolose.\nConfronto fra \"suicide\" e \"freeze\".\nI \"suicide\" ricordano per alcuni aspetti i \"freeze\"; tuttavia, sebbene entrambe le tipologie di mosse si concludano con una cessazione del movimento, vi \u00e8 una netta distinzione. I \"freeze\" sono tecniche estremamente controllate pensate per attirare l'attenzione sulla posizione in cui il corpo si blocca, apprezzabile per la sua eleganza e/o difficolt\u00e0. I \"suicide\", al contrario, attirano l'attenzione sul movimento, dando l'impressione di essere pericolosamente fuori controllo, e spesso terminano in una posizione a terra che, altrimenti, non sarebbe degna di nota n\u00e9 per quanto riguarda la difficolt\u00e0 di esecuzione, n\u00e9 per l'aspetto visivo."}
{"id": "356202", "revid": "6923", "url": "https://it.wikipedia.org/wiki?curid=356202", "title": "Apuania", "text": "Il toponimo Apuania indica una parte del territorio della Toscana comprendente i bacini idrografici della catena delle Alpi Apuane. Le montagne, gi\u00e0 \"lapicidines\" lunensi, furono nelle pubblicazioni storico-geografiche di Emanuele Repetti comunemente chiamate \"Apuane\". Fino alla met\u00e0 del XIX secolo vennero chiamate anche montagne di Carrara e/o Panie. In epoca pre-romana il territorio delle montagne lunensi era abitato dai Liguri Apuani. L'attuale popolazione, dal punto di vista linguistico-culturale, possiede caratteristiche che la differenziano, pi\u00f9 o meno nettamente a seconda delle varie zone, dagli usi e dalle parlate toscane del resto della regione. Il territorio cosiddetto \"Apuano\" coincide all'incirca con quello della provincia di Massa e Carrara, della Versilia, della Garfagnana e di parte della provincia della Spezia.\nPer un breve lasso di tempo, tra il 1938 e il 1946, la provincia di Massa e Carrara ha assunto la denominazione di \"Apuania\", con sigla automobilistica AU. Denominazione questa che assunse anche il nuovo comune nato nel 1938 dalla fusione dei comuni di Massa, Carrara e Montignoso. All'interno dell'ampio territorio comunale fu creato (nello stesso anno, 1938, della formazione del comune unico) uno dei grandi poli industriali istituiti in Italia, nel periodo 1929-1941, dal regime fascista (Zone Industriali di: Fiume, Trieste-Monfalcone, Aurisina-Pola, Livorno, Ferrara, Roma, Apuania e Palermo). Il comune unico e la Zona Industriale Apuana furono istituzioni caldamente patrocinate dal carrarese Renato Ricci (Ministro dell'educazione nazionale, poi dal 1939 Ministro delle Corporazioni) e dal massese Osvaldo Sebastiani (Segretario particolare del Duce dal 1934 al 1941).\nLo stemma.\nLo stemma del nuovo comune di Apuania venne creato dividendo la parte inferiore in tre zone uguali. La parte sinistra recava lo stemma del Comune di Carrara con la Ruota su campo blu, al centro lo stemma del comune di Massa e a destra quello di Montignoso. In alto lo sfondo della Alpi Apuane con in primo piano ciminiere e fabbriche a simboleggiare la Z.I.A., Zona Industriale Apuana, nata in quel periodo.\nSopra lo stemma venne usata Corona Marchionale che fu preferita a quella Ducale perch\u00e9 tale titolo era pi\u00f9 antico.\nSotto lo stemma un cartiglio racchiude il motto latino del nuovo Comune \"\u00abEx tribus una\u00bb\" (Da tre una) \nTale stemma rimase pressoch\u00e9 inutilizzato a causa degli avvenimenti bellici che portarono prima alla caduta del Fascismo e poi allo scioglimento del Comune di Apuania ed alla ricostruzione dei vecchi comuni di Massa, Carrara e Montignoso.\nIl comune e la provincia di Apuania.\nIl comune unificato aveva una superficie territoriale di 181\u00a0km\u00b2 e al censimento del 1936 la popolazione complessiva dei tre comuni era di 106.378 abitanti (Carrara 59.031, Massa 41.819, Montignoso 5.528). La popolazione totale della provincia era (censimento del 1936) di 204.377 abitanti.\nLa sede politico-amministrativa del comune coincideva con il centro allora pi\u00f9 importante per numero di abitanti e per attivit\u00e0 economiche, Carrara, mentre la sede municipale del podest\u00e0 venne posta in un edificio fronteggiante il mare (con tipologia a \"villa\") costruito alla Partaccia (su progetto dell'architetto Ugo Prayer Galletti, direttore dal 1939 al 1945 dell'Accademia di Belle Arti di Carrara). La \"villa\" (utilizzata nel dopoguerra come ostello della giovent\u00f9) \u00e8 alla foce del corso d'acqua Lavello, che, nella zona di pianura, fa da confine tra i \"vecchi comuni\" di Carrara e di Massa.\nLa targa automobilistica utilizzata per la nuova provincia di Apuania (gi\u00e0 Massa e Carrara) era AU.\nNel 1946, al termine del secondo conflitto mondiale, fu deciso lo smembramento del comune di Apuania e il ripristino dei tre comuni preesistenti. La vecchia provincia, a seguito del Decreto Luogotenenziale che sanc\u00ec lo scioglimento, non riacquist\u00f2 per\u00f2 la vecchia denominazione di Massa e Carrara, bens\u00ec quella nuova di Massa-Carrara, e Massa fu designata capoluogo.\nLa Zona Industriale Apuana (istituita a fine 1938 con R.D.L. 24 luglio 1938 n. 1266, convertito nella Legge 5 gennaio 1939, n. 343, per alleviare la crisi, venuta a seguito di quella internazionale del 1929/34, che aveva duramente colpito l'allora fiorente industria del marmo) si trova, dopo lo scioglimento del comune unico, per due terzi nel ricostituito comune di Massa e per il restante terzo in quello di Carrara.\nOnorificenze.\nLa provincia di Apuania \u00e8 tra le istituzioni (vedere: Citt\u00e0 decorate al Valor Militare per la Guerra di Liberazione) insignite della Medaglia d'Oro al Valor Militare per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale."}
{"id": "356207", "revid": "228587", "url": "https://it.wikipedia.org/wiki?curid=356207", "title": "Sant'Anna (Caltabellotta)", "text": "Sant'Anna \u00e8 l'unica frazione di Caltabellotta in provincia di Agrigento. Conta 683 abitanti.\nGeografia fisica.\nSorge nella vallata sottostante il centro capoluogo, posto a 949 m s.l.m.\nStoria.\nIl centro attuale risale alla fondazione del 1622 per opera di Francesco Alliata.\nDi un certo interesse sono il Santuario di Montevergini e la chiesa di San Pellegrino. Qui \u00e8 stato rinvenuto un frammento di mosaico di epoca romana. Si suppone che in questi luoghi sorgesse la citt\u00e0 di \"Triokala\"."}
{"id": "356211", "revid": "1397542", "url": "https://it.wikipedia.org/wiki?curid=356211", "title": "Detrazione fiscale", "text": "Nella scienza delle finanze, in materia di tassazione, per detrazione d'imposta si intende una somma che \u00e8 possibile sottrarre da una imposta per ridurne, legalmente, l'ammontare.\nA differenza della deduzione fiscale, la quale \u00e8 una riduzione della base imponibile ovverosia l'importo su cui calcolare l'imposta, la detrazione viene applicata all'imposta calcolata (che viene conseguentemente denominata lorda) e, riducendola, d\u00e0 l'imposta netta, ossia l'imposta effettivamente dovuta.\nIn scienza delle finanze si utilizza la formula: \nformula_1\nove T = imposta netta, t = imposta lorda, Y = base imponibile, d = detrazione.\nEsempi.\nNell'IRPEF alcune detrazioni sono stabilite in misura fissa, o per il riconoscimento in modo forfettario delle spese di produzione di alcune categorie di reddito (in particolare da lavoro dipendente o da pensione) o per tenere conto dei familiari a carico del contribuente.\nDall'IVA addebitata ai propri clienti, mediante l'istituto della rivalsa (che rappresenta un debito nei confronti dell'Erario) \u00e8 possibile detrarre l'IVA pagata ai propri fornitori o prestatori di servizi, che invece rappresenta un credito. In alcuni casi l'IVA non pu\u00f2 essere detratta, diventando pertanto un costo.\n\u00c8 molto importante distinguere correttamente la differenza tra deduzioni e detrazioni fiscali: le deduzioni fiscali riducono la base imponibile, ovvero l'importo su cui applicare l'aliquota per il calcolo dell'imposta. Le detrazioni, invece, si sottraggono all'imposta lorda calcolata al fine di arrivare all'imposta netta da versare. Le deduzioni fiscali favoriscono normalmente i redditi alti e ci\u00f2 poich\u00e9 incidono direttamente sul reddito complessivo sul quale viene calcolata l'imposta."}
{"id": "356214", "revid": "1884099", "url": "https://it.wikipedia.org/wiki?curid=356214", "title": "Patois", "text": "Pur senza una formale definizione linguistica, il termine patois (pronuncia ), \u00e8 usato per descrivere una lingua considerata non regolare. Deriva dal francese antico \"patoier\", che significa \"gesticolare\", da \"patte\" (= zampa).\nUso del termine.\nIl termine implica distinzioni di classe tra i locutori del patois e quelli della forma linguistica dominante o standard usata in letteratura e nelle cronache (in gergo professionale, l\"'acroletto\").\nA seconda dei casi, pu\u00f2 riferirsi a:\nNon si applica comunemente ai gerghi, che sono variet\u00e0 linguistiche basate su un lessico. Esistono, tuttavia, alcune eccezioni come nel milanese, dove il termine indicava proprio il gergo tipico della malavita.\nLa parola presume una visione di tali idiomi come arretrati, rurali e non letterari, ed \u00e8 quindi considerata offensiva dai locutori degli idiomi stessi."}
{"id": "356222", "revid": "1372005", "url": "https://it.wikipedia.org/wiki?curid=356222", "title": "Carlomanno di Baviera", "text": "Origine.\nFiglio maschio primogenito del re dei Franchi orientali e re di Lotaringia, Ludovico II detto il Germanico e della moglie, Emma di Baviera, figlia di Guelfo I di Baviera (?-824/5), conte di Altdorf ed altre contee in Baviera e di Edvige di Baviera. Quindi come confermato dagli \"Annales Xantenses\", Emma era la sorella dell'imperatrice, Giuditta di Baviera.\nBiografia.\nNell'861, secondo gli \"Annales Bertiniani\", Carlomanno si ribell\u00f2 a suo padre, Ludovico il Germanico, e, alleatosi coi Venedi, guidati da Resticio, riusc\u00ec a conquistare una gran parte del regno del padre, sino al fiume Inn. Tuttavia, Ludovico riusc\u00ec a contenere la ribellione e priv\u00f2 degli onori il suocero di suo figlio Carlomanno, Ernesto I, conte nel Nordgau della stirep degli Ernestini, che fu esiliato dal regno assieme a Carlomanno, ad Adalardo il Siniscalco ed altri. Carlomanno, nell'863, abbandonato dai Venedi, chiese di essere ricevuto dal padre, che rifiut\u00f2. Non molto tempo dopo, Ludovico il Germanico acconsent\u00ec a ricevere Carlomanno, che era stato abbandonato anche dai nobili che l'appoggiavano e gli permise di rientrare nel regno.Dato che Carlomanno era vigilato, per ordine del padre, nell'864, con la scusa di andare a caccia cerc\u00f2 di sottrarsi al controllo, che lo mand\u00f2 a cercare per concedergli il perdono e restituirgli gli onori.\nNell'865, il padre gli assegn\u00f2 il regno di Baviera, comprendente oltre alla Baviera propriamente detta, la Carinzia (quindi tutta l'Austria odierna), la Pannonia, la Boemia e la Moravia).\nNell'870, a causa del trattamento di favore che Ludovico il Germanico aveva riservato al figlio Carlomanno, scoppi\u00f2 una ribellione dei fratelli di quest'ultimo, Ludovico e Carlo il Grosso, che per\u00f2 rientr\u00f2 in breve tempo.\nAlla morte del cugino Ludovico II, nell'875, Carlomanno contrast\u00f2 lo zio, il re dei Franchi occidentali, Carlo il Calvo per la corona del regno d'Italia, ottenendo l'appoggio di un feudatario importante come il futuro imperatore Berengario, allora marchese del Friuli, e dei Supponidi; tuttavia Carlo, che aveva l'appoggio di papa Giovanni VIII, riusc\u00ec ad imporsi nella lotta e si fece incoronare imperatore. Il padre di Carlomanno, Ludovico II il Germanico, accompagnato dal figlio, Ludovico III il Giovane, allora attacc\u00f2 Carlo sul Reno, lo sconfisse e costrinse a rientrare in patria.\nIl padre, per\u00f2, rientrato in patria, il 28 agosto 876, mor\u00ec. Carlomanno assunse quindi la corona dell'intero regno Franco Orientale, assegnazione puramente onorifica in quanto i suoi fratelli continuavano a possederne la maggior parte: Ludovico III il Giovane possedeva la Franconia, la Sassonia e la Turingia, mentre Carlo il Grosso amministrava l'Alemannia (comprendente Svevia e Rezia).\nRaccolto un imponente esercito, Carlomanno, nell'877, ritorn\u00f2 in Italia, arriv\u00f2 a Pavia e, sentendosi minacciato, Carlo il Calvo dovette fuggire in Moriana, dove mor\u00ec (877). Carlomanno, allora fu incoronato re d'Italia, ma poco dopo fu colto da un grave malore e dovette rientrare in Baviera.\nDurante la malattia, nell'879, quando gi\u00e0 non parve pi\u00f9 in grado di seguire gli affari di stato, Carlomanno assegn\u00f2 l'Italia al fratello Carlo il Grosso mentre l'altro fratello, Ludovico III il Giovane, si fece consegnare il regno di Baviera, che occup\u00f2, togliendolo al figlio illegittimo di Carlomanno, Arnolfo di Carinzia.\nLa morte di Carlomanno \u00e8 ricordata, nel mese di aprile 880, sia dagli Annali di Fulda, che gli \"Annales Necrologi Prumienses\". Anche il cronista Reginone ricorda la morte di Carlomanno nel mese di aprile e riporta che fu tumulato a Alt\u00f6tting.Dopo la morte di Carlomanno, il figlio illegittimo di quest'ultimo, Arnolfo, ottenne il ducato di Carinzia, mentre il fratello, Ludovico il Giovane ricevette la Baviera e il suo titolo regale, mentre il Regno d'Italia and\u00f2 invece al terzo fratello, Carlo il Grosso\nDiscendenza.\nPrima dell'861, Carlomanno aveva sposato la figlia (di cui non si conosce il nome) del conte nel Nordgau, Ernesto I, della stirpe degli Ernestini, con il quale congiur\u00f2 contro il padre. In un documento dell'8 luglio 879, Carlomanno parla di una moglie e un figlio. Comunque Carlomanno non ebbe eredi legittimi.\nCarlomanno ebbe un'amante, Liutwwindis (\u2020 prima del 9 marzo 891), di cui non si conoscono gli ascendenti. Secondo alcuni storici era la stessa donna che poi aveva sposato, ma il figlio che gli diede, venne ritenuto illegittimo:"}
{"id": "356227", "revid": "1570852", "url": "https://it.wikipedia.org/wiki?curid=356227", "title": "Roger O'Donnell", "text": "Biografia.\nRoger O'Donnell nasce il 29 ottobre 1955 nella parte est di Londra; \u00e8 il pi\u00f9 giovane di 4 figli, in una famiglia di spiccate propensioni artistiche. Cresce ascoltando Frank Zappa, Jimi Hendrix e Herbie Hancock e frequenta la scuola artistica.\nLa sua carriera musicale comincia con la leggenda del pop inglese Arthur Brown. Le sue prime band tiravano avanti facendo piccoli spettacoli nei pub in giro per l'Inghilterra, fino al giorno in cui, nel 1983, incontra Boris Williams, il batterista dei Thompson Twins. Si unisce al gruppo suonando le tastiere in tour, fino al 1986, quando cambia gruppo, cominciando a suonare per gli Psychedelic Furs.\nNel 1987, Roger viene contattato di nuovo da Boris, che lo invita a suonare con i Cure in tour per gli Stati Uniti. Rimane con loro fino al 1990, sopperendo all'allontanamento di Laurence Tolhurst e venendo citato nei crediti di \"Disintegration\", poi nel 1990 li lascia, citando differenze artistiche, ma pi\u00f9 probabilmente per incompatibilit\u00e0 caratteriale con il bassista Simon Gallup.\nPrima di riunirsi ai Cure nel 1995 come membro a tutti gli effetti, accettando la richiesta di Robert Smith, getta le basi per la sua carriera solista, registrando a Toronto nel 1994 un suo album solista, \"Grey Clouds Red Sky\", che per\u00f2 non pubblica commercialmente, ma solo in poche centinaia di copie ad uso promozionale attraverso la Otisonic Records.\nLascia i Cure nel 2005, \"licenziato\" da Smith, alla fine di un periodo in cui si sentiva infelice all'interno della band.\nL'addio ai Cure \u00e8 stato il trampolino di lancio definitivo per una rinnovata passione per la musica: ha iniziato la sua propria etichetta discografica, chiamata \"99timesoutof10\" o semplicemente \"99x/10\" dedicata a nuove band emergenti, ha ripubblicato il suo primo album attraverso il suo sito ufficiale in edizione limitata, e ha completato il secondo, \"The Truth In Me\", uscito nel maggio 2006.\nAl momento in cui divide il suo tempo tra le varie citt\u00e0 europee che lavorano su molti nuovi progetti. \u00c8 stato fidanzato con la modella e cosplayer italiana Pamela Colnaghi.\nDiscografia da solista.\nRoger \u00e8 sempre stato attento alle nuove realt\u00e0 musicali, anche sconosciute ai pi\u00f9, ed \u00e8 per questo che spesso ha favorito la crescita di nuove band sponsorizzandole attivamente, anche suonando con loro. Tra queste ricordiamo Parade, Maus, Tuuli, Frausdots e Polystar, oltre alla gi\u00e0 citata Erin Lang."}
{"id": "356228", "revid": "41986", "url": "https://it.wikipedia.org/wiki?curid=356228", "title": "Accadico", "text": ""}
{"id": "356230", "revid": "1543377", "url": "https://it.wikipedia.org/wiki?curid=356230", "title": "Heckler &amp; Koch MP7", "text": "La Heckler &amp; Koch MP7 \u00e8 una PDW prodotta dall'azienda tedesca Heckler &amp; Koch.\nCaratteristiche.\nL'MP7 \u00e8 un'arma da difesa personale estremamente compatta e maneggevole, adatta all'uso in ambiente urbano, costruita prevalentemente in materiali polimerici. La progettazione di quest'arma inizi\u00f2 con il miglioramento dei giubbotti antiproiettile, divenuti troppo resistenti ai proiettili da pistola, con la conseguente perdita di efficacia di queste armi. Per rispondere alla richiesta di armi pi\u00f9 efficaci l'H&amp;K progett\u00f2 l'MP7 (in concomitanza con il progetto dell'UCP che avrebbe dovuto utilizzare lo stesso munizionamento), che doveva essere in grado di penetrare i giubbetti antiproiettile, ma poter essere usata come arma leggera.\nL'MP7 ha una meccanica simile all'Heckler &amp; Koch G36. Spara proiettili appositamente disegnati con una velocit\u00e0 di uscita molto vicina a quella del 5.56 x 45 NATO, cartuccia utilizzata in numerosi fucili d'assalto in dotazione agli eserciti di tutto il mondo (ad esempio il G36 o il Colt M16). Il munizionamento caratteristico, che conferisce all'arma un rinculo ridotto, \u00e8 costruito interamente in acciaio ad alta penetrazione, mentre i normali proiettili sono in piombo. I proiettili hanno inoltre un diametro piccolo (4,6\u00a0mm pari a 0,18\u00a0inch), per garantire grande capacit\u00e0 e caricatori di ridotte dimensioni (al momento la H&amp;K fornisce caricatori da 20 e 40 colpi che hanno dimensioni comparabili a caricatori da 15 e 30 colpi da 9 mm, rispettivamente). L'arma contiene i caricatori all'interno dell'impugnatura e prevede un utilizzo ambidestro grazie al selettore di fuoco presente in entrambi i lati dell'arma. Infine dispone di un calcio estensibile e di una impugnatura frontale, e pu\u00f2 essere utilizzato indifferentemente con una o due mani.\nL'MP7 \u00e8 stato progettato come diretto concorrente del FN P90. In base al munizionamento alcuni considerano, per\u00f2, l'MP7 una pistola automatica e non una mitraglietta. Il P90 \u00e8 leggermente pi\u00f9 ingombrante e pesante, ma compensa tutto ci\u00f2 con caricatori da 50 colpi e una canna molto pi\u00f9 lunga.\nVarianti.\nL'MP7 possiede una slitta superiore sulla quale possono essere montati svariati modelli di sistemi di mira (red dot) oltre che alle tradizionali tacche di mira. Possono essere inoltre montate delle slitte laterali in cui si possono fissare puntatori laser, torce o accessori simili. L'MP7 pu\u00f2 anche essere dotato di silenziatore.\nUtilizzo.\nNel 2005 l'MP7 \u00e8 stato adottato dal Ministero della Difesa britannico come arma d'ordinanza per le proprie forze di polizia: il peso contenuto, l'alta maneggevolezza e la precisione nel combattimento ravvicinato sono stati i principali fattori a favore della decisione."}
{"id": "356231", "revid": "1479726", "url": "https://it.wikipedia.org/wiki?curid=356231", "title": "Alberto di Giussano", "text": "L'Alberto di Giussano fu un incrociatore leggero, primo della sua classe della Regia Marina, battezzato in onore di Alberto da Giussano, il cavaliere che secondo la leggenda guid\u00f2 la difesa del Carroccio nella battaglia di Legnano.\nOrigini e caratteristiche.\nLa pianificazione militare della Regia Marina d'anteguerra aveva preso a confronto soprattutto la marina militare francese (dove molte unit\u00e0 erano costruite tenendo conto della velocit\u00e0 come fattore fondamentale) e si basava sul presupposto, teoricamente corretto ma in pratica superato dai fatti, che un'elevata velocit\u00e0 fungeva da protezione contro i siluri e le motosiluranti e permetteva agli incrociatori di attaccare in condizioni di superiorit\u00e0 e fuggire in condizioni di inferiorit\u00e0 (anche perch\u00e9 nella prima guerra mondiale sovente piccole squadre veloci della flotta austro-ungarica erano riuscite a sottrarsi agli scontri, o a bombardare le coste adriatiche prima dell'arrivo della flotta italiana). La minaccia rappresentata dalle mine e dai sommergibili venne invece sottovalutata, malgrado le lezioni della prima guerra mondiale in Adriatico.\nCome tutte le unit\u00e0 della sua classe ed i successivi Diaz, era molto veloce ma praticamente priva di corazzature e protezioni (tra i 20 e i 40\u00a0mm, con alcune aree pressoch\u00e9 scoperte), tanto che persino i proiettili da 102 e 120\u00a0mm dei cacciatorpediniere britannici potevano perforarne lo scafo anche a distanze di tiro normali. Inoltre questa scarsa corazzatura era mal posizionata, essendo pi\u00f9 estesa e pesante nel torrione (dove risiedevano gli organi di controllo del tiro) invece che attorno ai motori: questi erano infatti la parte pi\u00f9 \"pregiata\" ed importante della nave, che doveva contare sulla velocit\u00e0 per rompere il contatto contro forze superiori. Per questo motivo le prime due classi dei Condottieri furono variamente detti \"cartoni animati\", \"incrociatori di carta\" o \"incrociatori di carta velina\". Carente era anche la protezione subacquea in confronto alle unit\u00e0 impostate dalla Regia Marina negli anni successivi. Buono (per l'epoca) risultava invece l'armamento, che per\u00f2 allo scoppio della guerra era divenuto insufficiente nel ruolo antiaereo, visto il rapidissimo sviluppo dell'aviazione nella seconda met\u00e0 degli anni '30 e negli anni '40.\nStoria.\nL'unit\u00e0 venne impostata nel 1928 e varata il 27 aprile 1930.\nNegli anni trenta l'incrociatore partecip\u00f2 alle normali attivit\u00e0 in tempo di pace della flotta come unit\u00e0 del 2\u00ba Squadrone, inclusi servizi connessi alla guerra civile spagnola. Il 10 giugno 1940 insieme al 1\u00ba Squadrone fece parte della IV Divisione Incrociatori e partecip\u00f2 in luglio alla battaglia di Punta Stilo, nel corso della quale lanci\u00f2 un idrovolante IMAM Ro.43 per la ricognizione. Esegu\u00ec poi una sortita per deporre mine al largo di Pantelleria in agosto e per il resto dell'anno ag\u00ec come copertura a distanza per convogli truppe e rifornimenti diretti in nord Africa.\nIl 9 dicembre 1941, al comando del capitano di vascello Giovanni Marabotto, lasci\u00f2 il porto di Palermo insieme alla nave gemella \"Alberico da Barbiano\" per trasportare rifornimenti urgenti di carburante per aerei a Tripoli. Tuttavia l'ammiraglio Toscano, comandante della IV Divisione, ritenendo, dopo l'avvistamento da parte della ricognizione aerea britannica, che la sorpresa (indispensabile per la riuscita della missione) fosse ormai sfumata, ordin\u00f2 il rientro.\nIl 12 dicembre, tuttavia, essendoci in Libia un disperato bisogno del carburante, i due incrociatori dovettero ripartire. Vennero intercettati al largo di Capo Bon e affondati dai quattro cacciatorpediniere nemici (i britannici \"Sikh\", \"Legion\" e \"Maori\" e l'olandese ) della 4th Destroyer Flotilla della Royal Navy: il \"Di Giussano\" reag\u00ec sparando tre salve, ma fu poi colpito da almeno due siluri del \"Maori\" (che ne aveva lanciati sei) e da colpi d'artiglieria; alcune tubazioni scoppiarono, ustionando i macchinisti e bloccando l'elica sinistra. L'incendio si svilupp\u00f2 in maniera meno rapida e violenta che sul \"Da Barbiano\", ma la nave, immobilizzata ed in fiamme, dovette essere abbandonata e affond\u00f2, spezzandosi in due, alle 4.20 del 13 dicembre.\nMorirono 283 uomini dei 520 che componevano l'equipaggio. Da una testimonianza di un marinaio a bordo risulta che dopo essere colpita la nave si incendi\u00f2 immediatamente e lo sversamento del carburante estese l'incendio nella zona di mare circostante. Alcuni marinai morirono tra le fiamme, mentre altri furono dispersi in mare.\nRelitto.\nIl relitto dell'incrociatore \u00e8 stato ritrovato grazie alla spedizione \"Altair\", sponsorizzata da Cressi, nel 2007. \nGiace a un miglio circa dalla costa di Capo Bon, a una profondit\u00e0 compresa tra i 60 ed i 70 metri."}
{"id": "356245", "revid": "2039709", "url": "https://it.wikipedia.org/wiki?curid=356245", "title": "Villadoro", "text": "Villadoro (\"Passari\u1e0d\u1e0du\" in siciliano) \u00e8 una frazione del comune di Nicosia, in provincia di Enna, da cui dista circa 17\u00a0km; \u00e8 sita a 796 metri s.l.m..\nLa popolazione \u00e8 prevalentemente dedita all'agricoltura (grano), all'allevamento, alla produzione di formaggi in particolare ricotta. L'abitato \u00e8 collocato nell'area centrale della Sicilia, in area montana nei pressi della Riserva orientata Monte Altesina, poco distante da Gangi. Il territorio \u00e8 prevalentemente occupato da seminativi e pascoli, con coperture forestali sui rilievi.\nIl centro, che costituiva circoscrizione di decentramento del Comune di Nicosia fino alla soppressione di tali organismi , ospita sezioni di scuola dell'infanzia, primaria e secondaria di primo grado ed una stazione dei Carabinieri.\nStoria.\nL'insediamento \u00e8 sorto nel XVII secolo come feudo rurale col nome di \"Passarello\", venendo definitivamente aggregato a Nicosia nel 1812, a seguito dell'abolizione della feudalit\u00e0 in Sicilia."}
{"id": "356257", "revid": "1154737", "url": "https://it.wikipedia.org/wiki?curid=356257", "title": "Vincio di Brandeglio", "text": "Il torrente Vincio di Brandeglio \u00e8 un torrente facente parte del bacino imbrifero del torrente Ombrone Pistoiese.\nNasce nel comune di Pistoia nei pressi della frazione di Cireglio (a circa 900 metri di altitudine). Il suo regime \u00e8 tipicamente torrentizio. Il suo corso iniziale presenta acque limpide e pulite, con presenza di specie ittiche pregiate come i salmonidi.\nTuttavia, il tratto finale del fiume raggiunta la frazione di Gello alle porte di Pistoia, subisce drastiche diminuzioni della portata, a causa del prelievo nei pressi del ponte dell'Agnolo verso il bacino della Giudea e non come supposto verso le aziende vivaistiche che nel territorio del torrente non sono presenti, ne sono previste dal piano regolatore del comune di Pistoia.\nIl fiume si getta sempre a Gello, nell'Ombrone Pistoiese dopo un percorso di 7\u00a0km; pregevole la presenza di un ponte del XIII che lo attraversa sempre nei pressi di Gello denominato Ponte a Tecciole."}
{"id": "356260", "revid": "1318658", "url": "https://it.wikipedia.org/wiki?curid=356260", "title": "Masan", "text": ""}
{"id": "356266", "revid": "228587", "url": "https://it.wikipedia.org/wiki?curid=356266", "title": "Bure (torrente)", "text": "La Bure (solo al \"femminile\") \u00e8 un torrente che scorre in Italia (Toscana - provincia di Pistoia), facente parte del bacino imbrifero del torrente Ombrone Pistoiese (e quindi di quello dell'Arno), di cui \u00e8 tributario.\nPercorso.\nNasce nelle colline immediatamente a nord del comune di Pistoia, dalla confluenza di due torrenti a Candeglia, localit\u00e0 cittadina: la \"Bure di Baggio\" e la \"Bure di Santomoro\". Quest'ultimo nasce dal \"poggio dell'Acquifredola\" (nelle antiche mappe \"Acquifreddula\"), a poca distanza dalla strada provinciale 24 (la 'Panoramica' Pistoia-Riola). Nel primo tratto \u00e8 conosciuta come Bure di Pratale.\nInvece la Bure di Baggio non ha una vera e propria sorgente perch\u00e9 raccoglie i corsi d'acqua provenienti dal versante dell'Acquerino. A Mengarone confluisce nella Bure di Villa che nasce a mezza strada fra Villa di Baggio e Baggio. Poi prosegue verso Pistoia fino a Candeglia da dove inizia \"geograficamente\" la Bure.\nIl suo tratto iniziale, che supera bruschi dislivelli con buche e cascatelle, \u00e8 l'ambiente ideale per i salmonidi. Tuttavia, il torrente, giunto nei pressi della citt\u00e0 di Pistoia, in localit\u00e0 Pontenuovo, subisce una drastica diminuzione della portata a causa di prelievi per fini agricoli e anche l'inquinamento da fitofarmaci causa danni rilevanti alla fauna ittica.\nDopo circa 15 km di corso forma, assieme all'Agna e alla Brana, il torrente Calice.\nIl vecchio corso.\nIl corso del torrente \u00e8 stato deviato nell'Alto medioevo dal Comune di Pistoia per bonificare le zone paludose attorno alla citt\u00e0, con un percorso molto pi\u00f9 a nord. A ricordo del vecchio tracciato rimangono alcuni toponimi, quali la localit\u00e0 \"Le Sei Arcole\", ove sorgeva un ponte a 6 archi e \"Via della Bure vecchia\", (si pu\u00f2 trovare l'iscrizione nei pressi della localita del \"Nespolo\", sulla \"Via Pratese\") che appunto segue il vecchio tracciato fino all'antica confluenza con il torrente Brana.\nI mulini.\nLungo il corso del torrente, in passato, erano stati costruiti mulini ad acqua, uno ancora abbastanza intatto nella zona di \"Bussotto\", un borgo presso Candeglia."}
{"id": "356267", "revid": "1369234", "url": "https://it.wikipedia.org/wiki?curid=356267", "title": "Stefano Eranio", "text": "Caratteristiche tecniche.\nEranio era un centrocampista, impiegato prevalentemente sulla fascia destra dove poteva far valere la propria tecnica, le proprie doti di corsa e l'abilit\u00e0 negli inserimenti in area; negli anni al ha giocato come esterno in un 3-5-2. All'occorrenza ha giocato anche come terzino, pur non essendo un vero difensore.\nCarriera.\nGiocatore.\nClub.\nGenoa.\nNato nel quartiere genovese di Molassana, entra a far parte delle giovanili del all'et\u00e0 di 9 anni dopo aver iniziato al . Con la formazione rossoblu compie tutta la trafila delle giovanili, e fa parte della formazione \"Primavera\" insieme a Roberto Murgita, Franco Rotella e Luca Chiappino, sotto la guida di Attilio Perotti. Nel campionato di Serie B 1984-1985 esordisce in prima squadra, lanciato da Tarcisio Burgnich; nelle prime due stagioni viene impiegato come rincalzo, per un totale di 22 presenze in campionato. Nel marzo del 1986, nel corso della partita contro il , rimane vittima di un incidente che gli provoca una lesione a un rene, con conseguente intervento chirurgico che lo tiene fermo per quasi un anno.\nA partire dal 1986 diventa stabilmente titolare, e con i \"Grifoni\" ottiene la promozione in Serie A al termine del campionato 1988-1989, sotto la guida di Franco Scoglio. Rimane al Genoa fino al 1992, formando con Gennaro Ruotolo la catena di destra del centrocampo; contribuisce al quarto posto della squadra di Osvaldo Bagnoli nel campionato di Serie A 1990-1991 e al raggiungimento della semifinale di Coppa UEFA l'anno successivo.\nMilan.\nIl 5 giugno 1992 passa al per 9 miliardi di lire, acquistato nell'ottica di sostituire Mauro Tassotti nel ruolo di terzino destro; l'esperimento, tuttavia, viene abbandonato poco dopo. Nella formazione allenata da Fabio Capello viene impiegato con minore continuit\u00e0, anche a causa di alcuni infortuni, tra cui la rottura del tendine di Achille, nel maggio del 1994, che gli impedisce di partecipare al campionato del mondo 1994. Rientra nove mesi pi\u00f9 tardi, all'inizio del 1995, dopo aver subito due interventi chirurgici.\nRimane in forza ai rossoneri fino al 1997; nella sua ultima stagione, anche a causa di screzi con l'allenatore Arrigo Sacchi, decide di non rinnovare il contratto, accettando l'offerta del Derby County. Chiude l'esperienza milanista con 3 scudetti, una Champions League, tre Supercoppa italiana e una Supercoppa europea.\nIl finale di carriera.\nNel Derby County diventa nel frattempo capitano, ma nel novembre del 1999 subisce il terzo grave infortunio della carriera (frattura della gamba). Al termine del campionato 2000-2001 annuncia il ritiro, e inizia l'attivit\u00e0 di talent scout per conto del suo ex allenatore Jim Smith; il 4 agosto 2001, tuttavia, firma un nuovo contratto con il Derby. In seguito all'esonero di Smith, lascia definitivamente il club inglese l'8 ottobre rescindendo il contratto. Con la maglia dei \"Rams\" ha disputato 108 partite tra campionato e coppe, e nel 2009 \u00e8 stato votato tra i migliori giocatori di sempre del club.\nTornato in Italia, dopo aver atteso per alcuni mesi la chiamata del Genoa, il 7 febbraio 2002 si accorda con la Pro Sesto, formazione militante in Serie C2: nella formazione lombarda ricopre il duplice ruolo di allenatore in seconda e giocatore, ufficialmente come vice di Alessandro Musicco, non essendo consentito il doppio ruolo di allenatore e giocatore dalle normative federali. Viene riconfermato nelle stesse modalit\u00e0 anche per la stagione 2002-2003, al termine della quale chiude la carriera all'et\u00e0 di 37 anni.\nNazionale.\nEsordisce in Nazionale il 22 dicembre 1990, chiamato da Azeglio Vicini per la partita contro Cipro; rimane l'ultimo calciatore del Genoa a giocare in Nazionale fino al 2008, quando viene convocato Marco Borriello. Rimane nel giro degli \"Azzurri\" anche durante la gestione di Arrigo Sacchi, durante la quale realizza il suo primo gol in Nazionale il 9 settembre 1992 nell'amichevole vinta per 3-2 contro i Paesi Bassi. Il 14 ottobre seguente realizza, al 90\u00ba minuto, la rete decisiva per il 2-2 finale contro la Svizzera e per la qualificazione dell'Italia ai campionato del mondo 1994.\nComplessivamente ha totalizzato 20 presenze e 3 reti in maglia azzurra.\nAllenatore.\nDal 6 luglio 2004 allena i Giovanissimi Nazionali del , e in seguito rimane nell'orbita milanista seguendo la Scuola Calcio Milan della Masseroni Marchese a Milano.\nIl 26 luglio 2013 sostituisce Luca Chiappino sulla panchina della Primavera del Genoa. Il 23 settembre a seguito di quattro sconfitte consecutive, viene sostituito da Ivan Juri\u0107.\nIl 17 marzo 2015 viene chiamato da Christian Panucci come vice nella sua nuova esperienza livornese. Il 2 giugno si dimette dal ruolo di vice per motivi familiari.\nDopo il ritiro.\nNel corso della sua militanza nella Pro Sesto conduce per conto del presidente sestese Luca Pasini una trattativa per l'acquisizione del Genoa.\nIn seguito ricopre il ruolo di commentatore sportivo per le trasmissioni calcistiche di Mediaset ed \u00e8 opinionista per la trasmissione Diretta Stadio in onda sull'emittente 7 Gold.\nIl 21 ottobre 2015 viene licenziato dalla televisione svizzera RSI il giorno dopo aver fatto, durante la telecronaca di - (4-4), match valido per la Champions League 2015-2016, commenti ritenuti discriminatori e razzisti nei confronti di Antonio R\u00fcdiger, difensore del club italiano: \"I giocatori di colore, quando sono sulla linea difensiva, spesso certi errori li fanno perch\u00e9 non sono concentrati. Sono potenti fisicamente (\u2026) per\u00f2, quando c'\u00e8 da pensare (\u2026) spesso e volentieri fanno questi errori\".\nStatistiche.\nPresenze e reti nei club.\n\"Statistiche aggiornate al 2 aprile 2021.\""}
{"id": "356277", "revid": "767487", "url": "https://it.wikipedia.org/wiki?curid=356277", "title": "Ice cross downhill", "text": "L'ice cross downhill \u00e8 uno sport praticato in \"discesa libera\" su pattini da ghiaccio, nel quale i pattinatori spesso viaggiano a oltre 70\u00a0km\\h.\nPer questo motivo, i pattinatori devono avere lo stesso tipo di protezioni dei giocatori di hockey, che come loro si urtano in maniera continua."}
{"id": "356279", "revid": "1534511", "url": "https://it.wikipedia.org/wiki?curid=356279", "title": "Agna (torrente)", "text": "L'Agna \u00e8 un torrente che scorre in Toscana, facente parte del bacino idrografico dell'Ombrone Pistoiese e quindi dell'Arno.\nPercorso.\nIl torrente Agna nasce dai rilievi posti a nord del comune di Montale in provincia di Pistoia. Si distingue in vari rami, da est ad ovest: Agna delle Banditelle , Agna degli Acquiputoli (o Della Docciola), Agna delle Conche. Solo quest'ultimi hanno delle sorgenti vere e proprie: l'Agna di Acquiputoli nasce in contrada Mezzane (43.990N 11.042E; 825 metri di quota) a lato della strada provinciale che da Tobbiana va a Cascina di Spedaletto. L'Agna di Banditelle confluisce in localit\u00e0 Strignanella nell'Agna della Docciola che prosegue fino a Fognano dove si unisce nell'Agna delle Conche. Quest'ultima \u00e8 a sua volta formata dalla confluenza del fosso di Spedaletto e fosso della Balza, entrambi con sorgenti in prossimit\u00e0 della Cascina di Spedaletto. L'Agna delle Conche alimenta l'acquedotto di Montale. Una grande parte delle sue acque \u00e8 intercettata in localit\u00e0 Luciaccio. Geograficamente il torrente Agna inizia dalla confluenza a Fognano fra i due rami: quello ormai ridotto dell'Agna delle Conche e quello dell'Agna di Acquiputoli.\nDopo circa confluisce con il torrente Bure per formare il Calice, affluente dell'Ombrone Pistoiese. \nSono visibili nei vari rami montani i lavori fatti nel corso del tempo (costruzione di briglie e soglie) per stabilizzarne il corso. Lungo il corso principale o presso gore laterali sorgevano mulini per la lavorazione di prodotti agricoli (castagne etc.) o per la lavorazione di tessuti\nAnche l'Agna come la Bure e la Brana ha subito la deviazione verso est del proprio corso nella parte finale a seguito di importanti lavori idraulici voluti dal Comune di Pistoia nel XII e XIII secolo. Tali opere portarono alla costruzione del canale artificiale del Calice che raccolse le acque dei torrenti predetti. In origine attraversava infatti l'abitato di Agliana in posizione mediana rispetto alle attuali chiese di San Piero e San Niccol\u00f2 per poi confluire nell'Ombrone.\nRegime idrologico.\nEssendo un corso d'acqua collinare ed appenninico, l'Agna ha un regime tipicamente torrentizio, con imponenti piene in autunno e secche totali in estate. A causa di prelievi delle acque per fini agricoli, ma anche per alimentare l'acquedotto (zona di Luciaccio), la portata nel ramo della Agna delle Conche si riduce sensibilmente. Cos\u00ec l'alveo \u00e8 quasi sempre asciutto nell'ultimo tratto, quello che fa da confine fra i comuni di Montemurlo, Montale e Agliana."}
{"id": "356280", "revid": "729019", "url": "https://it.wikipedia.org/wiki?curid=356280", "title": "Soci\u00e9t\u00e9 des avions Marcel Bloch", "text": "La Soci\u00e9t\u00e9 des avions Marcel Bloch era un'azienda aeronautica francese attiva nella produzione di aeroplani militari e civili fondata alla fine degli anni venti.\nStoria.\nIl primo progetto, un'elica, viene sviluppato nel 1915 ad opera del fondatore Marcel Bloch, che poi fu autorizzato a cambiare il cognome in Dassault (dall'espressione \"avion d'assault\", \"aereo d'assalto). \nTale elica, nota con il nome \"Eclair\", verr\u00e0 impiegata sul caccia SPAD S.VII dell'asso francese Georges Guynemer.\nIl primo velivolo completo, il SEA IV, viene prodotto nel 1918 sempre ad opera di Marcel Bloch.\nLa fondazione dell'azienda si deve al pioniere dell'aviazione francese Marcel Dassault, che al momento usava ancora il cognome Bloch, nel 1928. Con la fine della prima guerra mondiale la richiesta di velivoli si ridusse drasticamente e Dassault, che aveva gi\u00e0 collaborato ai tempi del conflitto con Henry Potez nel progettare velivoli da combattimento, dovette attendere qualche anno per avviare la produzione di velivoli da proporre al mercato civile. Il primo velivolo prodotto, nel 1930, fu il trimotore da trasporto e postale Bloch MB 60 interamente in struttura metallica a cui segu\u00ec l'anno successivo l'MB 61, sostanzialmente identico se non per la motorizzazione adottata.\nNel 1937 l'azienda venne nazionalizzata ed inserita con altri produttori per formare un consorzio, la Soci\u00e9t\u00e9 nationale des constructions a\u00e9ronautiques du sud-ouest (SNCASO), spingendo Bloch a fondare una nuova azienda, la Soci\u00e9t\u00e9 anonyme des avions Marcel Bloch, che continuer\u00e0 l'attivit\u00e0 fino al 1941.\nNel 1946 Bloch decise di cambiare il suo cognome in Dassault, in onore del fratello, generale Darius Paul Bloch, che nella resistenza francese usava Dassault come pseudonimo.\nEd in conseguenza, nel 1947, l'azienda assunse la nuova denominazione di Avions Marcel Dassault (AMD) divenuta successivamente l'attuale Dassault Aviation."}
{"id": "356335", "revid": "123370148", "url": "https://it.wikipedia.org/wiki?curid=356335", "title": "Belmonte Calabro", "text": "Belmonte Calabro (IPA: , conosciuta semplicemente come Belmonte, \"Bellimontum\" in latino, \"Bellimunti\" in dialetto belmontese) \u00e8 un comune italiano di abitanti della provincia di Cosenza in Calabria.\nIl paese, situato circa quattro chilometri nell'entroterra in posizione panoramica su una collina che domina un vasto tratto di mar Tirreno, venne fondato dagli Angioini nella seconda met\u00e0 del Duecento. Il feudo fu governato dai Cossa, dai Di Tarsia, dai Ravaschieri, dai Pinelli ed infine dai Pignatelli. Nel 1619 venne creato il titolo di principe di Belmonte, soppresso solo dalla costituzione repubblicana del 1948.\nGeografia fisica.\nTerritorio.\nSecondo la \"Carta Geologica d'Italia\" del Servizio Geologico d'Italia il territorio belmontese \u00e8 in gran parte classificato come zona \"scf\" (\"scisti lucenti\"), mentre una parte consistente (il centro storico e le localit\u00e0 di Bastia, Campo, Vadi, il corso del fiume Verre) \u00e8 classificata come suolo a tipologia \"m\" (\"arenarie con denti di squalo e bacchette di echini\"), segno dell'antica presenza del mare anche a quote piuttosto elevate. La localit\u00e0 Annunziata, il cimitero e le loro immediate vicinanze si trovano su un banco isolato di serpentino (\"s\"), chiamato localmente \"marmo verde di Belmonte Calabro\". Infine, la Marina di Belmonte e tutta la fascia della pianura costiera \u00e8 una zona alluvionale (\"a\").\nIdrografia.\nIl corso d'acqua pi\u00f9 importante del territorio belmontese \u00e8 il Verre (fiume)|fiume Verre, chiamato anche \"fiume di Belmonte\": esso scaturisce da diversi corsi d'acqua alle pendici di Monte Cocuzzo, presso la localit\u00e0 significativamente chiamata Capo di Fiume () e scorre in un suggestivo scenario di piccoli \"\"canyon\" e di antichi mulini ad acqua abbandonati fino alla localit\u00e0 Acquicella, presso la quale sfocia nel mar Tirreno. Nell'ultimo tratto segna il confine meridionale del comune di Belmonte con Amantea.\nAltri corsi d'acqua a carattere torrentizio che bagnano il territorio belmontese sono il torrente Santa Croce, corso d'acqua che delimita il confine settentrionale tra Longobardi e Belmonte, di lunghezza relativamente considerevole, che si origina dalle falde di Monte Cocuzzo ed \u00e8 sottopassato dalla Strada statale 18 Tirrena Inferiore con una galleria subalvea; il torrente Santa Barbara, corso d'acqua che si origina da sorgenti situate presso la localit\u00e0 omonima e Campo di Mare ed \u00e8 sottopassato dalla Strada statale 18 Tirrena Inferiore con un'altra galleria subalvea; il torrente San Martino, corso d'acqua che si origina presso la localit\u00e0 Piane e arriva al mare sovrappassando la Strada statale 18 Tirrena Inferiore che passa attraverso una galleria subalvea; il torrente Cozzino, corso d'acqua che si origina presso la localit\u00e0 Petrone () e scorre verso il mar Tirreno scavando profondi \"canyon\"\"; il torrente Peopaio, corso d'acqua che si origina da due vene d'acqua presso il Cozzo Varallo, e nel suo corso scava profondi \"canyon\" nel suolo di arenaria; il torrente dell'Acqua della Chiesa, che solca l'omonimo vallone ed affluisce nel fiume Verre presso la localit\u00e0 Palombelli.\nOrografia.\nNonostante il comune di Belmonte si estenda fino alle pendici di Monte Cocuzzo (), la cima dello stesso ricade in comune di Mendicino, segnando anche il confine con i comuni di Fiumefreddo Bruzio e Longobardi: l'altitudine massima raggiunta in territorio belmontese \u00e8 perci\u00f2 quella del Cozzo Serralto () Un'altra montagna che supera i metri di altezza \u00e8 la Pietra del Corvo (), che assieme al Cozzo Pescato () ed al Cozzo Burrara () segna il confine con il comune di Lago.\nGran parte del territorio rimanente \u00e8 caratterizzato da una notevole asperit\u00e0 del terreno: se la localit\u00e0 pi\u00f9 elevata, Campo, si trova a , la localit\u00e0 pi\u00f9 bassa, Marina di Belmonte, \u00e8 a : in posizione intermedia si trovano la Sellina (una caratteristica alture \"a due gobbe\", delle quali una misura e l'altra 525), Palombelli e Cava (), Vadi (), Salice () e la dirimpettaia Spineto (), Buda (), Santa Barbara (, anche se il centro abitato \u00e8 dislocato su pi\u00f9 livelli, dai della Motta Vacanti ai 493 di San Pietro), Annunziata (), Viglia (), Bastia (), Campo di Mare (), Cuoco e Regastili (), Acquicella ( in comune di Belmonte, 52 in comune di Amantea). La chiesa dell'Immacolata Concezione al centro storico \u00e8 situata a circa , la localit\u00e0 Serra a : lo stadio comunale in localit\u00e0 Oliveto, lungo il fiume Verre, \u00e8 invece a . Il Vallone della Porta, infine, \u00e8 a .\nOrigini del nome.\nIl toponimo \"Belmonte\" deriva secondo l'ipotesi pi\u00f9 accreditata dal nome del maresciallo del Regno di Napoli Drogone di Beaumont che nel 1270 fond\u00f2 il castello. Altre fonti invece lo farebbero derivare dal sito su cui sorge l'abitato, appunto un \"monte\", \"bello\" per via della posizione dominante sia sul mar Tirreno che sulla vallata del fiume Verre.\nL'attributo \"Calabro\" venne aggiunto prima con delibera del Consiglio comunale del 1\u00ba novembre 1862 e successivamente con Regio Decreto 4 gennaio 1863, per la necessit\u00e0 di distinguere il paese da altre localit\u00e0 italiane omonime, quali Belmonte Castello (FR), Belmonte del Sannio (IS), Belmonte in Sabina (RI), Belmonte Mezzagno (PA), Belmonte Piceno (AP).\nStoria.\nEt\u00e0 antica.\nIl sito dell'attuale abitato di Belmonte non fu in et\u00e0 antica, stando ai resti pervenuti ai giorni nostri, sede di alcun abitato pre-romano o romano. Tuttavia, nel vasto territorio belmontese sono state attestate presenze antiche, anche collegate a stabilimenti di coloni Greci nella zona. Il territorio belmontese era incluso all'epoca della colonizzazione greca e poi in et\u00e0 romana nel territorio della citt\u00e0 di \"Clampetia\", identificata o nel territorio di Fiumefreddo Bruzio o, secondo l'ipotesi pi\u00f9 diffusa, nel territorio di Amantea.\nIn localit\u00e0 \"Cuoco\" \u00e8 stato attestato sorgesse in et\u00e0 pre-romana e poi romana un piccolo villaggio, stazione di posta sulla via Traianea. Presso quest'area \u00e8 venuta alla luce negli ultimi anni del XX secolo una necropoli risalente all'incirca al II secolo a.C. Il reperto pi\u00f9 interessante \u00e8 rappresentato da un'anfora d'argilla alta 1.05 metri, conservata presso il Museo archeologico nazionale della Sibaritide a Sibari, in comune di Cassano all'Ionio, contenente lo scheletro di un bambino di diciotto mesi inumato secondo il rituale funerario punico dell\"'enkytrismos\", introdotto dunque attraverso legami commerciali con Cartagine. Questi legami con altre zone del mar Mediterraneo sono anche testimoniati dai \"ripostigli di Belmonte Calabro\", vasi di terracotta rinvenuti in localit\u00e0 \"Serra\" nel 1935 contenenti in tutto ventitr\u00e9 monete provenienti dalle zecche di Locri, Crotone e Cartagine risalenti grosso modo all'et\u00e0 della seconda guerra punica.\nIn localit\u00e0 \"Regastili\", poco lontano dalla localit\u00e0 \"Cuoco\", sorgeva secondo alcune ipotesi un tempietto pagano o un'antica officina. Il toponimo \"Regastili\" infatti deriverebbe o dal greco antico \"\u03b5\u03c1\u03b3\u03b1\u03c3\u03c4\u03b7\u03c1\u03b9\u03bf\u03bd\" (\"ergasterion\", \"officina, fabbrica\") o dalla corruzione del greco antico \"\u03b4\u03b5\u03ba\u03b1 \u03c3\u03c4\u03b9\u03bb\u03bf\u03c5\u03c2\" (\"dieci colonne\"), nomi che farebbero pensare comunque ad una costruzione antica presente nel sito, di cui non si \u00e8 trovata traccia.\nLa localit\u00e0 \"Annunziata\" \u00e8 anche denominata \"Greci\", il che sarebbe giustificabile con la presenza di un antico tempio dedicato alla dea Venere, su cui sarebbe sorta con l'avvento del Cristianesimo l'attuale Chiesa dell'Annunziata, che sarebbe uno dei primi luoghi di culto cristiani della zona.\nMedioevo.\nDopo la caduta dell'Impero romano d'Occidente, nell'846 i Saraceni conquistarono la citt\u00e0 bizantina di \"Nepetia\", collocata nel sito dell'attuale Amantea e il cui territorio comprendeva anche quello di Belmonte, e ne rimasero padroni dopo aver creato un Emirato fino all'885 quando i Bizantini al comando di Niceforo Foca il vecchio riconquistarono la citt\u00e0.\nI primi abitati attestati nel territorio belmontese in et\u00e0 medioevale sono i casali di \"Santa Barbara\", corrispondente con molta probabilit\u00e0 all'attuale frazione omonima, e \"Tinga\", corrispondente probabilmente alle localit\u00e0 attuali di \"Annunziata\" e \"Serra\". Nel casale di \"Santa Barbara\" c'erano due chiese, Santa Barbara e San Pietro, menzionate per la prima volta nel 1097, quando il duca di Puglia e Calabria Ruggero Borsa concesse queste chiese in beneficio all'abbazia benedettina della SS. Trinit\u00e0 di Mileto. In seguito nel giugno 1202 Riccardo vescovo di Tropea concesse le stesse chiese all'abbazia florense di Fontelaurato di Fiumefreddo.\nDurante il tentativo di Corradino di Svevia di conquistare il regno di Napoli, la citt\u00e0 fortificata di Amantea, poich\u00e9 si era ribellata agli Angioini, venne assediata e conquistata da questi ultimi nel 1269. Per mantenere sotto controllo la citt\u00e0 irrequieta, Carlo I d'Angi\u00f2 ordin\u00f2 al maresciallo Drogone de Beaumont di costruire un castello di propriet\u00e0 demaniale in territorio amanteano. Nacque cos\u00ec, tra il 1270 ed il 1271, Belmonte.\nDall'inizio del XIV secolo il castello di Belmonte vene infeudato ad alcuni esponenti della nobilt\u00e0 napoletana. Tra il 1305 ed il 1338 fu sottoposto alla famiglia Mastroiodice o Mastrogiudice, tra il 1338 ed il 1367 ai Cossa o Salvacossa, dal 1367 al 1443 alla famiglia Sacchi. Negli stessi periodi, i casali di Santa Barbara e Tinga avevano una loro successione feudale, fino a che non scomparvero e vennero unificati anche loro nel territorio di Belmonte.\nUn diploma della regina di Napoli Giovanna I di Napoli risalente al 1345 delimit\u00f2 il territorio di Belmonte separandolo da quello di Amantea, sancendo de iure l'autonomia del primo paese dalla citt\u00e0 costiera.\nEt\u00e0 moderna.\nLa signoria dei Di Tarsia (1443-1578).\nLa famiglia Di Tarsia entr\u00f2 in possesso del castello e dei suoi casali nel 1443 e lo mantenne fino al 1578 tra alterne vicende.\nIl 15 luglio 1562 viene posata la prima pietra del convento dei Padri Carmelitani, su un terreno donato appositamente dal barone Tiberio Di Tarsia e da sua moglie Ippolita Carafa.\nLa signoria dei Di Tarsia si interrompe momentaneamente quando Tiberio Di Tarsia vende il feudo a Camillo Sersale per la somma di 15.000 ducati, con diritto di retrovendita dopo dieci anni. Nel 1570 Tiberio mor\u00ec a Napoli senza eredi legittimi, e lasci\u00f2 i suoi beni al nipote Cola Francesco Di Tarsia, che aveva dei precedenti con la giustizia spagnola. Il Demanio nel frattempo requis\u00ec Belmonte e gli altri feudi ai Di Tarsia, in forza del testamento di Galeazzo Di Tarsia che sanciva, in assenza di figli maschi di Tiberio, che i suoi beni sarebbero stati donati alla Corona.\nNell'agosto 1974 iniziarono i lavori di costruzione del nuovo -ed attuale- Municipio: per realizzare l'edificio, venne fatta saltare l'antica \"praca\" -l'ingresso- del Castello, simile a quella conservata davanti al Castello della Valle di Fiumefreddo Bruzio. Da quell'anno, il 16 di agosto, si tiene la \"sagra della pasta col piecoro\", noto evento di degustazione gastronomica organizzato dal Comune e dalla Pro Loco.\nSimboli.\nLo stemma \u00e8 cos\u00ec descritto dallo Statuto Comunale:\nMonumenti e luoghi d'interesse.\nArchitetture civili.\nNel centro storico ci sono poi almeno nove abitazioni appartenenti o appartenute a storiche famiglie baronali belmontesi dotate di feritoie: esse sono \"Casa Guercio\", \"Casa Bassareo\", \"Casa Oss\u00e9o\", \"Casa Cuvelli\", \"Casa Giuliani\", \"Casa Aloisio\", \"Casa Barone\" e \"Casa Bossio\".\nIl moderno palazzo del \"Municipio\" \u00e8 stato costruito alla met\u00e0 degli anni Settanta nel sito dell'antica \"praca\" (rivellino) del Castello.\nArchitetture militari.\nBelmonte nasce essenzialmente da un complesso fortificato, rappresentato dal Castello di Belmonte|Castello, di fondazione angioina, e dalla successiva espansione della cerchia muraria. Il sistema fortificato del paese era composto da:\nUna piccola posterla verso la vallata si apriva presso \" 'u Muragliu\" nell'area de \" 'u Diestru\".\nLe torri costiere venne istituite in Calabria, come in altri luoghi, per la necessit\u00e0 di difendere le coste e i loro abitanti dalle frequenti incursioni e da attacchi militari soprattutto da parte dei Saraceni. Il vicer\u00e9 spagnolo del regno di Napoli don Pedro de Toledo nel 1550 invi\u00f2 il marchese Fabrizio Pignatelli sulle coste calabresi con il compito di far costruire torri difensive sulla costa, a distanza uguale e visibili l'una con l'altra. A quest'epoca all'incirca risalgono le due torri costiere presenti nel territorio belmontese: \nAnche il Palazzo del Rivellino della Marina di Belmonte nacque come torre costiera edificata nel 1576 ed in seguito tramutata in edificio residenziale e commerciale.\nSociet\u00e0.\nEvoluzione demografica.\nBelmonte ha avuto un'evoluzione demografica molto massiccia tra Settecento ed Ottocento, tanto che per un periodo relativamente lungo la vicina, e molto pi\u00f9 popolosa, cittadina di Amantea, cont\u00f2 meno abitanti di Belmonte stessa. Anche nel corso dell'Ottocento e agli inizi del Novecento, nonostante alcune epidemie verificatesi, come l'influenza spagnola del 1918, che uccise quarantotto belmontesi, la crescita demografica fu netta. Non incise sostanzialmente negativamente neanche l'emigrazione verso l'America e l'Europa del Nord, che pure era un fenomeno che si verificava anche a Belmonte e nelle sue campagne. Da pi\u00f9 decenni si assiste ad un fenomeno generale di regresso della popolazione, che \u00e8 diminuita secondo i dati ISTAT in maniera impressionante, riducendosi di circa mille unit\u00e0 solo nel quadriennio 2003-2008.\nEtnie e minoranze straniere.\nAl 31 dicembre 2007 risultavano residenti nel territorio comunale 34 cittadini stranieri\nLingue e dialetti.\nAccanto alla lingua italiana, a Belmonte \u00e8 nel suo territorio \u00e8 parlato il \"dialetto belmontese\", facente parte dei dialetti calabresi influenzati in parte dal napoletano e dal siciliano.\nReligione.\nBelmonte Calabro \u00e8 inclusa nell'Arcidiocesi di Cosenza-Bisignano, e sotto-raggruppata nella \"Forania Marina\". Tutto il territorio comunale \u00e8 incluso in un'unica parrocchia, quella della Collegiata di Santa Maria Assunta. La sua estensione \u00e8 di e la sua popolazione di circa anime.\nA partire dal XVII secolo e fino a 1807, erano presenti a Belmonte due istituti religiosi maschili, il Convento dei Padri Carmelitani, che assolveva anche all'istruzione dei ragazzi, e quello dei Padri Cappuccini. In precedenza, altre comunit\u00e0 monastiche risulta avessero monasteri in alcune chiese rurali, ma questi insediamenti monastici gradualmente scomparirono. Numerose erano anche le Confraternite e spesso ingenti i patrimoni della Chiesa cattolica, in parte ceduti con l'istituzione della Giunta di Cassa Sacra nel 1784 e con l'abolizione degli ordini religiosi nel 1806 da parte di Gioacchino Murat.\nCultura.\nIstruzione.\nBiblioteche.\nNel 2002, dopo il completamento dei restauri ai locali del Castello, \u00e8 stata inaugurata in alcune sale del complesso la \"Biblioteca Comunale \"Galeazzo di Tarsia\"\", piccola biblioteca dotata di pubblicazioni enciclopediche e di carattere locale.\nScuole.\nGarantire l'istruzione pubblica obbligatoria e renderla accessibile a tutti \u00e8 stata una grande battaglia combattuta in tutte le zone rurali del Sud Italia, ed anche nelle numerose localit\u00e0 montane di Belmonte. Negli anni cinquanta del XX secolo, in molte localit\u00e0 era presente una scuola elementare gestita da una maestra. Con il progressivo spopolamento delle campagne, queste scuole rurali sono state chiuse e l'istruzione primaria \u00e8 concentrata in due plessi efficienti, uno localizzato nella Marina di Belmonte, e uno presso il centro storico. La direzione didattica di Belmonte \u00e8 la stessa che gestisce anche le scuole primarie di Longobardi e Fiumefreddo Bruzio.\nNon esistono scuole secondarie di secondo grado nel territorio comunale.\nMusei.\nCon il completamento dei restauri ai locali ricavati nell'area del Castello nel 2002, in quattro sale al piano terra \u00e8 stato inaugurato Il \"Museo della Civilt\u00e0 Contadina\", che raccoglie interessanti reperti di un passato agreste alla fine non cos\u00ec remoto, vestiti tipici, strumenti da lavoro e tavole riepilogative sul territorio belmontese. All'interno di una sala del \"Museo\", \u00e8 possibile vedere attraverso un apposito pavimento in vetro trasparente una delle antiche cisterne annesse al Castello.\nGeografia antropica.\nUrbanistica.\nIl castello venne fondato tra il 1270 ed il 1271 sulla sommit\u00e0 dell'altura dell'attuale centro storico, in posizione dominante sulla pianura costiera ma anche sulla vallata interna del fiume Verre e sulla via interna per Lago. L'abitato inizi\u00f2 a sorgere in seguito, sicuramente dopo il censimento angioino del 1276, come appendice del castello\nIl centro del nascente borgo era, si suppone, l'attuale zona denominata \"'u Burgiu\", gravitante attorno all'antica chiesa del Purgatorio, primo luogo di culto del paese, e all'antica via d'accesso che passava sotto la torre di Bastia. Questo primo abitato era situato un po' pi\u00f9 a valle della fortificazione, raggiungibile attraverso l'attuale via IV Novembre.\nFu proprio quella la linea di sviluppo successiva dell'abitato, che alla fine del XVIII secolo copr\u00ec l'intera superficie edificabile dell'altura. Gli edifici pi\u00f9 importanti, dalla collegiata di Santa Maria Assunta al palazzo Baronale, passando per Palazzo Pignatelli, palazzo Barone-Del Giudice e palazzo Ravaschieri della Torre, vennero edificati lungo la direttrice di via IV Novembre, anche se molte residenze importanti anche dal punto di vista architettonico sono dislocate nei punto pi\u00f9 interni della rete urbanistica, che segu\u00ec uno sviluppo che ricorda da vicino le citt\u00e0 vecchie del mondo islamico.\nNel 1562 venne fondato il convento del Carmine, fuori dalle mura paesane circa mezzo chilometro, e nel 1611 inizi\u00f2 la fondazione del convento dei Cappuccini, distante circa un chilometro dal paese, seguito nel 1622 dalla pi\u00f9 vicina chiesa dell'Immacolata Concezione, prossima ad un frequentato fontanile. Questi edifici religiosi vennero costruiti lungo la strada che conduceva alla frazione Annunziata e alle altre localit\u00e0 sparse del territorio, oltre che a Lago.\nNel corso del XIX secolo l'espansione urbana copr\u00ec l'area gravitante attorno all'attuale piazza John Fitzgerald Kennedy, tra le mura del castello, bombardato durante l'assedio di Belmonte del 1806 dai francesi e definitivamente distrutto dal terremoto del 1908, e la chiesa dell'Immacolata Concezione. Durante il XX secolo, a partire dagli anni sessanta, si sono iniziate a moltiplicare le costruzioni tra la localit\u00e0 Serra e il convento dei Cappuccini. Inoltre, l'espansione urbana ha riguardato molto di pi\u00f9 la localit\u00e0 Marina di Belmonte, favorita dalla strada statale 18 Tirrena Inferiore e dalla ferrovia Tirrenica Meridionale.\nSuddivisioni storiche.\nIl centro storico di Belmonte, uno dei pi\u00f9 vasti della zona, pur se in gran parte abbandonato, \u00e8 storicamente suddiviso in tre zone:\nLocalit\u00e0.\nIl comune di Belmonte ha numerose localit\u00e0 abitate dislocate nei ettari di territorio, in buona parte montagnoso. Tutte queste localit\u00e0 sono ormai sostanzialmente isolate e in buona parte disabitate, e collocate in zone montuose, eccezion fatta per la vitale Marina di Belmonte. Almeno una delle localit\u00e0 di Belmonte, Santa Barbara, esiste da prima della fondazione di Belmonte stessa.\nAcquicella; situata al confine con il comune di Amantea lungo l'antico tracciato della Strada statale 18 Tirrena Inferiore, solo una parte di questa localit\u00e0 ricade in territorio belmontese, ed esattamente la parte posta sulla sinistra del fiume Verre.\nAnnunziata; situata a nord del centro storico, \u00e8 una localit\u00e0 piuttosto antica ed importante di Belmonte, situata nell'area probabilmente dell'antico casale di \"Tinga\". Abitata gi\u00e0 dal tempo della colonizzazione greca, la chiesa dell'Annunziata \u00e8 forse uno dei luoghi di culto cristiani pi\u00f9 antichi della zona. Posta ad un'altitudine , conta circa 141 abitanti.\nBastia.\nBuda; situata a sulla sommit\u00e0 di un'altura panoramica sul mar Tirreno, presso l'antico tracciato della Strada Statale 18 Tirrena Inferiore per Longobardi, conta circa 67 abitanti.\nMarina di Belmonte; situata sulla costa del mar Tirreno, lungo le direttrici della Strada Statale 18 Tirrena Inferiore e della Ferrovia Tirrenica Meridionale, \u00e8 il centro pi\u00f9 vitale del comune anche se il pi\u00f9 recente. Vi sorgono il seicentesco Palazzo del Rivellino, la sede Riserva Marina Naturale WWF Scogli di Isca e la chiesa di San Pasquale di Baylon. Posta ad un'altitudine di , conta circa 690 abitanti.\nPalombelli.\nPetrone.\nRegastili.\nSalice.\nSanta Barbara; situata nell'entroterra, \u00e8 uno dei due casali precedenti la fondazione del castello di Belmonte stesso. Anticamente suddivisa in due zone, San Pietro e Santa Barbara, \u00e8 un centro abitato di 235 abitanti circa posto a .\nSpineto.\nVadi; situato su un colle a oriente del centro storico di Belmonte, fronteggia quest'ultimo. Collocato in prossimit\u00e0 del valico della strada per Lago, conta circa 395 abitanti ed \u00e8 a .\nEconomia.\nL'economia si basa essenzialmente sulle attivit\u00e0 turistiche.\nInfrastrutture e trasporti.\nStrade.\nL'unica strada statale che attraversa il territorio belmontese \u00e8 la strada statale 18 Tirrena Inferiore. La strada moderna \u00e8 un'opera recente che attraversa la pianura prossima al mare, attraversando la localit\u00e0 Marina di Belmonte correndo parallelamente alla ferrovia Tirrenica Meridionale. L'antico tracciato invece, ricalcando la \"Via Consolare\" Salerno-Reggio Calabria aperta dai Borbone, costeggia i fianchi delle montagne a mezza costa, ed \u00e8 una strada provinciale.\nFerrovie.\nL'unica linea ferroviaria che attraversa il territorio belmontese \u00e8 la ferrovia Tirrenica Meridionale. Questa \u00e8 una delle linee ferroviarie pi\u00f9 importanti in Europa, poich\u00e9 su di essa scorre la quasi totalit\u00e0 del traffico ferroviario tra il Sud e il Nord Italia. \u00c8 stata edificata tra il 1885 ed il 1895 dalla Societ\u00e0 per le Strade Ferrate del Mediterraneo.\nPorti.\nSulla spiaggia di Belmonte da vari secoli attraccano comodamente imbarcazioni di piccola dimensione e feluche, riposte fino alla fine del XVIII secolo nel palazzo del Rivellino in localit\u00e0 Marina di Belmonte. I porti turistici pi\u00f9 grandi di riferimento restano tuttavia quello di Amantea, in localit\u00e0 Campora San Giovanni, e Cetraro.\nSport.\nCalcio.\nL'unica societ\u00e0 calcistica del territorio belmontese, militante in Seconda Categoria, \u00e8 l'Inter Boys Belmonte Calabro, squadra affiliata all'A.S. Interlogos Campus Calabria di Spezzano Albanese, una delle scuole estive di Inter Campus facenti capo al Football Club Internazionale Milano."}
{"id": "356337", "revid": "15756", "url": "https://it.wikipedia.org/wiki?curid=356337", "title": "Alberico da Barbiano (incrociatore)", "text": "L'Alberico da Barbiano fu un incrociatore leggero della classe Alberto di Giussano della Regia Marina, battezzato in onore del cavaliere e capitano di ventura del XV secolo Alberico da Barbiano.\nStoria.\nEntrato in servizio all'inizio degli anni trenta effettu\u00f2 missioni nel Mediterraneo occidentale, durante la guerra civile spagnola. Il 10 giugno 1940 insieme al 1\u00ba Squadrone fece parte della IV Divisione Incrociatori e partecip\u00f2 in luglio alla battaglia di Punta Stilo, durante la quale catapult\u00f2 un idrovolante IMAM Ro.43 per la ricognizione.\nAg\u00ec come copertura a distanza per convogli truppe e rifornimenti diretti in nord Africa. Comp\u00ec 7 missioni di guerra percorrendo 13.241 miglia.\nIl 12 dicembre 1941 lasci\u00f2 il porto insieme alla nave gemella \"Alberto di Giussano\" per trasportare rifornimenti urgenti di carburante per aerei da Palermo a Tripoli. Venne intercettato al largo di Capo Bon dalla 4th Destroyer Flotilla della Royal Navy, ossia quattro cacciatorpediniere nemici (i britannici \"Sikh\", \"Legion\" e \"Maori\" e l'olandese ); prima di avere il tempo di reagire (solo poche mitragliere poterono aprire il fuoco), la nave, centrata da almeno tre siluri lanciati dal \"Sikh\", dal \"Legion\" e dal \"Maori\", e da varie cannonate, s'incendi\u00f2 all'istante, senza scampo per chi si trovava sottocoperta.\nFuori controllo, il \"Da Barbiano\" and\u00f2 alla deriva scosso da varie esplosioni, e affond\u00f2, capovolgendosi, alle 3.35 del 13 dicembre, a meno di dieci minuti dall'inizio dell'attacco. Su 784 uomini dell'equipaggio i morti furono 534, fra di loro l'ammiraglio Antonino Toscano, comandante della IV Divisione, ed il capitano di vascello Giorgio Rodocanacchi, comandante della nave. Entrambi scomparvero volontariamente con l'unit\u00e0 e furono decorati con Medaglia d'Oro al Valor Militare alla memoria. Con loro ricevette la Medaglia d'Oro alla memoria l'ufficiale di macchina Tenente Franco Storelli.\nRelitto.\nIl relitto dell'incrociatore \u00e8 stato ritrovato grazie alla spedizione \"Altair\", sponsorizzata da Cressi, nel 2007. Giace a un miglio circa dalla costa di Capo Bon, a una profondit\u00e0 compresa tra i 60 ed i 70 metri."}
{"id": "356338", "revid": "76963", "url": "https://it.wikipedia.org/wiki?curid=356338", "title": "Marcel Dassault", "text": "Fu un industriale aeronautico fondatore della odierna Dassault Aviation.\nBiografia.\nDassault invent\u00f2 un tipo di propulsore per aerei utilizzato dall'esercito francese durante la Prima guerra mondiale e fond\u00f2 l'azienda aeronautica \"Soci\u00e9t\u00e9 des Avions Marcel Bloch\". Il suo primo caccia, progettato assieme a Potez, altro giovane dal radioso futuro, non ebbe fortuna: la guerra termin\u00f2 quando la produzione stava cominciando e cos\u00ec dell'SE vennero prodotti solo 115 esemplari piuttosto che i 1.000 ordinati.\nSuccessivamente, visto che la produzione di aerei era precipitata a livelli infimi, si dedic\u00f2 al commercio di mobili entrando nell'azienda del suocero, ma negli anni trenta ritorn\u00f2 con successo a lavorare nel mondo dell'aviazione. A seguito della nazionalizzazione della sua compagnia nel 1936, sotto il Fronte Popolare, rimase occupando l'incarico di direttore.\nIn quanto ebreo, venne deportato a Buchenwald durante la Seconda guerra mondiale, rifiutandosi di collaborare con l'industria aeronautica tedesca. Sopravvissuto all'olocausto, Bloch cambi\u00f2 il suo cognome dopo la guerra in Bloch-Dassault e fu autorizzato a sopprimere il cognome di nascita per decreto nel 1949. \"Dassault\" era una invenzione dallo pseudonimo del fratello, generale Darius Paul Bloch, nella resistenza francese, che era \"Chardass\u00f2\" questo termine derivava da \"char d'assaut\", ovvero in francese carro armato da assalto. Marcel volle inoltre aggiungere la lettera \"L\" che in francese si pronuncia come \"ailes\" ovvero \"ali\", in omaggio al volo aereo. \nDopo la guerra, Dassault costru\u00ec la principale azienda aeronautica francese \"Avions Marcel Dassault\". Il figlio Serge gli successe alla guida del gruppo. Per diversificare le sue attivit\u00e0, si interessa alla stampa e lancia nel 1958 la rivista \"Jours de France\" (rivista che si arresta nel 1989, ma anche se non pi\u00f9 pubblicata, il titolo appartiene oggi al groupe Le Figaro, che appartiene al gruppo Dassault), pi\u00f9 tardi, negli anni 1980, si interessa anche al cinema (rileva la gestione di un cinema e produce diversi films). Gollista, \u00e8 stato senatore delle Alpi-Marittime, poi deputato dell'Oise fino alla sua morte a 94 anni, decano dell'Assembl\u00e9e nationale dal 1978 al 1986. Convertitosi al cattolicesimo nel 1950, Marcel Dassault \u00e8 sepolto nel cimitero di Passy, nel XVI \"arrondissement\" di Parigi."}
{"id": "356339", "revid": "9", "url": "https://it.wikipedia.org/wiki?curid=356339", "title": "Marcel Bloch", "text": ""}
{"id": "356340", "revid": "36426", "url": "https://it.wikipedia.org/wiki?curid=356340", "title": "Psicoacustica", "text": "La psicoacustica \u00e8 lo studio della percezione soggettiva umana dei suoni. Pi\u00f9 precisamente \u00e8 lo studio della psicologia della percezione acustica.\nIntroduzione.\nIn molte applicazioni dell'acustica e dell'elaborazione del segnale sonoro diventa strettamente necessario conoscere come il suono viene percepito da un essere umano. Il suono, il cui stimolo acustico \u00e8 composto da onde di pressione che si propagano attraverso l'aria, pu\u00f2 essere misurato accuratamente tramite delle apparecchiature sofisticate.\nTuttavia capire come queste onde vengano recepite e convertite in pensieri all'interno del nostro cervello non \u00e8 affatto da sottovalutare: il suono \u00e8 un segnale analogico continuo che (approssimando a zero il volume delle molecole d'aria) pu\u00f2 teoricamente portare un infinito numero di informazioni (essendoci un infinito numero di frequenze portanti, ognuna contenente informazioni relative ad ampiezza e fase). Individuare le caratteristiche peculiari della percezione uditiva permette agli scienziati ed agli ingegneri di concentrarsi, per l'analisi e la progettazione di strumenti e apparecchiature acustiche, sulle componenti realmente udibili.\n\u00c8 importante sottolineare, inoltre, che \"ci\u00f2 che \"si sente\"\" non \u00e8 solamente una conseguenza di carattere fisiologico legata alla conformazione del nostro orecchio, ma comporta anche implicazioni psicologiche.\nLimiti della percezione uditiva.\nFrequenza.\nL'orecchio umano pu\u00f2 udire i suoni nell'intervallo dai 20 Hz ai 20\u00a0kHz. Questo limite superiore tende ad abbassarsi con l'avanzare degli anni: molti adulti non sono in grado di udire frequenze oltre i 16\u00a0kHz. L'orecchio di per s\u00e9 non \u00e8 in grado di rispondere alle frequenze superiori o inferiori all'intervallo indicato, ma queste ultime possono essere comunque percepite col corpo attraverso il senso del tatto sotto forma di vibrazioni se sufficientemente potenti in ampiezza.\nNel tratto di massima sensibilit\u00e0 dell'intervallo delle frequenze udibili (intorno ai 2\u20133\u00a0kHz) l'orecchio ha una risoluzione di circa 2\u00a0Hz mentre via via che ci si allontana da questa zona la risoluzione va diminuendo di pari passo.\nL'effetto della frequenza sull'orecchio umano segue una base logaritmica. In altre parole, la maniera con cui l'altezza di un suono viene percepita \u00e8 funzione esponenziale della frequenza. La comune scala musicale di dodici suoni \u00e8 un esempio: quando la frequenza fondamentale di una nota \u00e8 moltiplicata per formula_1, il risultato \u00e8 la frequenza del semitono successivo in direzione ascendente. Andare pi\u00f9 in alto di dodici semitoni, ovvero di un'ottava, \u00e8 lo stesso che moltiplicare la frequenza della fondamentale per formula_2, ovvero raddoppiare la frequenza (per approfondire vedi: temperamento equabile).\nCome risultato si ha che la risoluzione nel riconoscimento della frequenza assoluta viene giudicata meglio dall'orecchio in termini di semitoni o in \"cent\", cio\u00e8 in centesimi di semitono.\nIntensit\u00e0.\nSe si prende in considerazione l'intensit\u00e0 del suono, l'intervallo udibile \u00e8 enorme: il limite inferiore \u00e8 definito a 0 dB, mentre il limite superiore attualmente non \u00e8 fissato. \u00c8 possibile individuare un limite superiore approssimativo considerando il punto in cui l'intensit\u00e0 del suono \u00e8 tale da danneggiare l'orecchio. Il limite dipende dalla durata del suono, poich\u00e9 se \u00e8 vero che l'orecchio pu\u00f2 sopportare 120\u00a0dB per un breve periodo \u00e8 vero anche che pu\u00f2 subire sordit\u00e0 permanente se esposto per lungo tempo a un suono oltre gli 80\u00a0dB.\nUna pi\u00f9 rigorosa esemplificazione dei limiti minimi di udibilit\u00e0 determina che la soglia minima dove un suono pu\u00f2 essere sentito dipende dalla sua frequenza. Misurando questa intensit\u00e0 minima utilizzando toni di test a varie frequenze, possiamo ricavare una curva di \"Frequenza Dipendente\" detta soglia assoluta della percezione sonora o \"Absolute Threshold of Hearing\" (ATH). Generalmente, l'orecchio denota un picco di sensibilit\u00e0 (es. Il suo ATH minimo) con una frequenza compresa tra 1\u00a0kHz e 5\u00a0kHz, e sembra che questa soglia cambi con l'et\u00e0: orecchie pi\u00f9 anziane denotano una riduzione della sensibilit\u00e0 di oltre 2\u00a0kHz.\nL'ATH \u00e8 costituito dalla pi\u00f9 bassa tra le curve di pari intensit\u00e0 sonora o \"equal-loudness contour\". Le curve di pari intensit\u00e0 indicano il livello di pressione acustica (in dB), distribuite su un intervallo di frequenze audibili, che sono percepite allo stesso livello di volume sonoro.\nLe curve di pari intensit\u00e0 sonora sono state misurate per la prima volta da Fletcher e Munson nel 1933 presso i laboratori AT&amp;T Bell Laboratories usando toni puri riprodotti attraverso cuffie e i dati ottenuti sono chiamati curve Fletcher-Munson. La sensazione sonora era difficile da misurare in quanto soggettiva, quindi le curve sono la media tra le percezioni di molti soggetti.\nRobinson e Dadson raffinarono il processo nel 1956 per ottenere un nuovo insieme di curve di pari intensit\u00e0 sonora per una sorgente sonora frontale misurata in una stanza senza riverbero (Camera anecoica). Le curve Robinson-Dadson furono standardizzate come ISO 226 nel 1986. Nel 2003, ISO 226 fu revisionato usando i dati presi da 12 studi internazionali.\nCosa udiamo?\nL'udito umano \u00e8 simile ad un analizzatore di spettro, cos\u00ec che l'orecchio risolve il contenuto spettrale della pressione dell'onda di pressione senza tener conto della fase del segnale. Nella pratica, si possono percepire alcune informazioni della fase. La differenza di fase tra un orecchio e l'altro \u00e8 una notevole eccezione che fornisce una parte significante nella localizzazione del suono. Gli effetti di filtraggio della testa offrono un altro importante spunto per la direzione.\nEffetti di mascheramento.\nIn alcune situazioni, un suono normalmente udibile pu\u00f2 essere mascherato da un altro suono. Ad esempio, la conversazione a una fermata di autobus pu\u00f2 diventare completamente impossibile se si sta avvicinando un rumoroso autobus. Questo fenomeno \u00e8 chiamato \"mascheramento\". Un suono pi\u00f9 debole \u00e8 detto \"mascherato\" se \u00e8 reso inaudibile dalla presenza di un suono pi\u00f9 forte.\nSe due suoni vengono prodotti simultaneamente e uno \u00e8 mascherato dall'altro, si parla di mascheramento simultaneo. Un suono di frequenza prossima a quella del suono pi\u00f9 forte \u00e8 mascherato pi\u00f9 facilmente rispetto a uno di frequenza molto diversa. Per questo motivo, il mascheramento simultaneo \u00e8 anche chiamato \"mascheramento di frequenza\".\nLa tonalit\u00e0 di un suono \u00e8 parzialmente determinata da questa abilit\u00e0 di mascherare gli altri suoni. I modelli computerizzati che calcolano il \"masking\" causato da suoni devono pertanto classificare la loro vetta individuale all'interno dello spettro accordando la loro tonalit\u00e0.\nAllo stesso modo, un suono leggero emesso appena dopo la fine del suono alto \u00e8 mascherato da quest'ultimo. Persino un suono leggero appena prima di un suono alto pu\u00f2 essere mascherato da un altro suono. Questi due effetti sono chiamati rispettivamente anticipo e ritardo del \"temporal-masking\" (mascheramento temporale).\nIl 'Phantom'.\nAl livello pi\u00f9 basso di udibilit\u00e0, le note gravi possono spesso essere udite chiaramente solo quando non ci siano altri suoni alla stessa frequenza. La cosa \u00e8 dovuta al fatto che l'orecchio opera una sintesi dei suoni a bassa frequenza derivandoli dalle differenze tra le frequenze armoniche udibili presenti nei suoni in questione. In alcuni apparecchi commerciali, questo effetto \u00e8 utilizzato per dare l'impressione di una risposta estesa alle basse frequenze quando il sistema non \u00e8 in grado di riprodurle adeguatamente.\nPsicoacustica e software.\nSe trasportiamo l'informazione sonora nel mondo digitale possiamo fare alcune considerazioni.\nIl modello psicoacustico conferisce qualit\u00e0 alla compressione audio di tipo \"lossy\" (con perdita di informazione) indicando quale parte del segnale audio da comprimere pu\u00f2 essere rimossa o pesantemente compressa senza generare problemi, cio\u00e8 senza perdite significative nella qualit\u00e0 del suono. Questo spiega, ad esempio, perch\u00e9 un secco battito dei palmi delle mani fra loro possa risultare tremendamente rumoroso in una tranquilla biblioteca, ma non si riesca quasi a sentire nel traffico automobilistico diurno di una grande citt\u00e0. \nSembra che questo dia poco vantaggio nell'ambito generale del problema della compressione dati, ma le analisi psicoacustiche portano ad ottenere file compressi che sono anche 10 o 12 volte pi\u00f9 piccoli degli originali \"high quality\", il tutto con una minima perdita percepibile di qualit\u00e0. Un simile tasso di compressione \u00e8 oggi la caratteristica di quasi tutti i formati di compressione audio, fra i quali ricordiamo l'MP3, Ogg Vorbis, Musicam (usato da molti stati come standard per le trasmissioni digitali audio via etere), e la compressione su cui si basa il MiniDisc.\nLa psicoacustica \u00e8 fortemente basata sull'anatomia umana, soprattutto - come evidenziato - sulle limitazioni di percezione dell'orecchio. Dette limitazioni, per riassumere, sono:\nDato che l'orecchio non funziona al meglio quando si trova in prossimit\u00e0 di queste limitazioni, un algoritmo di compressione audio dar\u00e0 bassa priorit\u00e0 a frequenze esterne al range di udibilit\u00e0. Sottraendo memoria a queste frequenze poco importanti e ridistribuendoli fra quelle utili l'algoritmo assicura che i suoni udibili siano della qualit\u00e0 pi\u00f9 alta possibile.\nPsicoacustica e musica.\nLa psicoacustica comprende anche scoperte rilevanti per quanto concerne la musica, la sua composizione ed esecuzione. Alcuni musicisti, come ad esempio Benjamin Boretz, sono convinti che i risultati delle ricerche psicoacustiche abbiano significato solo in un contesto musicale.\nApplicazioni.\nLa Psicoacustica \u00e8 applicata oggi in molti campi: dall'ingegneria informatica all'ingegneria acustica, passando per la difesa in relazione alla possibilit\u00e0 di sviluppare ed utilizzare armi acustiche che possano causare lesioni o morte. Ovviamente si applica anche alla musica, dove i musicisti e gli artisti continuano a creare nuove sensazioni acustiche, rompendo la tradizionale percezione della sonorit\u00e0 reale. \u00c8 usata anche nell'educazione, nella medicina e nel marketing."}
{"id": "356348", "revid": "22828", "url": "https://it.wikipedia.org/wiki?curid=356348", "title": "Partition sort", "text": ""}
{"id": "356350", "revid": "110157", "url": "https://it.wikipedia.org/wiki?curid=356350", "title": "Herznach", "text": "Herznach (toponimo tedesco) \u00e8 un comune svizzero di 1\u00a0506 abitanti del Canton Argovia, nel distretto di Laufenburg.\nStoria.\nDal suo territorio nel 1803 fu scorporata la localit\u00e0 di Ueken, divenuta comune autonomo, e nel 1852 quella di Oberzeihen, che fu accorpata al comune soppresso di Niederzeihen per formare il nuovo comune di Zeihen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (fino al 1850 con Oberzeihen):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "356352", "revid": "122941410", "url": "https://it.wikipedia.org/wiki?curid=356352", "title": "Istituto nazionale di documentazione innovazione e ricerca educativa", "text": "L'Istituto Nazionale di Documentazione, Innovazione e Ricerca Educativa (Indire) \u00e8 un ente di ricerca del Ministero dell'Istruzione italiano.\nHa sede a Firenze ed \u00e8 articolato in tre nuclei territoriali (Napoli, Roma e Torino).\nNel 1925 a Firenze si apriva, sotto la presidenza di Giovanni Cal\u00f2, una Mostra didattica nazionale sui prodotti delle scuole nuove, concretizzanti l'idea di Giuseppe Lombardo Radice di una didattica intesa come esperienza attiva. Nel 1929 per dare una sede permanente alla Mostra, viene istituito il \"Museo Didattico Nazionale\", che nel 1937 assunse la denominazione di \"Museo Nazionale della Scuola\".\nNel 1954 diviene \"Centro Didattico di Studi e Documentazione\" e nel 1974 \"Biblioteca di Documentazione Pedagogica (BDP)\". \nNel 2001, la BDP diviene \"Istituto Nazionale di Documentazione per l'Innovazione e la Ricerca Educativa (Indire).\"\nNel 2007, con la Legge 296/2006, l'Indire diviene Ansas, \"Agenzia Nazionale per lo Sviluppo dell'Autonomia Scolastica\", ma il 1\u00ba settembre 2012 torna ad essere \"Indire\" in base a quanto stabilito dal Dl. 98/2011 convertito con modificazioni dalla Legge 111/2011. L'istituto con l'Invalsi (Istituto Nazionale per la Valutazione del Sistema Educativo di Istruzione e Formazione) e il Corpo Ispettivo del Miur \u00e8 parte del Sistema Nazionale di Valutazione in materia di istruzione e formazione. In questo ambito, l'Istituto sviluppa azioni di sostegno ai processi di miglioramento della didattica e dei comportamenti professionali del personale della scuola.\nL'Istituto \u00e8, inoltre, \"Agenzia nazionale Erasmus+\", il cui ambito di competenza riguarda istruzione scolastica, istruzione superiore, educazione degli adulti (Azione Chiave 1 e Azione Chiave 2). Presso l'Agenzia operano l'Unit\u00e0 Italiana della rete Eurydice, l'Unit\u00e0 italiana per i gemellaggi elettronici eTwinning e l'Unit\u00e0 italiana EPALE.\nFinalit\u00e0.\nSvolgere attivit\u00e0 di ricerca in ambito educativo, rivolte in particolare ai temi che riguardano:\nCollaborazione con l'Universit\u00e0 telematica degli studi IUL.\nNel 2005, Indire ha istituito il Consorzio IUL con l'Universit\u00e0 degli Studi di Firenze. Tale consorzio ha promosso l'istituzione della Universit\u00e0 telematica degli Studi IUL, universit\u00e0 pubblica non statale. Successivamente, dal 2020 il Consorzio IUL \u00e8 composto dall'Indire e dall'Universit\u00e0 degli studi di Foggia. La IUL tiene corsi universitari a distanza di laurea, laurea magistrale, master di I e II livello, corsi di perfezionamento e di aggiornamento professionale e corsi di dottorato di ricerca rivolti principalmente al personale della scuola.\nCollaborazioni internazionali.\nIndire fa parte del Group of National Experts che svolge attivit\u00e0 di ricerca sul tema delle nuove architetture scolastiche e i setting per la didattica innovativa. Dal 1996 \u00e8 anche membro di European Schoolnet, la rete di 31 Ministeri dell'Istruzione europei che promuove la cooperazione tra scuole europee. \nDal 1985, su incarico del Ministero dell'Istruzione, dell'Universit\u00e0 e della Ricerca, ospita l'unit\u00e0 italiana di Eurydice, la rete di informazione sull'istruzione in Europa.\nArchivio storico.\nIndire conserva un archivio specializzato in materiale documentario di interesse storico-pedagogico. \nI fondi che costituiscono il patrimonio sono inerenti a personalit\u00e0 illustri della pedagogia come Giuseppe Fanciulli e Giuseppe Lombardo Radice, sono costituiti da carteggi, manoscritti, quaderni scolastici e disegni, oltre a una collezione di 14.000 fotografie.\nL'istituto dispone, inoltre, di due cataloghi e di una banca dati online:\nSede e dipartimenti.\nLa sede principale di Indire si trova nel centro di Firenze, nel quartiere di Santa Croce, all'interno del rinascimentale palazzo Gerini, ristrutturato all'inizio del \u2018900 dall'architetto Giovanni Michelucci che ne ha progettato anche il mobilio interno.\nL'ente \u00e8 articolato in 3 nuclei territoriali con sede rispettivamente a Roma (Via Guidubaldo del Monte, 54), Napoli (Via G. Melisurgo, 4) e a Torino (Corso Vittorio Emanuele II, 70)."}
{"id": "356356", "revid": "729019", "url": "https://it.wikipedia.org/wiki?curid=356356", "title": "Hornussen", "text": "Hornussen (toponimo tedesco) \u00e8 un comune svizzero di 936 abitanti del Canton Argovia, nel distretto di Laufenburg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nHornussen \u00e8 servito dall'omonima stazione sulla ferrovia B\u00f6zbergbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "356357", "revid": "2179318", "url": "https://it.wikipedia.org/wiki?curid=356357", "title": "Bartolomeo Colleoni (incrociatore)", "text": "Il Bartolomeo Colleoni fu un incrociatore leggero della classe Alberto di Giussano della Regia Marina, battezzato in onore del capitano di ventura del XV secolo Bartolomeo Colleoni.\nStoria.\nIl \"Bartolomeo Colleoni\" serv\u00ec nel mar Mediterraneo fino al novembre 1938 quando venne inviata a rilevare il \"Raimondo Montecuccoli\" nell'estremo oriente. Arriv\u00f2 al largo di Shanghai il 23 dicembre 1938 e vi rimase fino allo scoppio della guerra tra il Regno Unito e la Germania. Il 1\u00ba ottobre 1939 dopo aver ceduto il comando alla corvetta \"Lepanto\", ritorn\u00f2 in Italia, arrivando il 28 ottobre. Per quanto riguarda la crociera in Oriente, vedasi il libro \"Il Commodoro\" di Arturo Catalano Gonzaga di Cirella, ed. Mursia 1998.\nIl \"Bartolomeo Colleoni\", dotato di idrovolanti IMAM Ro.43, form\u00f2 la 2\u00aa Divisione Incrociatori del 2\u00ba Squadrone, insieme con il \"Giovanni delle Bande Nere\". La sua prima missione, il 10 giugno 1940, fu una sortita per deporre mine nel canale di Sicilia, seguita il 6 luglio da compiti di scorta per un grosso convoglio (uno dei primi) di rifornimenti da Napoli a Bengasi (il convoglio era composto dai trasporti truppe \"Esperia\" e \"Calitea\" e dalle motonavi merci \"Marco Foscarini\", \"Vettor Pisani\" e \"Francesco Barbaro\", che giunsero in porto indenni). Il 9 luglio prese parte alla battaglia di Punta Stilo.\nIl 18 luglio salp\u00f2 da Tripoli accompagnato dal \"Giovanni delle Bande Nere\" (su cui era imbarcato il comandante della II Divisione, ammiraglio Ferdinando Casardi) diretto a Leros nel mar Egeo, dove l'attivit\u00e0 britannica nelle acque greche stava causando preoccupazioni. I due incrociatori avrebbero dovuto costituire una forza leggera per condurre attacchi ai danni del naviglio britannico in Egeo. Nelle prime ore del 19 luglio, essendo stati avvistati da aerei della RAF il giorno prima, vennero intercettato dall'incrociatore australiano HMAS \"Sydney\" e da cinque cacciatorpediniere, mentre si trovava al largo di Capo Spada (Creta). Nella successiva battaglia di Capo Spada venne colpito nella sala macchine e rimase immobilizzato, diventando un facile bersaglio per i siluri dei cacciatorpediniere. Casardi, ritenendo erroneamente di avere a che fare con due incrociatori e quattro caccia, si ritir\u00f2 con il \"Bande Nere\" inseguito dal \"Sydney\", mentre il \"Colleoni\", immobilizzato ed in fiamme (un colpo aveva provocato l'esplosione dei depositi munizioni prodieri e l'asportazione della prua) fu finito con i siluri dai caccia inglesi \"Ilex\" e \"Havock\".\nEsplose e affond\u00f2 alle 8.29, portando con s\u00e9 121 marinai, mentre gli altri 525 furono recuperati e fatti prigionieri dagli inglesi. Il comandante, capitano di vascello Umberto Novaro, gravemente ferito, fu salvato dal suo equipaggio mentre avrebbe voluto affondare con la nave. Mor\u00ec quattro giorni dopo ad Alessandria d'Egitto e la Royal Navy gli rese pieni onori militari alla presenza dell'equipaggio superstite e del capitano di vascello Eugenio Martini, in seguito medaglia d'argento al V.M., gi\u00e0 comandante in seconda dell'incrociatore \"Bartolomeo Colleoni\"."}
{"id": "356358", "revid": "10929", "url": "https://it.wikipedia.org/wiki?curid=356358", "title": "Gruppi sanguigni", "text": ""}
{"id": "356359", "revid": "793215", "url": "https://it.wikipedia.org/wiki?curid=356359", "title": "J\u00f3zsef K\u00e1rm\u00e1n", "text": " \nBiografia.\nFiglio di un pastore calvinista, venne educato a Losonc e a Pest, e in seguito si trasfer\u00ec a Vienna. Qui fece la conoscenza della bella ed eccentrica Contessa Markovics, che fu la sua amante per un certo periodo, ma non fu, come \u00e8 stato spesso supposto, l'eroina del suo famoso romanzo \"Fanni Hagyom\u00e1nyai\" (\"I lasciti di Fanny\"). Successivamente fece ritorno a Pest, dove esercit\u00f2 la professione di avvocato.\nLa sua sensibilit\u00e0, il fascino sociale, le idee liberali (fu uno dei primi massoni ungheresi) e la sua bellezza, gli aprirono le porte delle migliori case. Era conosciuto come l'Alcibiade di Pest, ed era particolarmente a suo agio nei salotti dei magnati protestanti. Nel 1792, assieme al Conte R\u00e1day, fond\u00f2 la prima societ\u00e0 teatrale di Buda. Sostenne che Pest, e non Pozsony, doveva essere il centro letterario dell'Ungheria, e nel 1794 fond\u00f2 il primo trimestrale ungherese, \"Urania\", che non riscosse molto successo e cess\u00f2 di esistere l'anno seguente, dopo che erano stati pubblicati tre volumi. K\u00e1rm\u00e1n, che da tempo soffriva per una malattia incurabile, mor\u00ec quello stesso anno. Il suo contributo pi\u00f9 importante a \"Urania\" fu il suo romanzo sentimentale, \"I lasciti di Fanny\", scritto nello stile de \"La nuova Eloise\" e \"I dolori del giovane Werther\". Questo lavoro rappresenta il prodotto pi\u00f9 squisito della prosa ungherese del XVIII secolo, e uno dei migliori romanzi psicologici della letteratura. K\u00e1rm\u00e1n scrisse anche due satire e frammenti di un romanzo storico, mentre il suo programma letterario \u00e8 delineato nella dissertazione \"A nemzet csinosod\u00e1sa\"."}
{"id": "356361", "revid": "110157", "url": "https://it.wikipedia.org/wiki?curid=356361", "title": "Ueken", "text": "Ueken (toponimo tedesco) \u00e8 un comune svizzero di 895 abitanti del Canton Argovia, nel distretto di Laufenburg.\nStoria.\nIl comune di Ueken \u00e8 stato istituito nel 1803 per scorporo da quello di Herznach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "356362", "revid": "809415", "url": "https://it.wikipedia.org/wiki?curid=356362", "title": "Lupara bianca", "text": "Lupara bianca \u00e8 una locuzione di origine giornalistica utilizzata in Italia per indicare un omicidio di mafia che prevede l'occultamento del corpo di una persona assassinata.\nFa riferimento alla lupara in quanto arma da fuoco tradizionalmente associata ad organizzazioni criminali di stampo mafioso. Viene in particolare utilizzato per indicare tale modalit\u00e0 di eliminazione da parte di \"Cosa Nostra\".\nSistemi propri dell'eliminazione da ascriversi alla \"lupara bianca\" sono il seppellire i corpi nella campagna, in luoghi poco frequentati per renderne difficile il ritrovamento, oppure di gettare il cadavere in un pilastro di edifici in costruzione e coprendolo con una colata di calcestruzzo o di scioglierlo nell'acido sbarazzandosi successivamente dei resti (questa pratica era principalmente usata dai clan dei Corleonesi di Salvatore Riina), oppure di appesantirlo per gettarlo sul fondo di paludi, acquitrini o in alto mare."}
{"id": "356363", "revid": "486946", "url": "https://it.wikipedia.org/wiki?curid=356363", "title": "Pro Sesto", "text": ""}
{"id": "356364", "revid": "110157", "url": "https://it.wikipedia.org/wiki?curid=356364", "title": "Frick", "text": "Frick (toponimo tedesco) \u00e8 un comune svizzero di 5\u00a0449 abitanti del Canton Argovia, nel distretto di Laufenburg.\nGeografia fisica.\nIl valico B\u00f6zbergpass collega Frick a Brugg attraverso la ferrovia B\u00f6zbergbahn.\nStoria.\nDal suo territorio nel 1804 furono scorporate le localit\u00e0 di Gipf e Oberfrick, che costituirono il nuovo comune di Gipf-Oberfrick.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nFrick \u00e8 servito dall'omonima stazione sulla ferrovia B\u00f6zbergbahn (linea S1 della rete celere di Basilea).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "356365", "revid": "117522120", "url": "https://it.wikipedia.org/wiki?curid=356365", "title": "Joe Shuster", "text": "Biografia.\nFiglio di immigrati ebrei, suo padre, Julius, emigrato da Rotterdam, e sua madre, Ida, di Kiev, riuscivano a malapena a mantenere la famiglia. Gi\u00e0 da ragazzino infatti, Joe Shuster lavor\u00f2 per il \"Toronto Star\" mentre, come hobby, realizzava dei bozzetti. Le immagini e i suoni della rivista della grande citt\u00e0, la frenetica attivit\u00e0 nei suoi uffici, e il mondo fantasioso dei \"comic\" a colori, ebbero un forte impatto su di lui.\nEra il cugino di uno del pi\u00f9 famosi comici canadesi, Frank Shuster. All'et\u00e0 di dieci anni, la famiglia di Joe Shuster si trasfer\u00ec a Cleveland, nell'Ohio, dove, dall'et\u00e0 di diciotto anni, lui e il suo amico Jerome Siegel iniziarono a pubblicare una rivista (dalla breve vita) di fantascienza. Shuster disegnava, mentre Siegel scriveva i testi. Diedero cos\u00ec vita ad un super-personaggio che pochi anni dopo sarebbe stato riutilizzato per delle comic strip. Trovato lavoro alla DC-National, la coppia produsse svariate storie a fumetti, (\"Henri Duval\", \"Spy\", \"Radio Squad\", \"Slam Bradley\", \"Federal Men\" e \"Dr. Occult\"), inclusa la storia principale del primo numero di \"Action Comics\", nel 1938. Il personaggio caratteristico di quel numero, Superman, fu un enorme successo che port\u00f2 a quella che \u00e8 stata definita la \"Golden Age\" (et\u00e0 dell'oro) dei fumetti statunitensi di supereroi.\nQuando Superman apparve per la prima volta, il protagonista, Clark Kent, lavorava per il quotidiano \"Daily Star\", chiamato cos\u00ec da Shuster in ricordo del suo vecchio posto di lavoro a Toronto. Su queste basi, Toronto, piuttosto che New York City, potrebbe essere vista come la citt\u00e0-modello di Metropolis. Quando la comic strip fu distribuita a livello internazionale, al quotidiano fu cambiato il nome in \"Daily Planet\".\nJoe Shuster divenne rapidamente famoso per essere il co-creatore di uno dei personaggi di finzione pi\u00f9 conosciuti del ventesimo secolo. All'epoca, nel bel mezzo della grande depressione, riusc\u00ec comunque a vivere in maniera agiata lavorando sulle storie di Superman. In ogni caso, il copyright del loro personaggio apparteneva alla casa editrice, e quando la compagnia si rifiut\u00f2 di ricompensarli in maniera adeguata, la coppia la cit\u00f2 in giudizio. Nel 1948, la corte suprema dello stato di New York obblig\u00f2 la DC comics a pagare 60.000$ a testa, una cifra importante per quei tempi, ma comunque molto poco in confronto ai profitti multi-milionari dell'azienda. Dopo l'amara lite giudiziaria, Joe Shuster abbandon\u00f2 il mondo dei fumetti e lasci\u00f2 le sue creazioni alla DC Comics.\nNel 1975, Siegel lanci\u00f2 una campagna pubblicitaria, alla quale partecip\u00f2 anche Shuster, ormai quasi cieco, protestando per il modo in cui furono trattati dalla DC Comics. Davanti ad una ondata di pessima pubblicit\u00e0 che avrebbe influenzato i loro affari, la compagnia-genitrice della DC, la Warner Communications reinser\u00ec la coppia licenziata pi\u00f9 di 30 anni prima e garant\u00ec a entrambi una pensione a vita di 35.000$ l'anno.\nJoe Shuster \u00e8 morto nel luglio del 1992, a causa di un collasso cardiaco.\nPremi e riconoscimenti.\nHa vinto il \"Will Eisner Comic Industry Award\" nel 1992 per la categoria Hall of Fame."}
{"id": "356366", "revid": "115038975", "url": "https://it.wikipedia.org/wiki?curid=356366", "title": "Teatro epico", "text": "Il teatro epico \u00e8 un tipo di teatro affermatosi agli inizi del XX secolo, la cui forma e funzione differisce dal concetto stesso di teatro come normalmente si intende. Per \"epicizzazione\" del teatro si intende, infatti, il decentramento della drammatizzazione dall'evento scenico rappresentato in maniera naturalistica per una pi\u00f9 globale partecipazione dello spettatore che diviene il destinatario attivo (e non pi\u00f9 passivo) della rappresentazione.\nMentre il teatro classico occidentale (pi\u00f9 precisamente da quando questo si \u00e8 costituito secondo le convenzioni e consuetudini contemporanee, intorno al XVIII secolo, ossia dalla privatizzazione dei teatri) tende ad essere il luogo della finzione col fine di avvolgere lo spettatore in una realt\u00e0 \"altra\", il teatro epico ha il preciso scopo di sottolineare la finzione teatrale e, creando un teatro proletario, procedere ad uno sviluppo collettivo a livello culturale e sociale. Il teatro epico \u00e8, di conseguenza, fortemente politico, in quanto ogni elemento della messa in scena \u00e8 adeguato ai fini politici e non solo il contenuto del dramma rappresentato, come invece accadeva nel teatro di propaganda.\nI teorici teatrali come Erwin Piscator e Bertolt Brecht, possono essere ricordati come i padri della nuova forma teatrale. Il teatro epico fu anzi lo sviluppo di quello espressionista: mentre questo tendeva a turbare lo spettatore, l'altro voleva indurre lo stesso al ragionamento attivo.\nLa forma epica si avvale di una particolare tecnica di recitazione definita da Brecht, basata sul cosiddetto effetto di straniamento. La tecnica che d\u00e0 luogo all'effetto di straniamento \u00e8 diametralmente opposta a quella convenzionale che si prefigge l'immedesimazione. L'attore pu\u00f2 servirsi dell'immedesimazione, in uno stato preliminare, nello stesso modo in cui se ne servirebbe qualsiasi persona priva di attitudini e di ambizioni drammatiche, per imitare un'altra persona, per mostrarne il comportamento. L'attore sulla scena non d\u00e0 luogo alla totale metamorfosi nel personaggio da rappresentare, egli \"mostra\" il proprio personaggio, \"mantenendo il contegno di chi si limita a suggerire, a proporre\", tenendosi a distanza dal personaggio.\nL'importante \u00e8 sollecitare lo spettatore alla critica del personaggio. Il punto di vista che l'attore sceglie \u00e8 un punto di vista sociale. Con la prospettiva che imprime alla vicenda, con la caratterizzazione che d\u00e0 del personaggio, egli rende evidenti quei tratti che rientrano nel campo d'azione della societ\u00e0. Cos\u00ec la sua arte diviene un colloquio col pubblico al quale si rivolge e induce lo spettatore a giustificare o rifiutare quelle condizioni, a seconda della classe cui appartiene.\nBertolt Brecht disse : \u201c\"Il pregio principale del teatro epico, basato sullo straniamento, il cui scopo \u00e8 rappresentare il mondo in maniera che divenga maneggevole, \u00e8 precisamente la sua naturalezza, il suo carattere tutto terrestre, il suo umorismo, la sua rinuncia a tutte le incrostazioni mistiche che il teatro tradizionale si porta appresso fin dall'antichit\u00e0.\"\u201d\nIl precursore di tali esperimenti pu\u00f2 essere considerato Vsevolod Emil'evi\u010d Mejerchol'd che, negli studi sulla biomeccanica, teorizz\u00f2 una forma di recitazione anticonvenzionale, basata sulla meccanicizzazione del lavoro su s\u00e9 stesso dell'attore che presupponeva l'alienazione dello stesso al fine di evitarne la catarsi col personaggio o la situazione scenica. Tali idee, diametralmente opposte a quelle di Stanislavskij e di Michail \u010cechov, costarono a Mejerchol'd la vita per le accuse di mancato rispetto del realismo socialista in Russia."}
{"id": "356367", "revid": "287204", "url": "https://it.wikipedia.org/wiki?curid=356367", "title": "Tastevin", "text": "Il tastevin \u00e8 una piccola ciotola in argento o, pi\u00f9 frequentemente, in metallo argentato, usato per la degustazione del vino che viene portato al collo come emblema dai sommelier. Una confraternita di sommelliers e conoscitori di vino che si riunisce nella \"C\u00f4te d'Or\", la regione vinicola della Borgogna, \u00e8 detta dei \"chevaliers du tastevin\".\nIl tastevin era uno strumento di lavoro di chiunque fosse connesso al mercato vinicolo; facilmente trasportabile e infrangibile, consentiva un rapido apprezzamento del colore del vino e una rapida ossigenazione. Non \u00e8 mai stato adatto per apprezzare il profumo del vino a causa della forma aperta. Conseguentemente oggi il \"tastevin\" non viene pi\u00f9 utilizzato essendo ormai disponibili ovunque ottimi bicchieri di cristallo (di forme e dimensioni specifiche a seconda del tipo di vino esaminato). L'erede del tastevin \u00e8 il cosiddetto Bicchiere ISO che, nonostante l'esistenza di numerose forme di bicchiere adatte a specifici vini, \u00e8 usato come bicchiere standard da degustazione.\nLe tipologie esistenti sono il Bordolese ed il Borgognone; quest'ultimo, adottato da varie associazioni di degustatori, ha un diametro di 8 cm ed \u00e8 profondo 2 cm. Al centro si trova la \"bolla di livello\" che il vino versato non deve mai superare. Tutto intorno vi sono 14 bolle in rilievo con lo scopo di ossigenare al meglio il vino che viene fatto ruotare. Altre 8 perle concave di diversa profondit\u00e0 sono presenti su un lato e servono per l'esame visivo dei vini rossi, mentre sul lato opposto una serie di 17 nervature servono a far risaltare il colore dei vini bianchi.\nIl \"tastevin\" non pu\u00f2 essere utilizzato con gli spumanti perch\u00e9 non consente di valutare il perlage."}
{"id": "356368", "revid": "110157", "url": "https://it.wikipedia.org/wiki?curid=356368", "title": "Gipf-Oberfrick", "text": "Gipf-Oberfrick (toponimo tedesco) \u00e8 un comune svizzero di 3\u00a0502 abitanti del Canton Argovia, nel distretto di Laufenburg.\nStoria.\nIl comune di Gipf-Oberfrick \u00e8 stato istituito nel 1804 con lo scorporo delle localit\u00e0 di Gipf e Oberfrick dal comune di Frick.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "356369", "revid": "287204", "url": "https://it.wikipedia.org/wiki?curid=356369", "title": "Gipf", "text": ""}
{"id": "356370", "revid": "104458", "url": "https://it.wikipedia.org/wiki?curid=356370", "title": "Oberfrick", "text": ""}
{"id": "356372", "revid": "697352", "url": "https://it.wikipedia.org/wiki?curid=356372", "title": "Santuario di Nostra Signora della Guardia (disambigua)", "text": ""}
{"id": "356373", "revid": "110157", "url": "https://it.wikipedia.org/wiki?curid=356373", "title": "Santa Luce Orciano", "text": "Santa Luce Orciano \u00e8 stato un comune della provincia di Pisa creato nel 1927 dall'unione dei comuni di Santa Luce e Orciano Pisano e nuovamente diviso nel 1957."}
{"id": "356377", "revid": "2130303", "url": "https://it.wikipedia.org/wiki?curid=356377", "title": "Santuario della Madonna della Guardia (Messina)", "text": "Il santuario della Madonna della Guardia, in cui opera la congregazione religiosa delle Figlie del Divino Zelo, si trova in localit\u00e0 Faro Superiore, in provincia di Messina.\n\u00c8 un centro di spiritualit\u00e0 dei rogazionisti fondato nel 1920 da sant'Annibale Maria Di Francia. L'inaugurazione avvenne il 24 giugno 1923.\nStoria.\nNel 1920 sant'Annibale Maria Di Francia compr\u00f2 un fondo rustico vicino al torrente Guardia, per ripristinare il culto alla Madonna della Guardia costruendoci il santuario il 24 giugno 1923. Il 25 aprile 1924 commission\u00f2 una statua dedicata alla Madonna che fu portata processionalmente lungo il torrente. In questa chiesa sant'Annibale Maria Di Francia pass\u00f2 i suoi ultimi 22 giorni di vita, qui ebbe, inoltre, una visione di Maria Bambina la sera del 31 maggio 1927.\nLa \"Casetta del Padre\".\nAccanto al santuario viene custodita la \"Casetta del Padre\", cio\u00e8 il luogo dove sant'Annibale Maria Di Francia trascorse i suoi ultimi 22 giorni di vita.\nLa Casa del Pellegrino.\nLa Casa del Pellegrino sorge adiacente al santuario, ed \u00e8 un luogo che offre accoglienza a singole persone e a gruppi, per trascorrere momenti di fraternit\u00e0 e di preghiera."}
{"id": "356378", "revid": "1442080", "url": "https://it.wikipedia.org/wiki?curid=356378", "title": "Quarta parete", "text": "Quarta parete \u00e8 un'espressione che indica, nella terminologia dello spettacolo, un \"muro immaginario\" posto di fronte al palcoscenico, attraverso il quale lo spettatore osserva l'azione che si svolge nell'opera rappresentata. \u00c8 idealmente il completamento delle tre pareti che normalmente formano il palcoscenico.\nL'idea che un attore possa immaginare un muro che lo divide dagli spettatori si trova ad esempio formulata nel saggio \"De la po\u00e9sie dramatique\" (1758) di Denis Diderot, e serve a far comprendere la necessit\u00e0 di una recitazione pi\u00f9 realistica, che presupponga che gli attori in scena si dimentichino della presenza degli spettatori. \nLa locuzione \"rottura della quarta parete\" indica invece per contrasto la situazione in cui gli attori sono consapevoli di essere osservati, e si riferiscono pertanto pi\u00f9 o meno esplicitamente al pubblico nella loro recitazione.\nOrigine.\nGi\u00e0 gli antichi Romani avevano il concetto di quarta parete, tanto che alcuni autori di commedie del III e II secolo a.C., come ad esempio Plauto, furono i primi ad attuare la \"rottura della quarta parete\", tecnica stilistica che prevede l'inserimento del pubblico nello spettacolo, il che era molto apprezzato dal pubblico popolare. Altri autori per lo pi\u00f9 successivi come Terenzio preferirono invece ripristinare l'utilizzo di tale tecnica. Il concetto di quarta parete verr\u00e0 poi ampiamente usato nel XIX e XX secolo nel teatro dell'assurdo da autori importanti come Bertolt Brecht e Eug\u00e8ne Ionesco. Anche se nasce in teatro, dove il palco convenzionale chiuso da tre lati fornisce una \"quarta parete\" pi\u00f9 letterale, il termine \u00e8 stato adottato da altre forme artistiche, come il cinema e la letteratura, per indicare pi\u00f9 genericamente il confine tra il mondo della finzione e il pubblico.\nSignificato.\nLa quarta parete fa parte della sospensione dell'incredulit\u00e0 esistente tra l'opera di finzione e lo spettatore. Il pubblico di solito accetta implicitamente la quarta parete senza tenerla direttamente in considerazione, potendo cos\u00ec godere della finzione della rappresentazione come se stesse osservando eventi reali. La presenza della quarta parete \u00e8 una delle convenzioni pi\u00f9 affermate della finzione, e in quanto tale ha spinto alcuni artisti ad attirare l'attenzione diretta su di essa per ottenere un effetto drammatico. Ad esempio in \"Il quarto muro\" di A.R. Gurney, un quartetto di personaggi ha a che fare con l'ossessione della casalinga Peggy nei confronti di un muro bianco della sua casa e viene lentamente trascinato in una serie di clich\u00e9 teatrali, mentre la scenografia e l'azione sul palco vengono sempre pi\u00f9 rivolti verso questo presunto muro.\nRottura della quarta parete.\nL'espressione \"rompere la quarta parete\" viene usata nel cinema, nel teatro, nella televisione, nei videogiochi e nelle opere letterarie, prendendo origine dalla teoria di Bertolt Brecht del \"teatro epico\", sviluppata partendo da (e in contrasto con) la teoria del dramma di Konstantin Stanislavski. Essa fa riferimento a un personaggio che si rivolge direttamente al pubblico, o che riconosce attivamente (tramite un personaggio di rottura o tramite il dialogo) che i personaggi e l'azione non sono reali. Questo produce l'effetto di ricordare agli spettatori che quello che stanno vedendo \u00e8 finzione, producendo cos\u00ec un effetto stridente. Diversi artisti hanno usato questo effetto per dare importanza, poich\u00e9 costringe il pubblico a vedere la finzione sotto una nuova luce e a guardare meno passivamente. Bertolt Brecht fu famoso per rompere deliberatamente la quarta parete, per incoraggiare il suo pubblico a pensare in modo pi\u00f9 critico su ci\u00f2 che stava guardando: il cosiddetto effetto di alienazione (\"Verfremdungseffekt\"). Tale tecnica fu adottata in ambito italiano da Luigi Pirandello in molte delle sue opere. Tra queste spicca per importanza \"Sei personaggi in cerca d'autore\", in cui addirittura i personaggi si muovono anche al di fuori dello spazio delimitato dal palcoscenico e recitano anche in mezzo al pubblico passando per la platea.\nL'improvvisa rottura della quarta parete viene spesso impiegata per ottenere un effetto comico, come sorta di \"non-sequitur\" visuale, in quanto l'inattesa rottura delle normali convenzioni della finzione narrativa sorprende il pubblico e crea umorismo. Alcuni considerano la rottura improvvisa della quarta parete cos\u00ec stridente che in realt\u00e0 danneggia l'umorismo della storia. Comunque, quando viene impiegato coerentemente per tutta la storia, come effetto narrativo, viene solitamente (e, si potrebbe dire, paradossalmente) incorporato nella normale sospensione del dubbio del pubblico.\nQuesto sfruttamento della familiarit\u00e0 degli spettatori con le convenzioni della finzione \u00e8 un elemento chiave in molte opere definite come post-moderne, che decostruiscono le regole consolidate della finzione. Le opere che infrangono o fanno riferimento diretto alla quarta parete utilizzano spesso altri strumenti post-moderni come il meta-riferimento o il personaggio di rottura. Un compromesso con tale concetto si ha spesso nel teatro di improvvisazione, nel quale al pubblico viene chiesto di interagire in qualche modo con gli attori, ad esempio votando sulla risoluzione di un mistero. In quel caso, i membri del pubblico vengono trattati come se fossero testimoni dell'azione messa in scena, divenendo effettivamente \"attori\", anzich\u00e9 essere un vero \"quarto muro\".\nFilm.\nLa quarta parete viene talvolta inclusa come parte del racconto, quando un personaggio scopre di fare parte della finzione e \"rompe la quarta parete\" per entrare in contatto con il proprio pubblico, come accade ad esempio nel film \"Last Action Hero - L'ultimo grande eroe\" o in \"La rosa purpurea del Cairo\", o con Stanlio e Ollio, quando - a seguito di una scena grottesca o scomoda - i due comici guardano in camera come per commentare il loro disappunto o la loro perplessit\u00e0 in seguito a un fatto a loro accaduto (un esempio \u00e8 Ollio che, colpito in faccia da una torta, guarda al centro dell'inquadratura sbuffando poco prima di rispondere all'offesa). In queste situazioni, comunque, la \"quarta parete\" infranta dal personaggio rimane a far parte dello schema narrativo complessivo e la separazione tra il vero pubblico e la finzione rimane intatta.\nQuesto tipo di storie in realt\u00e0 non rompono la quarta parete in senso stretto, ma vengono indicate pi\u00f9 correttamente come metafinzione, o finzione che fa riferimento alle convenzioni della finzione; alla stessa maniera, questa tecnica \u00e8 usata nelle serie televisive \"Malcolm\" oppure \"House of Cards\", quando il protagonista si rivolge al pubblico spiegando i suoi pensieri e, prima ancora, nella serie poliziesca \"Ellery Queen\", dove il protagonista, poco prima della fine dell'episodio, si rivolgeva direttamente allo spettatore fornendogli riflessioni ed elementi per individuare il colpevole del delitto. Anche nella serie televisiva degli anni 80 Magnum P.I. il protagonista e gli altri membri del cast utilizzano talvolta questo espediente narrativo. Nel film \"Deadpool\" il protagonista, come nella sua controparte fumettistica, rompe pi\u00f9 volte la quarta parete, rivolgendosi al pubblico e facendo capire di essere cosciente di trovarsi all'interno di un film, utilizzando termini cinematografici riferiti a s\u00e9 stesso come \"spin-off\", \"casa di produzione\" e nomi di attori per interpretare le parti dei personaggi.\nTra i pochi film italiani in cui viene infranta la \"quarta parete\" possono essere ricordati:\nNei film stranieri:\nCartoni animati.\nNei cartoni animati la rottura della quarta parete viene usata per scopi umoristici: ne sono esempi Bugs Bunny che ammicca al pubblico o Wile Coyote che dialoga con lo spettatore tramite cartelli nel momento in cui ha un'epifania (quando si accorge che sta per cadere in un burrone, quando il suo piano non funziona, quando Beep Beep l'ha battuto, ecc.). In alcuni film di Disney alcuni personaggi sfondano la quarta parete: Kronk e Kuzco ne \"Le follie dell'Imperatore\", Timon e Pumbaa ne \"Il re leone\", il Genio e il Mercante-narratore in \"Aladdin\", ... Nella serie animata \"My Little Pony - L'amicizia \u00e8 magica\" il personaggio di Pinkie Pie esce pi\u00f9 volte dal piano della narrazione finendo a met\u00e0 tra il mondo della serie e il mondo dello spettatore. In maniera diversa nel finale del film Le dodici fatiche di Asterix il protagonista rompe la quarta parete rispondendo a Obelix di non essere altro che un cartone animato, quindi che tutto era possibile. In maniera pi\u00f9 estrema e peculiare, la rottura della quarta parete viene usata in maniera sistematica e non umoristica in \"Dora l'esploratrice\", \"Little Einsteins\" e \"Il formidabile mondo di Bo,\" dove \u00e8 il fondamento stesso delle serie: in questi cartoni animati per bambini i personaggi compiono brevi avventure, e ogni volta che si trovano davanti a un bivio o a dover fare una scelta qualunque fra pi\u00f9 opzioni, nel dubbio, si rivolgono agli spettatori con delle domande, e restano anche silenziosamente in attesa per alcuni secondi per dare il tempo di rispondere.\nQuesta operazione avviene inoltre nella serie animata \"La casa di Topolino\", dove il protagonista chiede ai bambini che assistono allo spettacolo di effettuare esercizi ginnici, passi di danza, operazioni di conto, scelte tra diverse opzioni, ecc., in \"The Garfield Show\" quando ci sono persone che vanno da Garfield registrando lui, oppure quando Garfield fa osservazioni, ecc. In \"A Casa dei Loud\" Lincoln si rivolge verso di noi e dice cosa succede, che cosa vorrebbe avere e anche le abitudini di certe persone, ecc. In \"Ultimate Spider-Man\" il protagonista sfonda la \"quarta parete\" per fare utilizzo di battute con lo spettatore per ottenere un effetto umoristico - demenziale. In altri casi il rivolgersi al pubblico vede la comunicazione di un messaggio o di una morale che si pu\u00f2 ricavare dalla puntata, anche se non si tratta di uno spettacolo a fine pedagogico in senso stretto. Cos\u00ec fanno i personaggi di diversi cartoni della Filmation alla fine di ogni episodio, in \"BraveStarr\", \"He-Man\", \"Filmation's Ghostbusters\".\nFumetti.\nAnche nei fumetti la quarta parete viene abbattuta spesso: oltre al gi\u00e0 citato Deadpool, l'Uomo Porpora e She-Hulk, famosi personaggi della Marvel Comics, sono subito consapevoli di essere un fumetto, rivolgendosi spesso ai lettori (spesso con intento umoristico), cosa che in alcuni casi fanno anche due celebri supercattivi della DC Comics, Lobo e il Joker. Nei manga giapponesi, lo stesso vale per Dark Schneider di \"Bastard!!\", per Ryo Saeba di \"City Hunter\", per Akira Fudo di \"Devilman\" e per molti manga di Shintar\u014d Kago. Anche i personaggi di Topolino o altre pubblicazioni Disney talvolta si rivolgono ai lettori. Nel fumetto di Tiziano Sclavi, Dylan Dog, la quarta parete viene spesso (ma non sempre) rotta da Groucho, con effetto comico. Anche nelle storie di Lupo Alberto la quarta parete \u00e8 stata rotta in alcune occasioni.\nVideogiochi.\nVari esempi di rottura della quarta parete vengono riproposti anche in numerosi videogiochi, come ad esempio nella saga di Sonic the Hedgehog, in cui il personaggio utilizzato potrebbe, se non riceve comandi dal giocatore, voltarsi verso lo schermo con aria perplessa o commentare la cosa. Un esempio molto popolare \u00e8 presente nel videogame Metal Gear Solid in cui uno degli antagonisti, Psycho Mantis, dimostra di essere in grado di \"leggere la memoria\" del protagonista Solid Snake, elencando alcuni giochi salvati nella memory card e utilizzando la telecinesi per attivare i comandi del controller Dual Shock. Altro esempio \u00e8 anche il videogioco Deadpool, ispirato all'omonimo personaggio dei fumetti Marvel (tra l'altro celebre per essere una delle figure che pi\u00f9 ricorre all'abbattimento della quarta parete), in cui il protagonista in molte parti del gioco parla direttamente al giocatore, dandogli consigli e spesso anche canzonandolo.\nNel videogioco per Game Boy di Pok\u00e9mon Rosso e Blu, il giocatore pu\u00f2 recarsi nella sede immaginaria dei programmatori della Game Freak, ad Azzurropoli, l\u00ec potr\u00e0 trovare un computer, che se selezionato riveler\u00e0 di essere \"il programma del gioco\" e la finestra di dialogo affermer\u00e0 che toccandolo il gioco stesso potrebbe esplodere. Sempre nello stesso videogioco, \u00e8 possibile trovare un personaggio a Lavandonia, che chiede al giocatore se crede agli spettri. Se il giocatore risponde negativamente, il personaggio affermer\u00e0 di aver visto una mano bianca sulla spalla del giocatore, salvo poi dichiarare di aver avuto un'allucinazione. Entrambi i casi sono abbattimenti della quarta parete.\nUn esempio ancor pi\u00f9 recente \u00e8 poi il gioco Undertale in cui, durante i combattimenti contro personaggi come Papyrus e Undyne, questi suggeriscono al giocatore le azioni da compiere, oppure come Flowey che, invece, pu\u00f2 corrompere i salvataggi e/o chiudere il gioco e anche Sans che verso la fine del gioco ci dir\u00e0 quanti EXP e LOVE abbiamo, inoltre durante le sue battute si girer\u00e0 verso la cosiddetta quarta parete. Anche Gilgamesh, uno dei personaggi icona della famosa serie di \"fantasy\" in stile rpg \"Final Fantasy\" e proveniente da Final Fantasy V (apparso pure in capitoli successivi e \"remake\") presenta la capacit\u00e0 di viaggiare attraverso le dimensioni e rompere la quarta parete.\nEsempio invece pi\u00f9 largamente esteso a un'intera saga di videogiochi \u00e8 quello che vede la serie di Monkey Island della LucasArts, dove sia il protagonista (Guybrush Threepwood) sia i vari personaggi secondari fanno spesso riferimenti al sistema di gioco, facendo intuire al giocatore che pi\u00f9 o meno tutte le entit\u00e0 sono a conoscenza del fatto che facciano parte di un videogame. Questa caratteristica \u00e8 stata ripresa in maniera ancora pi\u00f9 evidente nella recente avventura grafica di Ron Gilbert (autore del primo gioco LucasArts, \"Maniac Mansion\", ora sviluppatore indipendente in seguito allo scioglimento dell'azienda) \"Thimbleweed Park\". Un altro esempio \u00e8 rappresentato dalla visual novel Doki Doki Literature Club!, o ancora la studentessa Midori Gurin in Yandere Simulator.\nAltro caso in cui i personaggi si rendono conto di far parte di un gioco \u00e8 nel mondo di Destiny in cui Orin sa che fa tutto quanto parte del gioco di uno spettatore esterno. Personaggi come gli Ahamkara e Savathun inoltre conversano con il lettore e cercano di entrare e affermarsi nel suo mondo.\nIn \"The Wardrobe\" la quarta parete viene infranta ogni volta che si presenta un'azione insensata dal giocatore e Skinny (il protagonista del gioco) vi si presenta con tono ironico o talvolta aggressivo."}
{"id": "356386", "revid": "34392", "url": "https://it.wikipedia.org/wiki?curid=356386", "title": "\u00c9lite", "text": ""}
{"id": "356387", "revid": "729019", "url": "https://it.wikipedia.org/wiki?curid=356387", "title": "Tommaso Fattori", "text": "Carriera.\nRugbista.\nLa sua prima esperienza nel rugby risale al 1929, nelle file della . Pass\u00f2 poi al , con il quale vinse i campionati 1934-35 e 1936-37.\nDisput\u00f2 10 partite con la maglia della Nazionale italiana.\nVenne spesso chiesto in prestito dall'Amatori Milano per disputare partite internazionali.\nAllenatore e dirigente.\nInizi\u00f2 la sua carriera di allenatore con un'esperienza a Palermo nel 1935.\nConclusa definitivamente la carriera da giocatore, si trasfer\u00ec all'Aquila dove guid\u00f2 la squadra locale, militante nel campionato federale della GIL e con cui raggiunse risultati interessanti.\nNel 1946, sempre all'Aquila, dalle ceneri del precedente sodalizio, fece nascere la Polisportiva L'Aquila Rugby. In soli quattro anni riusc\u00ec a portare la compagine neroverde nella massima serie, a conquistare due campionati nazionali giovanili e, nel 1958-59, persino a disputare una finale di serie A.\nTra il 1947 ed il 1949 venne inoltre chiamato nella commissione tecnica della Nazionale.\nUna morte prematura gli imped\u00ec di vedere i successi frutto del suo lavoro."}
{"id": "356388", "revid": "34392", "url": "https://it.wikipedia.org/wiki?curid=356388", "title": "\u00c8lite", "text": ""}
{"id": "356389", "revid": "767487", "url": "https://it.wikipedia.org/wiki?curid=356389", "title": "Spirale di Ekman", "text": "La spirale di Ekman (cos\u00ec chiamata dal nome dell'oceanografo svedese Vagn Walfrid Ekman) si riferisce ad una struttura di correnti o venti attorno ad un limite orizzontale in cui la direzione del flusso ruota quando ci si muove rispetto al limite. \nDescrizione.\nLa spirale \u00e8 una conseguenza della forza di Coriolis che provoca un movimento verso destra degli oggetti con velocit\u00e0 non nulla nell'emisfero nord e verso sinistra nell'emisfero sud. Perci\u00f2 quando i venti soffiano sulla superficie oceanica (in maniera \"continua\"), nell'emisfero nord, si crea uno strato superficiale detto strato di Ekman, che pu\u00f2 andare da 45 m fino a 300 m (in condizioni ottimali), in base alle caratteristiche del bacino idrico, alla forza del vento o alla latitudine. La corrente di superficie, in questo strato, si muove a 45\u00b0 verso destra rispetto alla direzione del vento. \nQuando l'acqua sulla superficie spinge l'acqua sottostante a causa delle forze d'attrito, questa si muove ulteriormente verso destra rispetto alla direzione del vento, e cos\u00ec per tutti gli strati pi\u00f9 profondi ancora. Scendendo in profondit\u00e0, a causa della deflessione della corrente, la velocit\u00e0 dell'acqua diminuisce progressivamente fino ad annullarsi.\nIl fenomeno \u00e8 osservabile in mare nelle correnti marine e nelle derive glaciali di superficie.\nUn ulteriore fenomeno presente nello strato di Ekman \u00e8 il trasporto di Ekman."}
{"id": "356390", "revid": "123304262", "url": "https://it.wikipedia.org/wiki?curid=356390", "title": "Federazione Italiana Pallavolo", "text": "La Federazione Italiana Pallavolo, nota anche con la sigla FIPAV o come Federvolley, \u00e8 un organismo sportivo affiliato al CONI e ha il compito di promuovere la pratica della pallavolo, del beach volley e del sitting volley e coordinarne le attivit\u00e0 dilettantistiche e agonistiche.\nStoria.\nPreceduta da alcuni incontri a livello locale e dalle prime competizioni sportive in ambito militare, nel 1929 venne fondata la Federazione Italiana Palla a Volo (FIPV), all'interno dell'Opera Nazionale Dopolavoro (OND). Nel 1933 venne organizzato il primo campionato italiano di pallavolo.\nDopo lo scioglimento dell'OND, il 31 marzo 1946 venne istituita ufficialmente, a Bologna, l'attuale Federazione Italiana Pallavolo.\nIl 17 agosto 1947 entr\u00f2 a far parte del CONI."}
{"id": "356392", "revid": "12064", "url": "https://it.wikipedia.org/wiki?curid=356392", "title": "Masse di Siena", "text": "Masse di Siena \u00e8 stato un comune italiano della provincia di Siena, in Toscana, poi confluito nel 1904 all'interno del Comune di Siena.\nStoria.\nCome anche nei casi di Firenze e Pistoia, il territorio comunale della citt\u00e0 di Siena rimase delimitato dalle mura cittadine fino ad un tempo relativamente recente (1904). Fino a questa data, il territorio immediatamente esterno alla cinta muraria era stato diviso in tre comuni, detti \"Masse\", che prendevano il nome dai tre Terzi (Siena) in cui era ed \u00e8 ripartita la citt\u00e0, ossia \"Masse del Terzo di Citt\u00e0\", \"Masse del Terzo di San Martino\" e \"Masse del Terzo di Camollia\".\nUna prima modifica si ebbe nel 1777, quando una riforma amministrativa del Granduca Pietro Leopoldo di Toscana soppresse il comune delle Masse del Terzo di Camollia, il cui territorio and\u00f2 diviso tra gli altri due. Dopo questa riforma si ebbero pertanto:\nLe due Masse furono unite nel 1869 in un solo comune, detto \"Masse di Siena\" che eredit\u00f2 stemma e sede da quello del Terzo di San Martino e che ebbe vita fino al 1904 quando, nonostante un ricorso della sua amministrazione, fu annesso al comune di Siena. Al momento della soppressione, il comune contava abitanti."}
{"id": "356397", "revid": "1272592", "url": "https://it.wikipedia.org/wiki?curid=356397", "title": "Montecatini Alto", "text": "Montecatini Alto \u00e8 una frazione del comune di Montecatini Terme. Anticamente si chiam\u00f2 Montecatini Val di Nievole e fu capoluogo di un comune autonomo fino al 1940.\nStoria.\nIl comune originario si estendeva per circa 30\u00a0km\u00b2 ed aveva circa 5400 abitanti nel 1905. Il suo territorio era delimitato dai comuni di Marliana, Serravalle Pistoiese, Monsummano Terme, Buggiano, Massa e Cozzile e Ponte Buggianese e comprendeva, oltre al capoluogo, le localit\u00e0 di Bagni di Montecatini (l'attuale Montecatini Terme) e di Pieve a Nievole.\nNel 1905 queste due frazioni furono erette in comuni autonomi; nel 1940 il comune di Montecatini Val di Nievole venne definitivamente soppresso ed il suo territorio diviso tra quelli di Montecatini Terme (nome adottato dal comune di Bagni di Montecatini nel 1934) e di Pieve a Nievole. Al momento della soppressione, il comune contava poco pi\u00f9 di 3200 residenti.\nAl plebiscito del 1860 per l'annessione della Toscana alla Sardegna i \"s\u00ec\" non ottennero, anche se di poco, la maggioranza degli aventi diritto (925 su totale di 1883), sintomo dell'opposizione all'annessione."}
{"id": "356400", "revid": "3732", "url": "https://it.wikipedia.org/wiki?curid=356400", "title": "Valentino (gnostico)", "text": "I seguaci della sua scuola vengono detti Valentiniani.\nBiografia.\nValentino nacque a Phrebonis sul delta del Nilo (secondo altre fonti a Cartagine) e si trasfer\u00ec in giovane et\u00e0 ad Alessandria d'Egitto, allora importante centro cristiano dove circolavano anche idee neoplatoniche ed allegoriche come quelle di Filone di Alessandria. Qui studi\u00f2 presso un certo Teudas, che si proclamava diretto discepolo di Paolo di Tarso e che pretendeva di aver appreso da Paolo le rivelazioni segrete fatte all'apostolo direttamente dal Cristo. Questi insegnamenti esoterici sembrano essere stati poi riportati nel \"Vangelo secondo Filippo\" ed in altri scritti gnostici.\nValentino dapprima insegn\u00f2 ad Alessandria d'Egitto, poi tra il 140 e il 160 circa soggiorn\u00f2 a Roma, dove oper\u00f2 come diacono sotto papa Igino, e vi rimase fino al pontificato di papa Aniceto. Secondo Tertulliano la mancata elezione a vescovo di Roma lo fece, in seguito, allontanare dalla Chiesa e intraprendere con decisione la strada gnostica che lo port\u00f2 a una prima scomunica, nel 143, da parte di papa Pio I, seguita poi da molte altre. Tertulliano ne cita addirittura una \"post mortem\" fatta attorno al 175. Trascorse gli ultimi anni della sua vita a Cipro dove fece molti proseliti e dove probabilmente mor\u00ec attorno al 165. I suoi seguaci furono chiamati valentiniani.\nDottrina.\nGli gnostici valentiniani cercarono di risolvere l'eterno dilemma che si presenta a chi pensa a un mondo creato: se il mondo \u00e8 stato creato da un Dio, da dove viene il male? Se Egli non ha creato il male come lo si pu\u00f2 considerare unico Creatore delle cose?\nDa quanto tramandatoci dai primi eresiologi cristiani si pu\u00f2 ricostruire solo in parte la dottrina del maestro gnostico e della sua scuola, basata su una fusione sincretica di elementi neoplatonici, giudaizzanti, cristiani e gnostici di derivazione sethiana ed encratita. I frammenti di cui siamo in possesso parlano soprattutto della Redenzione operata dal Cristo e del destino privilegiato dei cosiddetti uomini spirituali, ossia tutti quelli che conservavano nel loro corpo il seme divino. Dai pochi brandelli di cui siamo in possesso \u00e8 impossibile stabilire dei confini netti tra la dottrina propriamente di Valentino e quella elaborata dalla sua scuola, sicuramente molto pi\u00f9 complessa. Le fonti dalle quali si pu\u00f2 ricavare la dottrina della scuola valentiniana sono: \nLa struttura della cosmogonia valentiniana pu\u00f2 essere ricavata dalla \"Grande notizia\", secondo la quale all'inizio di tutte le cose esisteva l'Essere Primo, \"Bythos\", che dopo ere di silenzio e di contemplazione, tramite un processo di emanazione, diede vita al \"Pleroma\" (mondo divino), formato da 30 Eoni raggruppati in coppie (sizigie) maschili e femminili, in cui la parte femminile ha funzione delimitativa e formativa. Al vertice di questi Eoni si pone la coppia \"Abisso\" e \"Silenzio\" (quest'ultimo elemento femminile), coppia da cui nacquero per emanazione \"Intelletto\" e \"Verit\u00e0\". Da essi nacquero \"Logos\" e \"Vita\", e da questi ultimi \"Uomo\" e \"Chiesa\". Questi otto formano la cosiddetta \"Ogdoade\". Poi \"Logos\" e \"Vita\" emanarono una \"Decade\" di Eoni: \"Profondo\" e \"Mescolanza\"; \"Sempre giovane\" e \"Unione\", \"Autogenerato\" e \"Piacere\", \"Immobile\" e \"Mistione\", \"Unigenito\" e \"Beata\". Quindi la coppia \"Uomo\" e \"Chiesa\" eman\u00f2 dodici Eoni (\"Dodecade\"): \"Paracleto\" e \"Fede\", \"Paterno\" e \"Speranza\", \"Materno\" e \"Carit\u00e0\", \"Sempre pensante\" e \"Intelligenza\", \"Ecclesiastico\" e \"Beatitudine\", \"Desiderio\" e \"Sophia\". Tutti costoro concorrevano a formare il \"Pleroma\".\nL'origine del peccato e del decadimento del divino nel mondo materiale \u00e8 attribuito dalla gnosi valentiniana proprio all'ultimo Eone femminile, \"Sophia\", poich\u00e9 le varie emanazioni comportarono una degradazione progressiva. Scriveva Ireneo: \u00abMa si fece avanti l'ultimo e pi\u00f9 recente Eone della \"Dodecade\" emessa da \"Uomo\" e \"Chiesa\", cio\u00e8 \"Sophia\", e sub\u00ec la passione senza l'unione col suo compagno di sizigia \"Desiderio\"\u00bb (\"Adversus Haereses\", I, II 2). La passione di cui si parla \u00e8 desiderio di \"Sophia\" di conoscere e ascendere al Primo Essere, per sua natura inconoscibile. Al peccato di \"Sophia\", che voleva spingersi fino al Primo Essere, si oppose per\u00f2 \"Limite\"; questi venne generato da \"Bythos\" privo della controparte femminile poich\u00e9 era destinato a delimitare e a consolidare il mondo divino e non a generare per emanazione altri Eoni.\nUna volta che \"Limite\" ebbe reintegrato il mondo divino ed espulso la passione peccaminosa di \"Sophia\" dal \"Pleroma\", l'Eone \"Abisso\", insieme all'Eone \"Intelletto\", emise un'altra coppia: \"Cristo\" e \"Spirito Santo\", per portare a perfezione finale il mondo divino. \"Cristo\" fece conoscere agli altri Eoni la loro vera nascita, occorsa per successive emanazioni, principalmente ad opera di \"Intelletto\" e dell'essenza del Primo Essere; mentre \"Spirito Santo\" rivel\u00f2 agli Eoni la loro sostanziale uguaglianza con quelli che compongono l'Ogdoade e cos\u00ec \u00abtutti gli Eoni sono stati resi uguali per forma e volere e sono diventati tutti \"Intelletto\", tutti \"Logoi\", tutti \"Uom\" e tutti \"Cristo\", e similmente gli elementi femminili tutte \"Verit\u00e0\", tutte \"Vita\", tutte \"Spirito\" e \"Chiesa\"\u00bb. A questo punto tutto il \"Pleroma\" eman\u00f2 l'Eone \"Ges\u00f9\", frutto perfetto generato da tutti gli Eoni; mentre come scorta dell'Eone furono emanati gli angeli, destinati a far coppia con gli uomini spirituali.\nAl di fuori del mondo divino, per\u00f2, \"Sophia\" detta \"Achamoth\", la passione dell'Eone \"Sophia\", vagava nei \u00abluoghi dell'ombra e del vuoto\u00bb e solo l'intervento della coppia \"Cristo/Spirito Santo\", le dette forma ma non la dot\u00f2 della stessa conoscenza che aveva elargito agli altri Eoni. Questa, ormai formata, decise di ascendere al mondo divino ma poich\u00e9 era ancora sporca della passione, fu fermata da \"Limite\". Essa cadde preda del dolore, del timore e del disagio, tutte passioni generate dall'ignoranza della sua vera essenza, parte sostanza materiale (la passione dell'Eone \"Sophia\" destinata a rimanere fuori dal \"Pleroma\"), parte \u00abaroma d'immortalit\u00e0\u00bb trasmessole da \"Cristo/Spirito Santo\". Da questi sentimenti nacque la materia, da cui si gener\u00f2 il mondo materiale; per\u00f2:\nE proprio per questo sincero sentimento di conversione l'Eone \"Cristo/Spirito Santo\" mand\u00f2 l'Eone \"Ges\u00f9\" ed i suoi angeli a far conoscere a \"Sophia Achamoth\" la sua vera essenza guarendola dalle passioni (elevandola cio\u00e8 ad uno stadio di conoscenza superiore). L'Eone \"Ges\u00f9\", inoltre, prese le passioni di cui era schiava \"Sophia Achamoth\" e le trasform\u00f2 in sostanza, dividendola in una parte cattiva e una in parte buona, anche se essa stessa soggetta alle passioni; questa parte nacque dal sincero sentimento di conversione di \"Sophia Achamot\" e si qualificher\u00e0 come sostanza psichica. A questo punto \"Sophia Achamoth\" gener\u00f2 dei semi spirituali, immagine imperfetta degli angeli dell'Eone \"Ges\u00f9\", destinati a rimanere nel mondo materiale finch\u00e9 non matureranno e potranno ricongiungersi, come elemento femminile, agli stessi angeli; poi \"Sophia Achamoth\" decise di dare forma alla sostanza che l'Eone \"Ges\u00f9\" aveva ricavato dal suo sentimento di conversione, e prima di tutto dette forma al \"Demiurgo\":\nE ancora:\nInfatti, il \"Demiurgo\", spinto a sua insaputa da \"Sophia Achamoth\" crea solo l'aspetto materiale delle cose e questa, a sua volta, \u00e8 spinta nella creazione dall'Eone \"Ges\u00f9\". Dal \"Demiurgo\" nacquero anche il diavolo (detto \"Kosmokrator\") e la sua corte di angeli malvagi.\nDopo la creazione del mondo materiale il \"Demiurgo\" cre\u00f2 l'uomo. Secondo il mito gnostico gli uomini creati si dividevano in tre generi, con differenti caratteristiche e differenti destini: \nDa questa distinzione si pu\u00f2 dedurre che il \"Demiurgo\" aveva insufflato l'anima solo in alcuni ilici ed allo stesso modo \"Sophia Achamoth\" aveva inserito il seme spirituale solo in alcuni psichici. In tal modo ogni uomo spirituale aveva un involucro psichico e uno materiale, mentre ogni psichico solo un involucro materiale. Secondo i valentiniani gli gnostici erano spirituali, i cristiani in generale erano psichici ed i pagani erano ilici.\nLa Redenzione, per\u00f2, sarebbe giunta solo grazie a Ges\u00f9, inviato per portare la gnosi e la salvezza agli spirituali. Secondo i valentiniani il \"Demiurgo\" gener\u00f2 un Cristo di pura natura psichica non corrotto dalla materia, infatti: \u00ab\u00c8 questo che \u00e8 passato attraverso Maria come l'acqua passa attraverso un tubo\u00bb; allo stesso tempo \"Sophia Achamoth\" inser\u00ec in lui il seme spirituale, mentre l'Eone \"Ges\u00f9\" discese su di lui sotto forma di colomba quando ricevette il Battesimo nel Giordano. L'Eone \"Ges\u00f9\" e il seme spirituale impiantato da \"Sophia Achamoth\", avrebbero per\u00f2 abbandonato il corpo del Cristo al momento della crocifissione. Secondo questa dottrina, Cristo non sarebbe veramente morto sulla croce, ma il tutto sarebbe stato un gioco di apparenze. (docetismo, dal greco \"dok\u00e9in\" (apparire) valentiniano).\nOpere.\nDelle sue opere rimangono solo pochi frammenti ricavati dagli scritti degli eresiologi cristiani: Clemente Alessandrino, \"Stromata\", II 36; II 114; III 59; IV 89; IV 89-90; VI 52; Ippolito di Roma, \"Confutazioni\" VI 42; VI 37; Antimo, \"Sulla santa Chiesa\", che riportano brani di lettere, omelie e poesie; sono invece attribuiti al maestro gnostico alcuni testi ritrovati a Nag Hammadi nel 1945:\nLa scuola.\nI seguaci di Valentino studiavano i metodi per liberare il proprio pneuma. Ci\u00f2 poteva avvenire sia attraverso lo studio dei testi sacri che attraverso varie cerimonie, quali la camera nuziale o la redenzione. Tra i discepoli di Valentino sono da ricordare i due alessandrini, Eracleone e Tolomeo, che Ippolito indica come rappresentanti di una scuola italica; mentre nella scuola orientale, da Ippolito contrapposta a quella italica, sono da ricordare Assionico e Ardesiane, forse corrispondente a Bardesane. A questa scuola va ricollegato anche Teodoto di Bisanzio. Ireneo racconta che nella valle del Rodano era attivo Marco, da Ireneo detto dispregiativamente \"il Mago\".\nAnche il filosofo e teologo Origene fu molto influenzato da questa scuola. Secondo Agostino si rifacevano alla scuola valentiniana anche i Secondiniani, che \"aggiungevano alle loro dottrine la pratica di azioni turpi\", ed i Colorbasi, che affermavano che la vita degli uomini dipendeva da sette costellazioni. Le scuole valentiniane, comunque, si estinsero entro la fine del III secolo, assorbite o dalla chiesa o dalle scuole manichee."}
{"id": "356403", "revid": "125077682", "url": "https://it.wikipedia.org/wiki?curid=356403", "title": "Wim Jonk", "text": "Carriera.\nGiocatore.\nClub.\nCentrocampista centrale di notevole tecnica, ha iniziato la sua carriera nel club dilettantistico RKAV Volendam, prima di firmare per la squadra principale della sua citt\u00e0 nel 1986. Abile ad incunearsi nell'area avversaria, nonch\u00e9 buon tiratore dalla distanza, contribuisce in maniera decisiva alla promozione del FC Volendam in Eredivisie. Con il team, Jonk disputer\u00e0 il campionato 1987-1988, in cui metter\u00e0 a segno 5 reti.\nL'Ajax monitor\u00f2 i suoi progressi con attenzione e le sue capacit\u00e0 non sfuggirono agli scout del club, che lo acquistarono nel 1988. Si inser\u00ec facilmente nel gioco dei Lancieri, segnando anche 6 reti nella sua stagione d'esordio, chiusa al 2\u00ba posto dietro il PSV Eindhoven. La sua esperienza ad Amsterdam durer\u00e0 5 anni, in cui vincer\u00e0 uno scudetto, una coppa d'Olanda e la Coppa Uefa del 1992 (in cui segn\u00f2 anche una rete al Torino in finale).\nL'Inter lo acquist\u00f2 nel 1993 per 10 miliardi di lire, insieme al compagno Dennis Bergkamp. Con la maglia nerazzurra ha giocato 67 partite (54 in campionato) mettendo a segno 13 reti (8 in campionato e 5 in Coppa UEFA). In nerazzurro ha conquistato la Coppa UEFA del 1994, realizzando l'unica rete della finale di ritorno contro il Casino Salisburgo.\nNazionale.\nHa disputato 49 partite con la nazionale olandese segnando 11 reti.\nDopo il ritiro.\nDopo il ritiro diventa analista per NOS Studio Sport. Nel 2004 torna poi al Volendam come membro del consiglio direttivo: nello specifico inizialmente \u00e8 membro della commissione tecnica e dopo funge da direttore tecnico e in questo periodo \u00e8 anche assistente per la prima e seconda squadra.\nDal 2008 fa parte del team che dirige il settore giovanile dell'Ajax: nei primi tre anni \u00e8 allenatore di tecnica individuale per poi diventare responsabile del settore giovanile stesso allenando sporadicamente alcune compagini come l'A-1. Nel 2010 con Johan Cruijff progetta la riforma del settore giovanile e l'anno seguente il loro piano viene messo in atto. Il 28 novembre 2011 Cruijff, membro del consiglio direttivo dell'Ajax, insieme agli allenatori del vivaio Jonk, Dennis Bergkamp, Bryan Roy, Ronald de Boer, John Bosman, Jaap Stam, Marc Overmars, Michel Kreek, Orlando Trustfull e Dean Gorre, ha annunciato che avrebbe adito le vie legali ritenendo che gli ingaggi dei tre nuovi dirigenti Louis van Gaal, Martin Sturkenboom e Danny Blind violassero la politica a livello tecnico adottata dal club.\nIl 7 febbraio 2012 \u00e8 stata pronunciata la sentenza secondo la quale la nomina di van Gaal a direttore generale dei lancieri sarebbe stata irregolare e cos\u00ec il 10 febbraio il board (quattro consiglieri pi\u00f9 Cruijff, che resta come consulente) si \u00e8 dimesso insieme a Martin Sturkenboom e Danny Blind.\nNel novembre 2015 lascia il vivaio dei \"lancieri\" insieme a Cruijff e altri a causa della diversit\u00e0 di vedute con la dirigenza.\nDal settembre 2016 insegna alla \"Johan Cruijff Institute\" di Amsterdam.\nNella stagione 2019-2020 allena la prima squadra del Volendam in Eerste Divisie. Alla sospensione del torneo a marzo a causa della pandemia di COVID-19 il club di trova al terzo posto. Nella stagione seguente viene eliminato agli ottavi di Coppa d'Olanda per mano del e, dopo essere arrivato sesto in Eerste Divisie, viene eliminato dal al primo turno degli spareggi promozione."}
{"id": "356406", "revid": "465169", "url": "https://it.wikipedia.org/wiki?curid=356406", "title": "Mohsen Makhmalbaf", "text": "Biografia.\nAttivista politico nato in uno dei quartieri pi\u00f9 poveri di Teheran, Makhmalbaf a 15 anni si unisce alla milizia rivoluzionaria contro il regime dello Sci\u00e0, e all'et\u00e0 di 17 anni viene arrestato per un assalto a una stazione di polizia. Anche se giovane ha scontato diversi anni in carcere per la sua opposizione al regime dello sci\u00e0 Reza Pahlevi. Padre della regista Samira Makhmalbaf, nel 1988 recita un episodio realmente accaduto nella sua vita nel film \"Close Up\" di Abbas Kiarostami.\nA partire dal 1981 scrive romanzi e racconti e l'anno successivo gira il suo primo film, \"Nassouh le R\u00e9p\u00e9tant\". Dirige una quindicina di lungometraggi che vincono numerosi premi internazionali, tra cui \"L'ambulante\" (1987), \"Il ciclista\" (1989), \"Salam Cinema\" (1995), \"Pane e fiore\" (1996),\" Il silenzio\" (1998, girato in Tagikistan per aggirare la censura iraniana), \"Viaggio a Kandahar\" (2001)."}
{"id": "356407", "revid": "767487", "url": "https://it.wikipedia.org/wiki?curid=356407", "title": "Addys Mercedes", "text": "Discografia.\nRemixes.\n- Latin house, Ragga, Deep house -"}
{"id": "356408", "revid": "372624", "url": "https://it.wikipedia.org/wiki?curid=356408", "title": "Ruzzica", "text": ""}
{"id": "356409", "revid": "767487", "url": "https://it.wikipedia.org/wiki?curid=356409", "title": "Sciuromorpha", "text": "Gli Sciuromorfi (Sciuromorpha ) sono un sottordine dell'ordine dei Roditori che comprendono tra gli altri gli scoiattoli, i ghiri ed il castoro di montagna.\nDescrizione.\nA questo sottordine appartengono i roditori pi\u00f9 antichi, derivati da un gruppo, gli Ischyromyidae, risalenti all'Eocene inferiore. La disposizione del massetere mantiene diversi gradi evolutivi, esibendo nel castoro di montagna la condizione pi\u00f9 arcaica, ovvero quella protrogomorfa (\"Fig.1\"), presente anche nelle forme progenitrici, negli Sciuridi quella sciuromorfa (\"Fig.2\"), mentre nei Gliridi una condizione simile a quella miomorfa (\"Fig.3\"), frutto di una convergenza evolutiva e che talvolta viene chiamata appunto \"pseuodomiomorfa\". La mandibola \u00e8 di tipo sciurognato (\"Fig.4\"), \u00e8 sempre presente un premolare su ogni semi-arcata, mentre i piccoli ossicini dell'orecchio, l'incudine e il martello sono separati tra loro. Il foro infra-orbitale \u00e8 piccolo ed attraversato soltanto da vasi sanguigni e nervi eccetto che nei Gliridi, dove \u00e8 talmente grande da poter permettere il passaggio di fasce del muscolo massetere. La placca zigomatica \u00e8 sempre orientata verso l'esterno, eccetto che nel genere \"Graphiurus\" dove assume una posizione inferiore al foro infra-orbitale, in maniera simile agli Istricomorfi. L'aspetto esterno varia in funzione delle abitudini di vita. Le forme arboricole, gli scoiattoli e i ghiri, hanno un corpo snello e una lunga coda folta, mentre le specie terricole hanno un corpo pi\u00f9 robusto e cilindrico con la coda corta o veramente ridotta come nelle marmotte o nel castoro di montagna.\nDistribuzione.\nIl sottordine \u00e8 diffuso in tutto il mondo, eccetto le regioni polari, il Madagascar, l'Australia e le isole oceaniche pi\u00f9 remote.\nTassonomia.\nGli Sciuromorfi comprendono 3 famiglie viventi:"}
{"id": "356411", "revid": "1573940", "url": "https://it.wikipedia.org/wiki?curid=356411", "title": "Sciuridae", "text": "Gli Sciuridi (Sciuridae ) sono una numerosa famiglia di Roditori di piccole-medie dimensioni. Sono fra i mammiferi pi\u00f9 diffusi e si trovano in ogni continente tranne in Australia e in Antartide. Poich\u00e9 sono relativamente poco specializzati, gli Sciuridi sono stati in grado di evolvere una grande variet\u00e0 di forme corporee e di abitudini che li rendono adatti a vivere in una grande variet\u00e0 di habitat, dalle lussureggianti foreste pluviali tropicali alle alture rocciose dei deserti semiaridi, dalle praterie aperte ai giardini cittadini. Questa prospera famiglia comprende forme molto variabili come le marmotte terricole e scavatrici di tane sotterranee; gli scoiattoli terricoli, i cani della prateria e i tamia; gli scoiattoli diurni e arboricoli; i notturni scoiattoli volanti.\nDescrizione.\nGli Sciuridi variano in dimensione dal piccolo e arboricolo scoiattolo pigmeo africano, simile a un topo, alle robuste marmotte della taglia di un gatto. Tipicamente gli scoiattoli hanno un corpo lungo e cilindrico con una folta coda corta o lunga. La maggior parte degli Sciuridi ha un pelo sottile e soffice e in alcune specie il manto \u00e8 molto spesso e apprezzato dall'uomo come pelliccia. Molte specie mutano due volte l'anno e spesso sfoggiano un manto estivo di colore pi\u00f9 chiaro. Maschio, femmina e giovane sono di aspetto simile, ma anche tra le specie vi pu\u00f2 essere una considerevole variazione di colore come, per esempio, negli scoiattoli di Finlayson dove alcune popolazioni sono bianche, altre nere, altre rosse, altre una combinazione di questi colori.\nGli Sciuridi solitamente hanno grandi occhi e gli scoiattoli arboricoli e volanti hanno grandi orecchie. Alcune specie, per esempio lo scoiattolo comune e lo scoiattolo di Abert, hanno evidenti ciuffetti auricolari. Essi hanno la consueta dentatura dei Roditori, vale a dire un solo paio di incisivi a forma di cesello per ogni emiarcata e un largo diastema davanti ai premolari, poich\u00e9 i canini sono assenti. Gli incisivi crescono continuamente e si consumano con l'uso; i denti guanciali sono provvisti di radici e hanno le superfici masticatorie abrasive. La mascella inferiore \u00e8 molto mobile e in alcuni generi, come nei tamia e nel genere \"Spermophilus\", sono presenti tasche guanciali che vengono impiegate per trasportare il cibo.\nGli Sciuridi hanno vista acuta e un ampio angolo visivo, ma la capacit\u00e0 degli scoiattoli volanti di vedere i colori \u00e8 scarsa.\nNegli scoiattoli comuni, nelle marmotte e nei cani della prateria l'intera retina ha la sensibilit\u00e0 che la maggioranza dei Mammiferi presenta solo in una piccola area (la fovea). Molte specie hanno anche un ben sviluppato senso del tatto, particolarmente grazie alle setole sensibili (vibrisse) sulla testa e sulle zampe.\nGli Sciuridi hanno arti anteriori corti, con un piccolo pollice e quattro dita sulla zampa anteriore, e arti posteriori pi\u00f9 lunghi, con quattro (marmotta monax) o cinque dita sulla zampa posteriore (scoiattoli arboricoli). Sebbene il \u00abpollice\u00bb sia solitamente poco sviluppato pu\u00f2 avere artigli molto lunghi (cani della prateria) o unghie piatte (marmotte): tutte le altre dita hanno artigli affilati. Le piante delle zampe hanno cuscinetti soffici; negli scoiattoli terricoli con artigli lunghi, viventi nel deserto, queste sono coperte di peli che agiscono da isolanti permettendo all'animale di spostarsi sulla sabbia bollente. Questi Sciuridi hanno anche frange di peli duri sul lato esterno delle zampe posteriori per spostare la sabbia soffice quando si rintanano. Gli Sciuridi terrestri che nidificano e si rifugiano in tane sotterranee hanno arti potenti e grandi artigli per scavare.\nBiologia.\nGli Sciuridi si riproducono una o due volte l'anno, partorendo un numero variabile di piccoli dopo tre-sei settimane, a seconda della specie. Alla nascita i piccoli sono nudi, privi di denti e ciechi. Nella maggior parte degli Sciuridi, solo la femmina si prende cura della prole, che viene svezzata a circa sei-dieci settimane e diviene sessualmente matura al termine del primo anno di vita. Generalmente le specie terricole sono animali sociali che vivono spesso in colonie ben sviluppate, ma le specie arboricole sono pi\u00f9 solitarie.\nGli scoiattoli terricoli e arboricoli sono tipicamente diurni, mentre gli scoiattoli volanti tendono a essere notturni - a eccezione delle madri con i piccoli durante il periodo dell'allattamento, che hanno dei periodi di attivit\u00e0 diurna durante l'estate.\nAlimentazione.\nGli Sciuridi non sono in grado di digerire la cellulosa, e quindi devono ripiegare su alimenti ricchi di proteine, carboidrati e grassi. Nelle regioni temperate, l'inizio della primavera \u00e8 il periodo pi\u00f9 duro dell'anno per gli scoiattoli, poich\u00e9 le noci seppellite iniziano a germogliare e non pu\u00f2 pi\u00f9 essere fatto affidamento su di esse, e le nuove fonti di cibo non sono ancora a disposizione. Durante questo periodo, gli scoiattoli ripiegano molto sulle gemme degli alberi. La dieta degli Sciuridi consiste prevalentemente di una grande variet\u00e0 di sostanze vegetali, come noci, semi, strobili, frutti, funghi e vegetazione verde. Tuttavia alcuni scoiattoli consumano anche carne, specialmente quando sono molto affamati. \u00c8 risaputo che mangino insetti, uova, piccoli uccelli, giovani serpenti e roditori pi\u00f9 piccoli. Infatti, la dieta di alcune specie tropicali \u00e8 costituita quasi interamente di insetti.\nUn comportamento predatorio \u00e8 stato osservato in varie specie di scoiattoli terricoli, in particolare nello scoiattolo terricolo a tredici linee. Ad esempio, Bailey, uno scienziato degli anni '20, osserv\u00f2 un esemplare di questa specie mentre catturava un giovane pollo. Wistrand ne vide un altro divorare un serpente ucciso di recente. Whitaker esamin\u00f2 il contenuto stomacale di 139 scoiattoli terricoli a tredici linee e trov\u00f2 carne di uccello in quattro degli esemplari esaminati e i resti di un toporagno a coda corta in un altro; Bradley, esaminando lo stomaco di 609 scoiattoli antilope dalla coda bianca, trov\u00f2 in almeno il 10% di essi resti di qualche vertebrato, per lo pi\u00f9 lucertole e roditori. Morgart osserv\u00f2 uno di questi animali catturare e uccidere un topo dalle tasche sericeo.\nTassonomia.\nGli Sciuridi moderni vengono suddivisi in cinque sottofamiglie, con 41 generi e 279 specie. Lo Sciuride fossile pi\u00f9 antico, \"Hesperopetes\", risale al Cadroniano (Eocene superiore, circa 40\u201335 milioni di anni fa) ed \u00e8 simile agli attuali scoiattoli volanti.\nTra l'Eocene superiore e il Miocene si evolvette una grande variet\u00e0 di Sciuridi che non pu\u00f2 essere assegnata con certezza a nessuna stirpe attuale. Almeno alcune di queste erano probabilmente varianti dei pi\u00f9 antichi \u00abproto-Sciuridi\u00bb basali (nel senso che erano privi di alcune delle autapomorfie presenti negli Sciuridi attuali), come \"Palaeosciurus\". La distribuzione e la diversit\u00e0 di alcune forme antiche e ancestrali lascia ipotizzare che gli Sciuridi siano un gruppo che ebbe origine in Nordamerica.\nTranne che per queste forme fossili, talvolta poco conosciute, la filogenesi degli Sciuridi moderni \u00e8 abbastanza lineare. Essi sono suddivisi in tre stirpi principali, una delle quali \u00e8 costituita dai Ratufini (Ratufinae; scoiattoli giganti orientali). A essi appartengono poche specie diffuse nell'Asia tropicale. Lo scoiattolo pigmeo neotropicale del Sudamerica tropicale \u00e8 l'unico membro attuale degli Sciurillini (Sciurillinae). La terza stirpe \u00e8 di gran lunga pi\u00f9 numerosa e comprende tutte le altre sottofamiglie; ha distribuzione quasi cosmopolita. Tutto questo supporta l'ipotesi che l'antenato comune di tutti gli Sciuridi fossili e moderni sia vissuto in Nordamerica, dal momento che queste tre pi\u00f9 antiche stirpi sembrano essersi radiate da tale area; se gli Sciuridi si fossero originati in Eurasia, ad esempio, ci si aspetterebbe delle stirpi piuttosto antiche in Africa, ma gli Sciuridi africani sembrano avere un'origine pi\u00f9 recente.\nAnche il gruppo principale degli Sciuridi pu\u00f2 a sua volta essere suddiviso in tre sottogruppi, corrispondenti alle sottofamiglie rimanenti. Gli Sciurini (Sciurinae) comprendono gli scoiattoli volanti (Pteromyini) e gli Sciurini, ai quali tra gli altri appartengono gli scoiattoli arboricoli americani; i primi sono stati spesso considerati in passato come una sottofamiglia separata, ma oggi vengono visti come una trib\u00f9 degli Sciurini. Gli scoiattoli dei pini (\"Tamiasciurus\"), dall'altro lato, vengono di solito classificati nella stirpe principale degli scoiattoli arboricoli, ma sembrano essere tanto distinti da essa quanto gli scoiattoli volanti; per questo vengono talvolta considerati come una trib\u00f9 a parte, i Tamiasciurini.\nDue delle tre sottofamiglie sono all'incirca delle stesse dimensioni, contenendo circa 70 e 80 specie l'una; la terza \u00e8 grande quasi il doppio. Gli Sciurini comprendono gli scoiattoli arboricoli, in prevalenza originari delle Americhe, con un numero minore di specie in Eurasia. I Callosciurini (Callosciurinae) raggiungono il massimo della diversit\u00e0 nell'Asia tropicale e comprendono scoiattoli anch'essi arboricoli, ma che hanno una forma notevolmente differente e un aspetto pi\u00f9 \u00abelegante\u00bb, spesso accentuato da una pelliccia molto colorata. Gli Xerini (Xerinae) - la sottofamiglia pi\u00f9 numerosa - sono costituiti perlopi\u00f9 da forme terricole e comprendono, tra gli altri, le grandi marmotte e i famosi cani della prateria, cos\u00ec come gli scoiattoli arboricoli dell'Africa; essi tendono a essere pi\u00f9 gregari degli altri Sciuridi, solitamente di abitudini meno sociali."}
{"id": "356412", "revid": "61051", "url": "https://it.wikipedia.org/wiki?curid=356412", "title": "Sciurinae", "text": "Gli Sciurini (Sciurinae ) sono una delle cinque sottofamiglie nella quale viene suddivisa la famiglia degli Sciuridi. A questo taxon appartengono gli scoiattoli arboricoli - il cui rappresentante pi\u00f9 conosciuto \u00e8 lo scoiattolo rosso eurasiatico - e gli scoiattoli volanti. A causa del loro patagio, gli scoiattoli volanti, nelle vecchie classificazioni, venivano classificati in una sottofamiglia distinta, mentre gli scoiattoli arboricoli venivano classificati assieme a quelli terricoli. Le analisi del DNA, per\u00f2, hanno mostrato che gli scoiattoli arboricoli e quelli terricoli sono gruppi parafiletici, il che significa che essi includono specie derivate tutte da un progenitore comune appartenente al gruppo, ma non tutti i suoi discendenti; inoltre, grazie agli studi genetici \u00e8 stato scoperto che scoiattoli volanti e arboricoli formano un clade comune, suddiviso appunto in due trib\u00f9.\nTassonomia.\nLa sottofamiglia degli Sciurini viene suddivisa in due trib\u00f9: Sciurini e Pteromyini.\nGli Sciurini comprendono 5 generi con 37 specie:\nGli Pteromyini comprendono 15 generi con 46 specie:"}
{"id": "356413", "revid": "125302949", "url": "https://it.wikipedia.org/wiki?curid=356413", "title": "Sciurus vulgaris", "text": "Lo scoiattolo comune (Sciurus vulgaris, ) detto anche scoiattolo rosso, appartiene alla famiglia degli Sciuridae, dell'ordine dei Roditori, della classe dei Mammiferi.\nSistematica.\nSono state descritte numerose sottospecie, alcune di dubbia validit\u00e0. La specie mostra infatti un'ampia variabilit\u00e0 nel colore della pelliccia, con una gamma che va dal rosso al marrone scuro e con notevoli variabilit\u00e0 cromatica nello stesso individuo, spesso dotato di pancia dal vello bianco e criniera dorsale pi\u00f9 scura del vello laterale.\nAttualmente sono riconosciute 23 sottospecie\nLe sottospecie presenti in Italia sono:\n\"Sciurus vulgaris meridionalis\" Lucifero, 1907, endemica di Calabria e Basilicata, caratterizzata dal mantello di colore nero, \u00e8 ora considerata una specie separata: \"Sciurus meridionalis\".\nCaratteristiche.\nLo scoiattolo comune \u00e8 lungo circa 25\u00a0cm senza la coda; questa \u00e8 lunga da 15 a 20\u00a0cm. Il peso va da 250 a 340 g. Una coda cos\u00ec lunga \u00e8 utile allo scoiattolo nel balzare da un albero all'altro e nel correre lungo i rami, assicurandone l'equilibrio. Ha inoltre una funzione termica, contribuendo a mantenere il calore del corpo durante il sonno. Durante le fasi di corteggiamento la coda serve come segnale visivo e viene sollevata e agitata in modo del tutto particolare. La colorazione del mantello \u00e8 molto variabile e va dal marrone rossiccio al marrone scuro; queste diverse tonalit\u00e0 sembrano essere determinate da vari fattori legati al clima, alla copertura vegetale, all'alimentazione, oltre che da fattori di tipo genetico. La parte inferiore del corpo \u00e8 sempre bianca. Le zampe posteriori, pi\u00f9 lunghe di quelle anteriori, permettono all'animale di muoversi con molta agilit\u00e0 sul terreno, mentre le forti unghie e i cuscinetti plantari gli consentono di arrampicarsi con sorprendente abilit\u00e0 sugli alberi.\nDistribuzione e habitat.\n\u00c8 autoctono dell'Europa ma lo si pu\u00f2 trovare frequentemente in tutta l'Eurasia sino alla Corea e al Giappone. Vive anche in Gran Bretagna. In Italia la specie \u00e8 in netto declino, a causa dell'introduzione di una nuova specie, lo scoiattolo grigio nord-americano (\"Sciurus carolinensis\").\nIn Italia \u00e8 presente in buona parte del territorio; \u00e8 assente in zone antropizzate e non forestali, come nella bassa Pianura Padana, nel versante adriatico costiero (Gargano, Conero e Ancona esclusi), nella zona di Piombino, in alcune zone calabresi e nelle isole. In Valle d'Aosta lo si pu\u00f2 trovare sino al limite superiore della vegetazione. In Piemonte la sua sopravvivenza \u00e8 messa in grave pericolo da una popolazione di scoiattoli grigi, introdotta accidentalmente nel 1948. Questa popolazione si sta espandendo rapidamente e vi \u00e8 il rischio concreto che possa dilagare nell'Italia settentrionale e anche in quella centrale.\nLo scoiattolo nero meridionale (\"Sciurus meridionalis\"), facilmente osservabile nei boschi dai 600 ai 1500 metri, riconosciuta recentemente come specie autoctona di Basilicata e Calabria, assume una colorazione scura del manto. \u00c8 probabile che appartenga a una popolazione rimasta isolata, nel periodo delle glaciazioni, da quelle dello scoiattolo comune presente pi\u00f9 a nord, e si sia pian piano differenziata fino a diventare una specie autonoma.\nBiologia.\nLo scoiattolo comune \u00e8 un roditore, onnivoro, che vive prevalentemente sugli alberi.\nL'animale rimane attivo anche durante la stagione invernale; solo in caso di consistenti e prolungate nevicate si rifugia nel proprio nido per pi\u00f9 giorni consecutivi.\nVerso.\nEmette brontolii e grida acute.\nRiproduzione e mortalit\u00e0.\nL'accoppiamento pu\u00f2 avvenire nel tardo inverno di febbraio-marzo e in estate tra giugno e luglio. La femmina pu\u00f2 avere fino a 2 gravidanze l'anno. Ciascuna figliata d\u00e0 alla luce 3-4 piccoli di solito, ma possono essere partoriti anche sei piccoli. La gestazione dura 38-39 giorni. I giovani non sono autosufficienti, sono ciechi, sordi e pesano tra 10 e 15 g. Soltanto la madre si occupa di loro. Il corpo dei piccoli si ricopre di peli al ventunesimo giorno di vita, mentre acquisiscono la vista dopo tre o quattro settimane. Lo sviluppo dei denti si completa dopo 42 giorni. Il giovane scoiattolo pu\u00f2 mangiare cibi solidi una quarantina di giorni dopo la nascita; a questo punto pu\u00f2 lasciare il nido per procurarsi il cibo da solo, anche se la madre continuer\u00e0 ad allattarlo fino allo svezzamento completo, intorno alle venti settimane.\nDurante l'accoppiamento i maschi individuano le femmine in calore dall'odore che queste emettono. Anche se non c'\u00e8 un corteggiamento vero e proprio, il maschio insegue la femmina anche per un'ora prima di riuscire ad accoppiarsi. Solitamente pi\u00f9 maschi inseguono una sola femmina, finch\u00e9 il maschio dominante, in genere il pi\u00f9 grosso, riesce a conquistarla. Maschi e femmine si accoppiano pi\u00f9 volte e con diversi partner. Le femmine devono raggiungere una massa corporea minima per essere feconde e quelle pi\u00f9 pesanti danno mediamente alla luce pi\u00f9 piccoli. Se il cibo \u00e8 scarso la riproduzione viene ritardata. Le femmine raggiungono la maturit\u00e0 sessuale al secondo anno.\nLo scoiattolo comune vive in media tre anni; alcuni individui raggiungono i sette anni, mentre in cattivit\u00e0 anche dieci. La sopravvivenza \u00e8 legata alla disponibilit\u00e0 di semi di cui nutrirsi durante l'autunno-inverno; dal 75 all'85% dei giovani perisce durante il primo inverno, mentre al secondo inverno la mortalit\u00e0 scende al 50% circa.\nMitologia.\nLo scoiattolo non fa parte della mitologia n\u00e9 della favolistica greca o romana. \u00c8 citato occasionalmente da alcuni autori per la caratteristica curiosa (secondo una credenza popolare) di farsi ombra con la coda nelle giornate assolate; da qui il nome greco (\"sk\u00edouros\") (da cui il latino \"sciurus\") che significa letteralmente \"che si fa ombra\".\nSecondo la mitologia norrena lo scoiattolo \u00e8 sacro a Loki (dio del fuoco e del caos) per via del colore rosso acceso della pelliccia; per lo stesso motivo \u00e8 anche caro a Thor, rosso di capelli\nRatatoskr (dal norreno \"dente che perfora\") \u00e8, nella mitologia norrena, il nome dello scoiattolo che vive su Yggdrasill, l'albero cosmico. Ratatoskr percorre instancabilmente e con fulminea velocit\u00e0 il tronco dalle radici, dove si annida il serpente N\u00ed\u00f0h\u00f6ggr, sino alla sommit\u00e0 dei rami, dove sta una grande aquila, facendo da tramite per le male parole che i due si scambiano incessanti.\nSecondo la filologa germanica, come asserisce Gianna Chiesa Isnardi, lo scoiattolo Ratatoskr rappresenta la velocit\u00e0; suo compito \u00e8 permettere che l'antagonismo fra cielo e terra, fra bene e male, fra sfera spirituale e sfera materiale non si interrompa mai.\nNella simbologia pittorica cristiana del Medioevo lo scoiattolo rappresenta il diavolo, sempre per il colore rosso acceso della pelliccia oltre che per l'agilit\u00e0 e la rapidit\u00e0."}
{"id": "356414", "revid": "1573940", "url": "https://it.wikipedia.org/wiki?curid=356414", "title": "Sciurus griseus", "text": "Lo scoiattolo grigio occidentale (Sciurus griseus ) \u00e8 una specie di scoiattolo arboricolo del genere \"Sciurus\" diffusa lungo le coste occidentali di Stati Uniti e Canada. \u00c8 stato descritto per la prima volta da George Ord nel 1818, sulla base degli appunti presi da Lewis e Clark a The Dalles, nella Contea di Wasco (Oregon).\nTassonomia.\nAttualmente, gli studiosi riconoscono tre sottospecie di scoiattolo grigio occidentale:\nDescrizione.\nIl mantello dello scoiattolo grigio occidentale \u00e8 di color grigio lucido, con alcune macchie nere in alcuni punti. La parte inferiore della testa, la regione ventrale e la parte interna delle zampe sono di colore variabile dal crema al bianco. Anche l'estremit\u00e0 della coda pu\u00f2 essere bianca. Intorno agli occhi \u00e8 presente un anello di pelle bianca.\nLo scoiattolo grigio occidentale misura 45\u201360\u00a0cm di lunghezza totale, ha una coda di 25\u201330\u00a0cm e pesa 350-950 grammi; tali dimensioni ne fanno una delle pi\u00f9 grandi specie del genere \"Sciurus\", nonch\u00e9 la pi\u00f9 grande tra quelle originarie della costa occidentale degli Stati Uniti.\nLe orecchie sono poste molto indietro sul cranio e non presentano i caratteristici ciuffetti auricolari, o \u00abpennelli\u00bb. Sono ricoperte di pelo, che diviene di colore marrone in inverno, solo sulla parte esterna. Non vi \u00e8 dimorfismo sessuale.\nDistribuzione e habitat.\nLo scoiattolo grigio occidentale \u00e8 diffuso nelle foreste degli Stati Uniti occidentali, in particolare in California, Oregon, stato di Washington e nell'estremit\u00e0 occidentale del Nevada. Si trova a ogni altitudine e in alta montagna si spinge fino a 2500\u00a0m di quota.\nBiologia.\nLo scoiattolo grigio occidentale \u00e8 prevalentemente diurno. Nelle zone dove le temperature sono pi\u00f9 elevate, tuttavia, trascorre le ore centrali della giornata riposando. Durante la stagione estiva, dimora in semplici nidi fatti di ramoscelli, imbottiti con foglie, muschio, licheni e corteccia. I nidi destinati all'allevamento dei piccoli possono essere foderati con i peli della coda della madre. All'interno di nidi, sebbene in strutture pi\u00f9 resistenti, costruite all'interno delle cavit\u00e0 degli alberi, per lo pi\u00f9 in nidi abbandonati di picchio, avviene anche l'ibernazione. Durante la stagione fredda lo scoiattolo grigio occidentale riduce notevolmente i periodi di attivit\u00e0, ma non cade in un vero e proprio letargo.\nGli scoiattoli grigi occidentali sono animali solitari, che vivono perlopi\u00f9 tra i rami degli alberi ad alto fusto. Scendono sul terreno raramente, quasi sempre per passare da un albero all'altro quando sono troppo distanti tra loro. Tuttavia sono in grado di spiccare salti anche di 2\u00a0m.\nAlimentazione.\nLo scoiattolo grigio occidentale \u00e8 onnivoro. Si nutre di noci, ghiande, bacche, gemme e semi di albero, ma anche di insetti, coleotteri, tignole, rane e di uccelli e loro uova. In autunno mangia anche funghi.\nDi solito va in cerca di cibo nelle prime ore del mattino e della sera. Per l'inverno, immagazzina riserve di cibo sotto terra e nelle cavit\u00e0 degli alberi. Ogni esemplare, a seconda dell'et\u00e0 e del sesso, necessita di una quantit\u00e0 di cibo pari a 43-52\u00a0g.\nRiproduzione.\nGli scoiattoli grigi occidentali raggiungono la maturit\u00e0 sessuale a 10-11 mesi, ma possono accoppiarsi solo a partire da un anno di et\u00e0. Quando la femmina va in estro, la sua vulva diviene rosa e pi\u00f9 allargata; ai maschi in calore, al contrario, lo scroto, solitamente di colore grigio-rosato, diviene nero. L'accoppiamento avviene una sola volta all'anno, verso la fine della primavera. Ogni nidiata \u00e8 costituita da 3-5 piccoli. Le femmine pi\u00f9 giovani generalmente partoriscono nidiate meno numerose di quelle pi\u00f9 anziane. Il periodo di gestazione dura in media 43 giorni. I piccoli nascono glabri e con occhi e orecchie chiusi. La testa e i piedi dei piccoli sono pi\u00f9 grandi rispetto al resto del corpo. Vengono svezzati a circa 10 settimane.\nConservazione.\nGrazie alla sua incessante attivit\u00e0 di raccolta di semi di alberi e arbusti, lo scoiattolo grigio occidentale contribuisce a un equilibrato sviluppo della foresta. Pertanto, \u00e8 considerato una creatura estremamente importante per l'ambiente in cui vive. La IUCN lo inserisce tra le specie a rischio minimo e la CITES non lo elenca in nessuna delle sue appendici, poich\u00e9 \u00e8 ancora molto diffuso e numeroso. Inoltre, questa specie \u00e8 molto adattabile e si sente a suo agio anche nei pressi degli insediamenti umani. In alcune aree (ad esempio nei parchi nazionali degli Stati Uniti) \u00e8 divenuta molto numerosa. Tuttavia, non si pu\u00f2 escludere nel futuro la minaccia derivata dalla distruzione dell'habitat."}
{"id": "356418", "revid": "1777102", "url": "https://it.wikipedia.org/wiki?curid=356418", "title": "Croce d'Onore", "text": "La Croce d'Onore alle vittime del terrorismo o di atti ostili impegnate in operazioni militari e civili all'estero \u00e8 stata istituita con la legge n.207 del 10 ottobre 2005.\nPu\u00f2 esserne insignito il personale militare e civile delle Amministrazioni dello Stato, nonch\u00e9 quello funzionalmente dipendente dal Ministero della difesa, compresa la Croce Rossa Italiana, che sia \"deceduto, ovvero abbia subito una invalidit\u00e0 permanente pari o superiore all'80% della capacit\u00e0 lavorativa, per effetto di ferite o lesioni riportate in conseguenza di atti di terrorismo o di atti comunque ostili commessi in suo danno all'estero durante lo svolgimento di operazioni militari e civili autorizzate dal Parlamento, tranne che nell'ipotesi di cui all' della Costituzione\".\nL' fa riferimento allo stato di guerra.\nStoria.\nLa decorazione \u00e8 attribuita con decreto del presidente della Repubblica, su proposta del Ministro competente, per gli eventi verificatisi all'estero a decorrere dal 1\u00ba dicembre 2001, data d'inizio della missione militare italiana in Afghanistan.\nNel caso di conferimento \"alla memoria\", la Croce d'Onore \u00e8 attribuita al coniuge superstite oppure, in mancanza, nell'ordine, ai figli, ai genitori, a fratelli e sorelle; in assenza dei parenti indicati, al Comune di residenza del decorato. Altri riconoscimenti, per lo stesso fatto, possono essere conferiti a chi ha ricevuto la Croce d'onore.\nI primi ad aver avuto questo riconoscimento sono stati i caduti e feriti di Nassiriya durante una cerimonia svoltasi il 12 novembre 2005.\nAl 2021 sono 72 gli insigniti.\nInsegne.\nMedaglia.\nHa la forma di una croce patente inscritta in un cerchio del diametro di 40 millimetri, \u00e8 d'oro e pesa di 25 grammi, l'appiccagnolo \u00e8 ad anello.\nLa croce \u00e8 contornata da due fronde di alloro, con al centro un piccolo disco che reca la scritta \"Pro Humanitate\".\nPresenta al centro: per il personale militare la stella a cinque punte; per il personale civile le lettere R.I. sovrapposte ed intrecciate.\nNastro.\nIn seta di 37 x 52 millimetri di colore azzurro con al centro tre strisce verticali dei colori della bandiera italiana (verde, bianco e rosso)."}
{"id": "356422", "revid": "37401", "url": "https://it.wikipedia.org/wiki?curid=356422", "title": "Emil Jannings", "text": "Fu il massimo esponente del cinema del suo paese negli anni venti e trenta rappresentando egregiamente il tipo romantico-ottocentesco del grande attore di prosa.\nDi vigorose capacit\u00e0 grottesche e istrioniche, talvolta debordanti, ma potenti caratterizzazioni psicologiche, vinse il premio come miglior attore protagonista alla 1\u00aa edizione dei premi Oscar nel 1929.\nBiografia.\nNato con il nome di battesimo di Theodor Emil Janenz da una famiglia benestante, a soli sedici anni fugg\u00ec di casa per imbarcarsi come marinaio. Di ritorno dalla sua esperienza in mare, della quale fu molto deluso, si avvicin\u00f2 al teatro pi\u00f9 per necessit\u00e0 che per vocazione ma le sue doti furono tuttavia notate dal grande Max Reinhardt, che lo volle nella sua compagnia. Entr\u00f2 nel cinema nel 1914 e venne valorizzato dal regista Ernst Lubitsch, che vide in lui l'interprete ideale dei suoi film pseudostorici, basati sulla rievocazione, in tono enfatico e volutamente caricaturale, di personaggi celebri, quali il Luigi XV di \"Madame du Barry\" (1919) e l'Enrico VIII di \"Anna Bolena\" (1920).\nSempre in questa direzione, lo si ricorda in film diretti da Dimitri Buchowetzki come \"Danton\" (1920), \"Otello\" (1922), \"Pietro il Grande\" (1923) e nella parte di Nerone del \"Quo vadis?\" (1924) che interpret\u00f2 a Roma, per la regia di Georg Jacoby e Gabriellino D'Annunzio.\nJannings leg\u00f2 il suo nome alle pi\u00f9 significative realizzazioni della produzione tedesca del tempo, con film quali \"L'ultima risata\" di Friedrich Wilhelm Murnau, \"Tre amori fantastici\" (noto anche col titolo \"Il gabinetto delle figure di cera\") di Paul Leni, \"Nj\u00f9\" di Paul Czinner, \"Variet\u00e9\" di Ewald Andr\u00e9 Dupont (tutti del 1925-1926), nei quali concentr\u00f2 i suoi mezzi espressivi nell'interpretazione di personaggi tipicamente germanici e suggestivamente simbolici.\nIn questa chiave la sua prova maggiore resta quella del professor Rath in \"L'angelo azzurro\" (1930) accanto a Marlene Dietrich, dove espresse il suo gusto per il naturalismo, gusto che adegu\u00f2 poi al clima nazista, con ritratti \"a tutto tondo\" di personaggi storici, da Robert Koch in \"La vita del dottor Koch\" (1939), a Paul Kruger in \"Ohm Kruger l'eroe dei Boeri\" (1941), film che gli meritarono la designazione di attore \"ufficiale\" della Germania di Hitler. Jannings fu anche negli Stati Uniti (1927-1929), dove interpret\u00f2 sei film, ottenendo il Premio Oscar per \"Crepuscolo di gloria\" (1928) e \"Nel gorgo del peccato\" (1928).\nNel 1945 Jannings lasci\u00f2 il cinema e si ritir\u00f2 in Austria, a Strobl nei pressi di Salisburgo. Due anni dopo, nel 1947 divenne cittadino austriaco. Mor\u00ec il 3 gennaio 1950, all'et\u00e0 di 65 anni, colpito da un cancro al fegato. \u00c8 sepolto nel cimitero di St. Wolfgang."}
{"id": "356423", "revid": "729019", "url": "https://it.wikipedia.org/wiki?curid=356423", "title": "Alessandro Zanni", "text": "Biografia.\nUdinese, Alessandro Zanni si avvicin\u00f2 al rugby in maniera casuale, in quanto vicino di casa del presidente dell' che lo port\u00f2 nel settore giovanile della societ\u00e0, il Leonorso, in cui comp\u00ec tutta la trafila fino alla prima squadra, con cui debutt\u00f2 in serie A il 26 settembre 2004 a Genova in casa del .\nNel 2005 fu ingaggiato dal mettendosi in luce a livello internazionale, tanto da guadagnarsi la convocazione dell'allora C.T. dell' Pierre Berbizier per i \"test match\" di fine anno contro , e (quest'ultima la sua prima da titolare in terza ala).\nNel 2006 esord\u00ec nel Sei Nazioni e prese parte alle qualificazioni alla ; l'anno successivo ebbe la sua prima convocazione alla massima rassegna mondiale, anche se disput\u00f2 pochi minuti del primo incontro con la prima di infortunarsi ed essere indisponibile per il resto della competizione; nel 2008 vinse il suo primo scudetto e nel 2009, a causa della richiesta del Calvisano di essere retrocesso in una categoria inferiore per problemi economici, fu svincolato e acquistato dal .\nCon la squadra della Marca vinse il titolo nel 2010 poi pass\u00f2 in Celtic League con la neoammessa squadra.\nNel 2015, al ritorno dalla Coppa del Mondo, divenne capitano della Benetton.\nDel maggio 2019 \u00e8 il rinnovo di contratto di Zanni per un'ulteriore stagione a Treviso fino 30 giugno 2020; contestualmente \u00e8 giunto l'annuncio del termine della propria carriera in nazionale in occasione della in Giappone, nei cui convocati Zanni ha figurato.\nAl momento del suo ritiro internazionale, con 117 presenze, era il terzo italiano con pi\u00f9 apparizioni in maglia azzurra dopo Sergio Parisse e Mart\u00edn Castrogiovanni. Ritiro poi rinviato a causa della convocazione nel 6 Nazioni 2020. Attualmente conta 118 presenze.\nAlessandro Zanni vanta anche una convocazione nel club a inviti dei , in occasione di un incontro a Twickenham contro un XV dell' a maggio 2013."}
{"id": "356426", "revid": "287204", "url": "https://it.wikipedia.org/wiki?curid=356426", "title": "Eric Villalon", "text": ""}
{"id": "356429", "revid": "767487", "url": "https://it.wikipedia.org/wiki?curid=356429", "title": "I giorni dell'ira", "text": "I giorni dell'ira \u00e8 un film del 1967, diretto da Tonino Valerii, con protagonisti Lee Van Cleef e Giuliano Gemma, per la prima volta insieme.\nTrama.\nNella piccola cittadina di Clifton non si spara da tempo immemore. \nIn questo scorcio di citt\u00e0, il giovane Scott, che sogna di diventare un grande pistolero, \u00e8 un povero latrinista figlio di una defunta prostituta e di padre ignoto, preso in giro ed evitato da tutti per le sue origini familiari oltre che per il suo umile e malsano lavoro; l'unico a portargli un po' di rispetto \u00e8 Murph, un anziano stalliere.\nPresto in citt\u00e0 giunge uno straniero con l'aria da duro chiamato Frank Talby. La prima persona con cui l'uomo ha a che fare \u00e8 proprio il giovane orfano: sotto suo ordine, Scott ricever\u00e0 un dollaro se andr\u00e0 a posargli il cavallo alla stalla di Murph. \nDi fronte all'offerta di denaro, il ragazzo non si rifiuta, ma prima di salutarlo il gunman chiede all'altro come si chiami e scoprendo che egli non ha un vero cognome gli consiglia di utilizzare quello della madre divenendo cos\u00ec \"Scott Mary\". Subito dopo aver posato il cavallo, il ragazzo raggiunge il suo cliente nel saloon dove quest'ultimo si \u00e8 fermato a bere, ma Abel Murray, il proprietario del locale, inizialmente si rifiuta di servire un whisky offerto dal pistolero a Scott perch\u00e9 il giovane sta contaminando il luogo con la sua presenza. Nel saloon si scatena allora uno scontro tra lo straniero e un certo Perkins, dove il primo spara due colpi al petto del secondo.\nTalby quindi viene processato dal giudice Cutchell e da questi assolto per legittima difesa. Murray decide di vendicarsi picchiando il ragazzo a sangue nell'aula di tribunale dopo che il magistrato se n'\u00e8 andato e davanti allo sceriffo, che giudica positivo per il giovane il trattamento che sta subendo. Riuscito a sfuggire alle mani del suo assalitore per l'intervento del suo amico stalliere Murph, Scott, in groppa a un mulo di nome Sartana, tenta di raggiungere lo straniero, ormai gi\u00e0 lontano dalla citt\u00e0. L'uomo decide allora di andare a Bowie, una piccola cittadina dove deve sbrigare alcune faccende lasciate in sospeso, questa volta accompagnato dal fedele Scott Mary.\nSotto richiesta del giovane, Talby inizia ad impartire a questi alcune lezioni per diventare un abile pistolero. Dopo aver ucciso un uomo che aveva cercato di raggirarlo e aver impartito le prime otto lezioni a Scott Mary, Frank Talby torna a Clifton: l'uomo ucciso, infatti, aveva compiuto un fallito assalto a un treno con la complicit\u00e0 di alcuni dei pi\u00f9 rispettabili abitanti della citt\u00e0 che al contrario si erano arricchiti. Talby torna allora per compiere la vendetta per conto dell'uomo, ma in citt\u00e0 lo aspettano gli uomini dell'avventore ucciso.\nDopo questo duello, in cui tre degli scagnozzi muoiono e due rimangono feriti, Talby e Scott Mary rimangono i padroni della citt\u00e0, la quale diverr\u00e0 pero ben presto troppo grande per entrambi. Arriva in citt\u00e0 per giunta un mercenario, pronto a uccidere Talby, ma questi a sua volta lo uccide. Il consiglio cittadino nota che Talby va contro le leggi, ma nel suo andare contro le leggi sembra invece rimanere entro precisi limiti: per esempio, Talby brucia il saloon della citt\u00e0 per costruirne uno suo, ma poco prima di fare ci\u00f2 imbroglia il proprietario facendogli firmare un foglio secondo cui lui stesso ha autorizzato Talby. Il sindaco ed il banchiere chiamano allora Scott Mary per fargli uccidere Talby; il ragazzo rifiuta, ma \u00e8 combattuto, perch\u00e9 se da un lato c'\u00e8 Murph Allan il saggio, dall'altro Talby, cui deve molte cose, quindi il ragazzo evita di stare da una parte e dall'altra. Giunto Talby, questi uccide il banchiere, il sindaco e il vecchio sceriffo, e Murph Allan viene promosso sceriffo.\nScott spera di non dover andare mai contro il suo maestro e giura che se mai Talby gli far\u00e0 del male egli andr\u00e0 contro il suo insegnante stesso. Al momento meno opportuno, in cui i sentimenti di Scott si oppongono alla brutalit\u00e0 insegnatagli da Talby, quest'ultimo uccide Murph Allan, il nuovo sceriffo, che si era messo in mezzo a lui e un affare importante. Sconvolto dalla morte di una delle poche persone che gli volevano bene, Scott decide allora di mettersi contro Talby.\nIl duello finale vede Frank Talby e Scott Mary scontrarsi: quest'ultimo vince, sparando con la sua Colt 45 modificata tenendo la pistola per la canna con la mano sinistra, un trucco per avere l'equilibrio perfetto. Poich\u00e9 il colpo che lo ha preso non \u00e8 mortale, Talby chiede a Scott di lasciarlo vivere, ma quest'ultimo gli ricorda la quinta lezione: \"Quando spari a un uomo devi ucciderlo, o prima o poi lui uccider\u00e0 te\".\nScott adesso potrebbe diventare il padrone assoluto della citt\u00e0, ma, consapevole che questo lo renderebbe uguale a Talby, butta via la pistola, rinunciando cos\u00ec alla via della violenza.\nColonna sonora.\nLa colonna sonora originale del film fu composta da Riz Ortolani e diretta dall'autore. Fu pubblicata nel 1967 da RCA."}
{"id": "356430", "revid": "834", "url": "https://it.wikipedia.org/wiki?curid=356430", "title": "Eric Villal\u00f3n Fuentes", "text": ""}
{"id": "356431", "revid": "6923", "url": "https://it.wikipedia.org/wiki?curid=356431", "title": "Carlomanno, re di Bavaria", "text": ""}
{"id": "356433", "revid": "767487", "url": "https://it.wikipedia.org/wiki?curid=356433", "title": "Indagine su un cittadino al di sopra di ogni sospetto", "text": "Indagine su un cittadino al di sopra di ogni sospetto \u00e8 un film del 1970 diretto da Elio Petri e interpretato da Gian Maria Volont\u00e9 e Florinda Bolkan. \u00c8 considerato uno dei migliori film del regista e uno dei migliori in Italia, tanto che venne inserito nella lista 100 film italiani da salvare. Il film vinse il Grand Prix Speciale della Giuria al 23\u00ba Festival di Cannes e il Premio Oscar al miglior film straniero 1971, nonch\u00e9 una candidatura per la migliore sceneggiatura originale agli Oscar dell'anno dopo.\nTrama.\nRoma. Il giorno stesso della sua promozione al comando dell'ufficio politico della Questura, un dirigente di Pubblica Sicurezza (del quale per tutta la durata del film non viene fatto il nome e che in fase di sceneggiatura viene individuato come l'Assassino), fino a quella mattina capo della sezione omicidi, uccide con una lametta Augusta Terzi, la propria amante, nell'appartamento di lei.\nIl film \u00e8 realizzato con la tecnica dei \"flashback\" in cui si rivela che Augusta invitava il commissario ad abusare del proprio potere o a narrarle particolari scabrosi cui aveva assistito nelle vesti di poliziotto o, ancora, lo provocava parlandogli di una sua relazione con un giovane \u00abrivoluzionario\u00bb, in realt\u00e0 lo studente anarchico Antonio Pace, che vive nel suo stesso palazzo.\nConsapevole e allo stesso tempo incapace di sostenere il potere che egli stesso incarna, il poliziotto dissemina la scena del delitto di prove e, durante le indagini, alternativamente ricatta, imbecca e depista i colleghi che si occupano del caso. Se in un primo momento ci\u00f2 che guida il protagonista pare essere l'arroganza di chi confida nella propria insospettabilit\u00e0, la veridicit\u00e0 di questa convinzione viene via via smentita dai fatti.\nIl poliziotto assassino, in virt\u00f9 della vittoria dell'ordine costituito, finisce per agognare la propria punizione, che tuttavia gli viene preclusa dal suo potere e dalla sua posizione: l'unico testimone dei fatti, l'anarchico individualista Pace, non vorr\u00e0 denunciarlo per poterlo ricattare (\u00abUn criminale a dirigere la repressione: \u00e8 perfetto!\u00bb, esclama durante l'interrogatorio).\nIl protagonista oramai deciso sulla sua posizione autopunitiva, consegna una lettera di confessione ai suoi colleghi, e - invocando quale unica attenuante il fatto di essere stato continuamente preso in giro dalla propria vittima - s'impone gli arresti domiciliari: a casa, nell'attesa del suo arresto ufficiale, si addormenta e sogna di essere costretto dai suoi superiori e colleghi, che analizzano e rifiutano la validit\u00e0 degli indizi e delle prove, a firmare la \"confessione della propria innocenza\".\nAl risveglio, con l'arrivo dei pezzi grossi della polizia, lo attende il vero finale che non viene per\u00f2 svelato dal regista ed \u00e8 lasciato in sospeso. Il film si chiude con l'immagine delle tapparelle che si abbassano nella stanza in cui il protagonista ha appena ricevuto gli inquirenti, mentre sullo schermo appare infine una citazione di Franz Kafka: \u00abQualunque impressione faccia su di noi, egli \u00e8 un servo della legge, quindi appartiene alla legge e sfugge al giudizio umano\u00bb.\nColonna sonora.\nLa comune predilezione per i timbri espressivi dell'iperbole, del grottesco, dello \"straniamento di matrice brechtiana\", rendono il connubio tra Elio Petri e il musicista Ennio Morricone uno dei pi\u00f9 produttivi, quantitativamente e qualitativamente, del cinema italiano. La colonna sonora di \"Indagine\", che pare aver esercitato una notevole impressione sullo stesso Stanley Kubrick, ne rappresenta, forse, il vertice. Qui, la contaminazione tra ambito classico ed ambito popolaresco (ad esempio il mandolino suonato come fosse un clavicembalo) con gli \"inserti ritmicamente imprevedibili del marranzano, del sax soprano e del contrabbasso elettrico\" risultano perfettamente funzionali nell'accompagnamento dei moti convulsi della psiche disturbata del protagonista.\nDistribuzione.\nIl film venne distribuito nel circuito cinematografico italiano nell'inverno del 1970, in date diverse da citt\u00e0 a citt\u00e0: il 12 febbraio venne presentato a Milano, a Roma arriv\u00f2 nei cinema il 20 febbraio, mentre a Torino fu distribuito a partire dal 3 marzo.\nLa pellicola usc\u00ec in un periodo politicamente molto incandescente in Italia ed in special modo a Milano, ad appena due mesi di distanza della strage di piazza Fontana (che diede avvio agli anni di piombo ed alla strategia della tensione), della morte violenta dell'anarchico Giuseppe Pinelli e dell'arresto di Pietro Valpreda, venne accompagnata dal divieto alla visione ai minori di 14 anni, ed era in forte odore di un imminente sequestro, richiesto da alcuni dirigenti della questura di Milano, i quali, presenti alla prima del film il 12 febbraio, avevano lasciato indignati la proiezione prima della fine.\nSia per la decisione del sostituto procuratore Giovanni Caizzi - lo stesso che successivamente avrebbe prosciolto \"Il fiore delle Mille e una notte\" di Pier Paolo Pasolini -, sia per probabili considerazioni di ordine politico, il film non fu sequestrato.\nAccoglienza.\nPer quanto si trattasse di un film complesso, denso di riferimenti culturali e artistici (da Bertolt Brecht a Wilhelm Reich, da Karl Marx a Franz Kafka, dal thriller politico all'americana al grottesco), che furono forse maggiormente recepiti all'estero, l'accoglienza del film in Italia fu fortemente condizionata dai recenti avvenimenti politici interni.\nIl film, fin dall'inizio, divenne oggetto di confronto politico, nonostante iniziasse con la dicitura \"Ogni riferimento a persone o fatti \u00e8 puramente casuale\". L'allora periodico quindicinale \"Lotta Continua\" lo elogi\u00f2, vedendo nel personaggio interpretato da Gian Maria Volont\u00e9 la figura del commissario Luigi Calabresi, accusato dal movimento extraparlamentare di essere responsabile della morte di Pinelli. La sua sola uscita era stata salutata da Giovanni Grazzini, sulle colonne del quotidiano italiano \"Corriere della Sera\" come \u00ab[...] un importante passo avanti verso una societ\u00e0 pi\u00f9 adulta, tanto pi\u00f9 sicura di s\u00e9 e della democrazia da potersi permettere di criticare istituti tenuti per sacri [...]\u00bb. Ugo Pirro ricorda: \u00abCi avevano detto che saremmo finiti in carcere: era una tale bomba.\u00bb\nL'incombere della minaccia di sequestro ed i recenti avvenimenti politici concorsero a un immediato successo: \u00abL'affluenza del pubblico nelle sale era enorme e in alcuni casi fu necessario interrompere la circolazione dei veicoli, data la lunghezza delle file alle biglietterie. La gente si accalcava perch\u00e9 non credeva ai propri occhi.\u00bb In seguito a tale successo, una parte della critica di sinistra, quella in particolare che faceva riferimento alle riviste \"Ombre rosse\" e \"Quaderni piacentini\", rivolse a questo, come ad altri successivi film di Elio Petri, l'accusa di spettacolarizzare a scopo economico i processi sociali e politici.\nIncassi.\nIl film, con un incasso di 1.928.240.000 lire dell'epoca, si classific\u00f2 all'ottavo posto tra i film di maggiore incasso in Italia della stagione cinematografica 1969-70, mentre, considerando i pi\u00f9 omogenei dati relativi ai film in prima visione in sedici citt\u00e0 capozona, nella stagione agosto 1969-luglio 1970, \"Indagine su un cittadino al di sopra di ogni sospetto\" fu sesto in assoluto con 690.191.000 lire di allora d'introito.\nCritica.\n\"Indagine su un cittadino al di sopra di ogni sospetto\" \u00e8 il primo film di una trilogia (proseguita con \"La classe operaia va in paradiso\" del 1971 e \"La propriet\u00e0 non \u00e8 pi\u00f9 un furto\" del 1973), frutto della collaborazione con lo sceneggiatore Ugo Pirro, in cui vengono messi in scena i motivi centrali della vita politica italiana dell'epoca, rendendo Elio Petri un bersaglio privilegiato nello scontro critico e politico interno alla sinistra negli anni settanta.\nEra stato inizialmente concepito come un'elaborazione del tema dostoevskiano della sfida di un assassino alla giustizia e come una riflessione sui meccanismi psicologici che, a partire dal nostro bisogno interiore di una figura paterna, ci rendono alleati di un potere autoritario e repressivo, \u00ab... facendo di tutti noi dei bambini.\u00bb La valenza pi\u00f9 dichiaratamente politica venne al film dalla scelta di un commissario di polizia per la parte dell'assassino. La pi\u00f9 generale riflessione sui meccanismi del potere, e sull'immunit\u00e0 di chi lo esercita, veniva situata nell'Italia repubblicana, in cui per 25 anni la polizia aveva \u00ab[...] perpetrato per le strade decine e decine di condanne sommarie contro masse indifese di operai e contadini [...] senza che nessuno avesse [...] mai pagato per tutti questi morti.\u00bb\nDurante un incontro con Elio Petri per discutere del film, il regista e critico cinematografico Alexandre Astruc ebbe a dire: \"Per una volta, un'analisi che risulta lucida, intelligente, tagliente come un bisturi, invece di essere pretenziosa, invece di essere strumentale, invece di deplorare l'insicurezza o di far uso di slogan come le solite analisi. [Quella di Petri] \u00c8 un'analisi interna, un'analisi umana. Per me, i maestri di Petri sono Visconti, Renoir. C'\u00e8 la testa e c'\u00e8 il cuore. Senza cervello, non c'\u00e8 cuore. Senza cuore, non c'\u00e8 cervello.\"\nIl film \u00e8 stato poi selezionato tra i 100 film italiani da salvare."}
{"id": "356435", "revid": "287204", "url": "https://it.wikipedia.org/wiki?curid=356435", "title": "The Walkabouts", "text": "The Walkabouts sono un gruppo rock statunitense, formatosi a Seattle nel 1984, dall'incontro di Chris Eckman e Carla Torgerson.\nLa loro musica \u00e8 un riuscito innesto di elementi folk su una base di rock indipendente ed \u00e8 fortemente caratterizzata dall'alternarsi al canto di una voce maschile e una voce femminile.\nBiografia.\nAll'inizio degli anni ottanta i fratelli Grant, Curt e Chris Eckman avevano formato \"The Innocents\", gruppo ispirato dal punk dei Buzzcocks e dai gruppi hardcore punk della California. Chris conosceva superficialmente Carla Torgerson e la ritrova come collega di lavoro in una fabbrica di pesce in scatola in Alaska, dove tutti e due cercano di racimolare i soldi per pagarsi il college.\nChris e Carla formarono quindi un nuovo gruppo, che prese in prestito il nome dal film di Nicolas Roeg del 1971. Il gruppo inizi\u00f2 a proporre la musica composta dai due ed incise un Lp, \"22 Disasters\"\" per la Necessity, di cui si sono perse le tracce. I brani composti per il successivo lavoro, \"Weight and Rivers\", saranno pubblicati solo come bonus tracks sul primo vero album del gruppo, \"See Beautiful Rattlesnake Gardens\" del 1988, su etichetta Pop Llama.\nLa loro fama crebbe tanto che la Sub Pop Records li mise sotto contratto, anche se la loro musica era completamente diversa da quella dei compagni di scuderia. Il rapporto con la casa discografica sar\u00e0 tutt'altro che tranquillo e disteso e il clima influenzer\u00e0 sia l'album successivo \"Cataract\" (1989 ) che l'EP \"Rag and Bone\" (1990). Segue l'album \"Scavenger\" del 1991, con la collaborazione di Natalie Merchant e Brian Eno.\nLa Sub Pop non rinnova il contratto, che viene per\u00f2 rilevato, dalla divisione europea dell'etichetta che fa capo alla Glitterhouse Records. Proprio l'Europa ha dato le maggiori soddisfazioni artistiche alla band, continente dove si sono trasferiti e che hanno percorso con numerose tourn\u00e9e. Anche i loro dischi vengono pubblicati sempre prima nel vecchio continente che in patria.\nIl 1993 fu un anno prolifico, videro la luce gli album \"New West Motel\", tra le loro vette artistiche e dall'impatto pi\u00f9 rock dei precedenti e \"Satisfied Mind\", raccolta di cover che spazia da Nick Cave a Patti Smith, a Gene Clark e John Cale, suonato con l'aiuto di ospiti illustri quali Peter Buck dei R.E.M., Mark Lanegan degli Screaming Trees e Ivan Kral del Patti Smith Group.\nL'anno successivo \"Setting the Woods on Fire\" conferma la ricca vena compositiva dei due autori.\nIl gruppo viene messo sotto contratto dalla Virgin tedesca che permette loro di realizzare un disco con un'intera orchestra: \"Devil's Road\".\n\"Nighttown\", del 1997, prosegue il discorso musicale, ma conclude il rapporto con la major.\nIl ritorno alla Glitterhouse \u00e8 suggellato da \"Trail of Stars\" del 1999, nel quale si sentono i primi apporti di musica elettronica. \"The Train Leaves at Eight\" saluta il nuovo millennio proseguendo il discorso di \"Satisfied Mind\" con pregevoli covers, tra le quali \"Disamistade\" di Ivano Fossati e Fabrizio De Andr\u00e9.\nNonostante la possibilit\u00e0 di sciogliere il gruppo sia sempre pi\u00f9 concreta e dopo che Chris e Carla hanno posto fine alla loro relazione, \"Ended Up a Stranger\" del 2001 \u00e8 ancora una volta un buon disco.\nI progetti solisti tengono occupati i due autori per qualche tempo e bisogna attendere il 2005 per ascoltare il nuovo album del gruppo. \"Acetylene\" \u00e8 stato registrato dal vivo in studio, la musica \u00e8 basata sulle chitarre elettriche ed i testi sono esplicitamente ancorati alla realt\u00e0 del momento.\nNel 2007 Chris Eckman assieme a Hugo Race e Chris Brokaw ha creato il progetto rock con contaminazioni etniche dei Dirtmusic.\nNel 2010, il chitarrista Paul Austin si unisce alla band per realizzare un nuovo disco che manca da lungo tempo e che si chiamer\u00e0 \"Travels in the Dustland\", uscito in Europa il 21 ottobre 2011 e negli Stati Uniti all'inizio di novembre.\nUn anno dopo, 21 novembre 2012, \u00e8 uscito \"Berlin\" registrato al C Club di Berlino il 14 luglio 2012 primo album ufficiale dal vivo del gruppo considerato come uno dei pi\u00f9 importanti album dal vivo del nuovo roots rock americano."}
{"id": "356438", "revid": "104458", "url": "https://it.wikipedia.org/wiki?curid=356438", "title": "Mar\u00eda Jos\u00e9 Rienda", "text": "Biografia.\nStagioni 1992-1998.\nMar\u00eda Jos\u00e9 Rienda debutt\u00f2 in campo internazionale ai Mondiali juniores di Maribor 1992 ed esord\u00ec in Coppa del Mondo il 2 febbraio 1994 in Sierra Nevada, classificandosi 56\u00aa in discesa libera. Nella stessa stagione esord\u00ec anche ai Giochi olimpici invernali: a fu 29\u00aa nel supergigante, 21\u00aa nello slalom gigante e non complet\u00f2 lo slalom speciale.\nAlla sua prima presenza iridata, Sierra Nevada 1996, si classific\u00f2 21\u00aa nello slalom gigante e 18\u00aa nello slalom speciale; l'anno dopo ai Mondiali di Sestriere fu invece 9\u00aa nello slalom gigante. Il 25 gennaio 1998 a Rogla la Rienda conquist\u00f2 il primo podio in Coppa Europa (3\u00aa in slalom gigante) e in seguito partecip\u00f2 ai XVIII Giochi olimpici invernali di , classificandosi 12\u00aa nello slalom gigante e 14\u00aa nello slalom speciale.\nStagioni 1999-2005.\nAi Mondiali di Vail/Beaver Creek 1999 fu 13\u00aa nello slalom gigante e 26\u00aa nello slalom speciale mentre due anni dopo, nella rassegna iridata di Sankt Anton am Arlberg 2001, si piazz\u00f2 30\u00aa nel supergigante, 10\u00aa nello slalom gigante e non complet\u00f2 lo slalom speciale. Gareggi\u00f2 nello slalom gigante e nello slalom speciale sia ai XIX Giochi olimpici invernali di , sia ai Mondiali di Sankt Moritz 2003: nella prima manifestazione si classific\u00f2 rispettivamente al 6\u00ba e al 15\u00ba posto, mentre nella seconda non port\u00f2 a termine nessuna delle due prove.\nIl 25 ottobre 2003 conquist\u00f2 a S\u00f6lden il primo podio in Coppa del Mondo (3\u00aa in slalom gigante) e a fine stagione risult\u00f2 3\u00aa nella classifica della specialit\u00e0; il 6 marzo 2004 inoltre ottenne a La Molina la prima vittoria in Coppa Europa, sempre in slalom gigante. Il 12 dicembre 2004 a Schruns vinse in slalom gigante la sua seconda e ultima prova di Coppa Europa e in seguito partecip\u00f2 ai Mondiali di Bormio/Santa Caterina Valfurva, chiudendo 9\u00aa nello slalom gigante e non completando lo slalom speciale. Poco pi\u00f9 tardi, il 20 febbraio, ottenne a \u00c5re la prima vittoria in Coppa del Mondo, sempre in slalom gigante; anche in quella stagione 2004-2005 fu 3\u00aa nella classifica della specialit\u00e0.\nStagioni 2006-2011.\nAi XX Giochi olimpici invernali di , dopo essere stata portabandiera della Spagna durante la cerimonia di apertura, si classific\u00f2 37\u00aa nel supergigante e 13\u00aa nello slalom gigante. In seguito, il 5 marzo in slalom gigante a Hafjell/Kvitfjell, ottenne la sua ultima vittoria in Coppa del Mondo. Quella stagione 2005-2006 fu la sua migliore nel massimo circuito internazionale, con quattro vittorie, il 13\u00ba posto nella classifica generale e il 2\u00ba in quella di slalom gigante, con 48 punti di distacco dalla vincitrice Anja P\u00e4rson.\nPressoch\u00e9 inattiva per tutte le stagioni 2006-2007, 2007-2008 e 2008-2009 a causa di infortuni, nel 2010 disput\u00f2 a Vancouver i suoi ultimi Giochi olimpici, classificandosi 38\u00aa nello slalom gigante. Nella sua ultima stagione agonistica, 2010-2011, prese parte ai Mondiali di Garmisch-Partenkirchen (28\u00aa nel supergigante, 31\u00aa nello slalom gigante) e l'11 marzo si ritir\u00f2 dalla Coppa del Mondo in occasione dello slalom gigante di \u0160pindler\u016fv Ml\u00fdn, nel quale non si qualific\u00f2 per la seconda manche. Si conged\u00f2 definitivamente dal Circo bianco ai Campionati spagnoli dell'aprile seguente, in Sierra Nevada.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nCoppa Europa.\nCoppa Europa - vittorie.\nLegenda:\nGS = slalom gigante\nNor-Am Cup.\nNor-Am Cup - vittorie.\nLegenda:\nSG = supergigante\nSouth American Cup.\nSouth American Cup - vittorie.\nLegenda:\nSG = supergigante"}
{"id": "356445", "revid": "6923", "url": "https://it.wikipedia.org/wiki?curid=356445", "title": "Luigi III il Giovane", "text": ""}
{"id": "356447", "revid": "599013", "url": "https://it.wikipedia.org/wiki?curid=356447", "title": "Non sequitur", "text": ""}
{"id": "356448", "revid": "9", "url": "https://it.wikipedia.org/wiki?curid=356448", "title": "Non-sequitur", "text": ""}
{"id": "356451", "revid": "281901", "url": "https://it.wikipedia.org/wiki?curid=356451", "title": "Chanos chanos", "text": "Il cefalone \"(Chanos chanos - Forssk\u00e5l 1775)\", conosciuto nei luoghi d'origine come \"pesce latte\", unico rappresentante della famiglia Chanidae, \u00e8 un pesce osseo marino, ma non \u00e8 insolito ritrovarlo in zone d'acqua dolce e salmastra.\nDistribuzione.\nQuesto pesce \u00e8 diffuso nell'oceano Indiano e nell'oceano Pacifico, in tutte le acque con temperatura superiore a 20 \u00b0C e vicine alle coste. Particolarmente diffuso nella zona tra le Maldive e le Gal\u00e1pagos, ma localizzato anche nelle coste malgasce e nel Mar Rosso.\nDescrizione.\nL'aspetto di questo pesce \u00e8 affusolato e idrodinamico, con una coda estremamente forcuta, da buon nuotatore. La livrea \u00e8 bianco argentea, con pinne orlate di nero, o comunque scure. &lt;br&gt; Raggiunge una lunghezza di 1,7 m ma solitamente si pescano esemplari da 1 metro.\nAlimentazione.\nSi ciba di alghe e invertebrati, non possedendo denti.\nRiproduzione.\nL'accoppiamento e la deposizione avvengono nelle barriere coralline dove le larve crescono per 2-3 settimane, fino a quando diventano avannotti: allora migrano verso le coste a mangrovia e negli estuari (non disdegnando i laghi costieri e le lagune). Una volta raggiunta la maturazione sessuale torneranno nei reef corallini a riprodursi.\nPesca.\nNel sudest asiatico e in molti paesi d'origine alla pesca tradizionale si affianca la pesca per alimentare gli allevamenti: avannotti e le larve dei pesci latte sono pescati lungo le coste, gli stagni e le lagune e trasportati in questi grandi allevamenti, dove saranno poi fatti crescere nelle misure desiderate e avviati alla consumazione (congelati, freschi, sott'olio o affumicati).\nTassonomia.\n\"Chanos chanos\" \u00e8 l'unica specie superstite della famiglia, dopo che sette specie (raggruppate in 5 generi) si sono estinte (e ritrovate oggi come fossili). Tra le forme fossili pi\u00f9 note vi sono \"Chanoides,\" \"Coelogaster\" e \"Caeus.\""}
{"id": "356459", "revid": "1851848", "url": "https://it.wikipedia.org/wiki?curid=356459", "title": "Maggie Grace", "text": "Biografia.\nFiglia di genitori divorziati dall'et\u00e0 di 16 anni, ha debuttato nel 2002 nella serie televisiva \"Septuplets\" e in seguito ha partecipato al film TV \"L'estate della nostra vita\" con Tom Selleck e Wendy Crewson. Ha avuto un ruolo nello show televisivo \"Oliver Beene\" ed \u00e8 apparsa come guest star in altre serie televisive (\"\", \"The Lyon's Den\", \"Cold Case - Delitti irrisolti\" e \"Law &amp; Order - Unit\u00e0 vittime speciali\").\n\u00c8 diventata famosa a livello internazionale per l'interpretazione di Shannon Rutherford nella serie televisiva \"Lost\" e per la partecipazione al film \"The Fog - Nebbia assassina\".\nNel 2008 \u00e8 stata co-protagonista al fianco di Famke Janssen e Liam Neeson nel film \"Io vi trover\u00f2\", nonch\u00e9 nei due sequel intitolati \"Taken - La vendetta\" nel 2012 e \"Taken 3 - L'ora della verit\u00e0\" nel 2015.\nNel 2011 \u00e8 apparsa sul grande schermo in \"\" rivestendo il ruolo di Irina, una vampira amica della famiglia Cullen, ruolo ripreso anche nell' della serie.\nNel 2013 ha recitato al fianco di David Duchovny, in occasione della sesta stagione della serie televisiva statunitense \"Californication\", interpretando il ruolo di una groupie di nome Faith, che \u00e8 la Musa di numerosi artisti Rock, e lo diventa anche per una sceneggiatura teatrale di Hank Moody, col quale intrattiene una relazione per tutta la durata della stagione.\nDoppiatrici italiane.\nNelle versioni in italiano delle opere in cui ha recitato, Maggie Grace \u00e8 stata doppiata da:"}
{"id": "356460", "revid": "2089403", "url": "https://it.wikipedia.org/wiki?curid=356460", "title": "Papirologia", "text": "La papirologia \u00e8 la scienza che studia i testi letterari e documentari antichi cos\u00ec come si sono conservati dei manoscritti su supporti mobili e deperibili, come il papiro, la pi\u00f9 comune forma di supporto scrittorio nel mondo egizio, greco e romano.\nContenuto della disciplina.\nEssa consiste sia nella trascrizione, la traduzione e l'interpretazione di documenti antichi in varie lingue (greco, latino, copto, arabo), sia lo studio fisico dei papiri, il loro restauro e la conservazione.\nIl primo papiro rinvenuto in Egitto e pubblicato in Europa \u00e8 legato alla figura del cardinale Stefano Borgia, che acquist\u00f2 e fece studiare dal danese Nils Schow la cosiddetta \"Charta Borgiana\" (\"Charta Papyracea Graece scripta Musei Borgiani Velitris\", 1788). Si tratta di un papiro che riporta i nomi del gruppo di operai che lavorarono ad un canale idrico a Tebtynis dal 192 al 193 D.C.\nCome disciplina sistematica la papirologia ha origine negli anni Novanta dell'Ottocento, quando grandi depositi di papiri ben conservati furono scoperti da egittologi in varie localit\u00e0 in Egitto, come Arsinoe e Ossirinco. Tra i principali centri si ricordano l'Universit\u00e0 di Oxford, l'Universit\u00e0 di Heidelberg, la Columbia university, la University of Michigan e, non ultimo, l'Istituto Papirologico dell'Universit\u00e0 degli Studi di Firenze. I fondatori della Papirologia furono Frederic Kenyon, che fece carriera nel British Museum e identific\u00f2 la \"Costituzione degli Ateniesi\" di Aristotele in un papiro di propriet\u00e0 dell'istituzione, pubblicandola per la prima volta nel 1891; Bernard Pyne Grenfell ed Arthur Hunt, entrambi docenti di Oxford, che condussero ampie campagne di scavo in Egitto scoprendo tra il resto i \"Papiri di Ossirinco\". A loro successe Edgar Lobel, per quarant'anni editore dei \"Papiri di Ossirinco\", che diede fondamentali contributi alla riscoperta di Callimaco, di Saffo e di Alceo. Altri insigni papirologi furono Ulrich Wilcken, Joseph von Karabacek, Wilhelm Schubart, Theodor Graf, Grigol Tsereteli, Franz Taeschner.\nLa collezione di papiri pagani, cristiani ed arabi nota come Papiri Rainer (dal arciduca Ranieri, 1827-1913) rappresenta la prima grande scoperta di manoscritti su papiro trovati nel Fayum in Egitto. Intorno al 1880 un commerciante di tappeti al Cairo compr\u00f2 per conto di Joseph von Karabacek pi\u00f9 di 10000 papiri e alcuni testi scritti su lino. Di questi pi\u00f9 di 3000 sono in lingua araba. I papiri provengono da K\u00f4m F\u00e2ris (Crocodilopoli) e Ihnasiyyah al-Madinah (Eracleopoli), i testi su lino da K\u00f4m al-\u2018Az\u00e2ma. I testi vennero trasferiti a Vienna nel 1882, e presentati l'anno successivo in un'esposizione pubblica che suscit\u00f2 scalpore. In seguito i papiri vennero acquistati dal arciduca Ranieri e donati alla Kaiserliche Akademie der Wissenschaften di Vienna.\nPapirologi italiani.\nFu Vittorio Scialoja, \"inizialmente con pubblicazioni sparse (11), poi dalle pagine del \u00abBullettino dell'Istituto di diritto romano\u00bb (BIDR), da lui fondato nel 1888\", il primo in Italia ad occuparsi di papirologia come studio non esclusivo dei materiali papiracei egiziani ma anche di altri supporti scrittor\u00ee utilizzati nel mondo classico, quali le tavolette lignee e cerate. \nTra gli altri papirologi della scuola italiana si ricordano:"}
{"id": "356462", "revid": "1318658", "url": "https://it.wikipedia.org/wiki?curid=356462", "title": "Jean-Jacques R\u00e9gis de Cambac\u00e9r\u00e8s", "text": "\u00c8 ricordato soprattutto per la stesura di tre progetti di Codice Civile tra il 1793 e il 1796, progetti mai entrati in vigore, ma che gettarono le basi per il Codice Napoleonico del 1804, che rappresenta una delle basi del diritto moderno.\nBiografia.\nPrimi anni.\nSoprannominato \u201c\"Il Camaleonte\"\u201d per la sua abilit\u00e0 di restare sullo sfondo degli eventi e sopravvivere di fatto a tutte le intemperie rivoluzionarie da Robespierre a Napoleone, Cambac\u00e9r\u00e8s nacque a Montpellier, nel sud della Francia, da una famiglia della \"noblesse de robe\", la nobilt\u00e0 ereditaria che si occupava della burocrazia reale. Nel 1774 si laure\u00f2 in legge e successe al padre nella carica di consigliere della Corte delle finanze di Montpellier. Affiliato alla Massoneria, amante delle occasioni mondane e non privo delle amicizie influenti, nel 1789 Cambac\u00e9r\u00e8s fu sostenitore della Rivoluzione francese e venne eletto rappresentante di Montpellier all'incontro degli Stati generali a Versailles, anche se non ebbe modo di presentarsi. Nel 1792 rappresent\u00f2 il dipartimento di H\u00e9rault presso la Convenzione che proclam\u00f2 la Prima repubblica francese nel settembre 1792.\nGli atteggiamenti di Cambac\u00e9r\u00e8s nel primo periodo rivoluzionario rimasero moderati. Durante il processo intentato a Luigi XVI egli protest\u00f2 che la Convenzione Nazionale non disponeva del potere legislativo per il giudizio e chiese che il re disponesse delle dovute garanzie legali durante il processo. Tuttavia al termine del processo Cambac\u00e9r\u00e8s vot\u00f2, insieme alla maggioranza, per la colpevolezza di Luigi XVI, pur richiedendo che la sentenza venisse posticipata fino a quando potesse essere ratificata da un adeguato corpo legislativo.\nNel 1793 Cambac\u00e9r\u00e8s venne eletto membro del Comitato di difesa generale, ma non entr\u00f2 a far parte del suo famoso successore, il Comitato di salute pubblica, fino alla fine del 1794, dopo che gli eccessi pi\u00f9 vistosi del Regno del Terrore erano gi\u00e0 stati consumati.\nNel frattempo Cambac\u00e9r\u00e8s lavor\u00f2 su gran parte della legislazione francese del periodo rivoluzionario; nel 1795 egli venne inviato in missione diplomatica per negoziare la pace con la Spagna.\nCambac\u00e9r\u00e8s venne considerato troppo conservatore per diventare uno dei cinque Direttori che assunsero il potere nel 1795 e trovandosi in opposizione con il Direttorio si ritir\u00f2 dalla politica. Nel 1799, quando la Rivoluzione entr\u00f2 in una fase pi\u00f9 moderata egli rientr\u00f2 nel mondo politico, assumendo la carica di Ministro della Giustizia.\nIl 9 novembre 1799 Cambac\u00e9r\u00e8s fu sostenitore del Colpo di Stato del 18 brumaio che port\u00f2 Napoleone Bonaparte al potere con la carica di Primo Console, in un nuovo regime che si proponeva di stabilire una solida repubblica costituzionale: di fatto il Consolato apr\u00ec la via alla successiva dittatura di Napoleone.\nNel dicembre 1799 Cambac\u00e9r\u00e8s venne nominato Secondo Console, una carica nominalmente inferiore solo a quella di Primo Console, detenuta dallo stesso Napoleone. Napoleone gli assegn\u00f2 questa importante carica a causa della vasta conoscenza legale e alla reputazione di repubblicano moderato che Cambac\u00e9r\u00e8s si era fatto negli anni precedenti.\nIniziato in Massoneria a Montpellier prima della rivoluzione, Cambac\u00e8r\u00e8s fu membro della Loggia \"Ancienne et de la R\u00e9union des \u00c9lus\" di Montpellier e in seguito Maestro venerabile della Loggia \"Saint-Jean\" di Parigi, e fu Gran Maestro aggiunto del Grande Oriente di Francia dal 1805 al 1814. Fu pure Guardasigilli della Gran Loggia d'Amministrazione, Sovrano grande ispettore generale, 33\u00b0 e massimo grado del Rito scozzese antico ed accettato e membro del suo Supremo Consiglio e ufficiale d'onore del Gran Concistoro dei Riti del Grande Oriente di Francia. Il 13 agosto 1806 divent\u00f2 \"Capo supremo\" del Rito francese.\nI progetti codicistici.\nTra il 1793 e il 1796 Cambac\u00e9r\u00e9s partecip\u00f2 alla redazione di tre progetti di Codice Civile, allo scopo di unificare la legislazione privatistica francese in un unico corpo normativo, anche alla luce delle numerose riforme intercorse nel periodo rivoluzionario (ad esempio la riforma del diritto di famiglia). Questi tre progetti restarono per\u00f2 solo sulla carta, in quanto si pu\u00f2 dire che essi furono presentati sempre un po' in ritardo e le mutate circostanze politiche non ne permisero l'approvazione.\nPrimo progetto (1793).\nIl primo progetto prevedeva un Codice suddiviso in tre libri (diritto delle persone, dir. delle cose, dir. dei contratti e delle obbligazioni); per quanto riguarda i contenuti esso proclamava l'uguaglianza giuridica dei cittadini e dava grande spazio all'autonomia negoziale. Disposizioni importanti erano: l'abolizione della patria potest\u00e0 e della potest\u00e0 maritale, la comunione dei beni tra i coniugi, il divorzio (introdotto in Francia nel 1792) facilitato, il favore verso la successione legittima (ridotta a un decimo la quota disponibile per il testatore).\nIl progetto, presentato nell'agosto 1793, fu inizialmente accolto con favore e molti articoli vennero approvati; ma dopo l'affermazione del Terrore il clima cambi\u00f2: il codice venne giudicato troppo complesso e vennero riscontrate delle tracce di antico regime. In novembre l'esame fu interrotto e il progetto fall\u00ec.\nSecondo progetto (1794).\nPer questo progetto Cambac\u00e9r\u00e9s s'avvalse della consulenza di Philippe-Antoine Merlin de Douai; anch'esso diviso in tre libri, presentava molti meno articoli. Lo stile era innovativo, le norme erano presentate sotto forma di comandi brevi e laconici, senza tecnicismi: il codice appariva come una sorta di breviario del Giusnaturalismo e dell'Illuminismo.\nEsso radicalizzava i princ\u00ecpi rivoluzionari dell'uguaglianza; fu presentato nel settembre 1794, poco dopo la deposizione di Robespierre: visto il mutato clima politico, fu accusato d'essere troppo generico e di avere contenuti troppo radicali. Anche lo stesso Cambac\u00e9r\u00e8s prese le distanze dal suo progetto ed esso fall\u00ec.\nTerzo progetto (1796).\nQuesto terzo progetto (diviso in tre libri, con ben 1104 articoli) fu presentato al Consiglio dei Cinquecento nel giugno 1796: segnava il ritorno alla tradizione giuridica anteriore (consuetudini e diritto romano) ed era caratterizzato dal compromesso fra tradizione e innovazioni rivoluzionarie.\nLe norme (semplici, chiare e ben formulate) disponevano tra l'altro: matrimonio posto al vertice della societ\u00e0 (divorzio comunque mantenuto), ruolo prevalente del marito, patria potest\u00e0 nei suoi caratteri rivoluzionari (doveri di mantenimento, educazione e protezione), vietata l'adozione a chi avesse gi\u00e0 figli, favore per successione legittima meno marcato. Al Consiglio apparve troppo legato all'ideologia giacobina e fu rigettato.\nAnche se non entrarono mai in vigore, questi tre progetti furono molto importanti per la compilazione del Codice napoleonico del 1804, affidata nel 1800 a una commissione di quattro esperti, sotto la direzione di Portalis.\nIl \"Code Napol\u00e9on\".\nIl codice venne promulgato nel 1804 da Napoleone, ormai diventato imperatore. Il \"Codice\" eliminava definitivamente i retaggi dell\"anci\u00e9n r\u00e9gime\", del feudalesimo, dell'assolutismo, e creava una societ\u00e0 prevalentemente borghese e liberale, di ispirazione laica, in cui venivano consacrati i diritti di eguaglianza, sicurezza e propriet\u00e0.\nL'applicazione del Codice ebbe larga diffusione a seguito delle successive conquiste napoleoniche: l'Italia, i Paesi Bassi, il Belgio, parte della Germania e della Spagna (e indirettamente le colonie spagnole in America Latina) lo utilizzarono e, successivamente alla caduta di Napoleone, nella maggior parte dei casi, lo modificarono mantenendolo in vigore.\nPer l'Italia, il valore del \"Codice Napoleonico\" resta fondamentale, poich\u00e9 esso conflu\u00ec poi nel codice civile italiano del 1865.\nUltimi anni.\nCambac\u00e9r\u00e8s disapprov\u00f2 l'accumulo di potere nelle mani di Napoleone che culmin\u00f2 con la proclamazione dell'Impero il 18 maggio 1804. Nonostante questo egli continu\u00f2 a ricoprire le importantissime cariche di Arcicancelliere dell'Impero e di Presidente del Senato; nel 1808 egli venne nominato principe dell'impero e Duca di Parma.\nNel periodo napoleonico, come durante il regime rivoluzionario, Cambac\u00e9r\u00e8s rimase politicamente un moderato, opponendosi alle avventure rischiose come, ad esempio, l'invasione della Russia nel 1812.\nCon Napoleone impegnato in continue campagne di guerra, Cambac\u00e9r\u00e8s divenne di fatto capo del governo metropolitano, una posizione che inevitabilmente lo espose a critiche e impopolarit\u00e0 man mano che la situazione economica francese peggiorava. Il suo gusto per la \"bella vita\" attrasse commenti ostili. Tuttavia il popolo riconobbe la giustizia e la moderazione del governo, nonostante la coscrizione sempre pi\u00f9 massiccia, verso la fine del periodo napoleonico, abbia creato nuovi risentimenti nei confronti di Cambac\u00e9r\u00e8s.\nAlla caduta dell'Impero nel 1814, Cambac\u00e9r\u00e8s si ritir\u00f2 a vita privata ma venne richiamato durante il breve ritorno napoleonico del 1815.\nDopo la restaurazione monarchica, egli rischi\u00f2 l'arresto per le attivit\u00e0 svolte, e per un breve periodo venne esiliato dalla Francia, a Bruxelles. Ma la sua opposizione all'esecuzione di Luigi XVI lo scagion\u00f2, e, nel maggio 1818, i suoi diritti civili di cittadino francese vennero ristabiliti.\nCambac\u00e9r\u00e8s divenne membro dell\"Acad\u00e9mie fran\u00e7aise\" e visse serenamente nella provincia francese fino alla morte, avvenuta nel 1824.\nCambac\u00e9r\u00e8s e l'omosessualit\u00e0.\nCambac\u00e9r\u00e8s fu un omosessuale notorio. Egli non si spos\u00f2 e intrattenne rapporti principalmente con altri celibi.\nNapoleone stesso fece numerose osservazioni e scherzi sull'argomento (celebre \u00e8 la battuta con cui rispose a Cambac\u00e9r\u00e8s, che si scusava per un ritardo dicendo di essersi trovato \"con una signora\": \"La prossima volta chiederete a questa signora: prendi su il berretto e il bastone e vai\").\nL'argomento era anche oggetto di pettegolezzo mondano, al punto che durante il Consolato, Bonaparte, Cambac\u00e9r\u00e8s e il Terzo Console Charles-Fran\u00e7ois Lebrun vennero soprannominati \u00ab\"Hic, Haec et Hoc\"\u00bb (in latino: \u00abcostui (Napoleone), costei (Cambac\u00e9r\u00e8s) e questa cosa (Lebrun)\u00bb.\nBasandosi su tale condizione personale, a Cambac\u00e9r\u00e8s viene oggi spesso attribuito (a torto) il merito di avere deciso la decriminalizzazione dell'omosessualit\u00e0 nel \"Codice napoleonico\". Una decisione che ebbe un impatto duraturo, creando in Europa un'ampia area in cui l'omosessualit\u00e0 fra adulti consenzienti e in privato non era pi\u00f9 un delitto.\nPrima della rivoluzione francese i rapporti omosessuali erano puniti con sanzioni che arrivavano alla pena di morte. La Rivoluzione francese abol\u00ec nel 1791, sulla base dei princ\u00ecpi filosofici dell'Illuminismo, tutti quelli che defin\u00ec i \"reati immaginari\", come la stregoneria, l'eresia, e per l'appunto la sodomia. Il Codice napoleonico conserv\u00f2 tale decisione, pur introducendo alcune misure restrittive di polizia relative all'\"attentato contro i costumi\" che puniva senza fare alcuna distinzione di sesso i reati di corruzione di minore ed attentato al pudore pubblico (libro III, tit. II, cap. I, sez. 4: \"Attentati ai costumi\").\nCi\u00f2 detto, \u00e8 storicamente del tutto scorretto attribuire tale decisione a Cambac\u00e9r\u00e8s, che come s'\u00e8 detto si occup\u00f2 della redazione del codice civile, mentre notoriamente la punizione dei comportamenti sessuali \u00e8 sancita dal codice penale. N\u00e9 esistono, per ora, prove di un suo coinvolgimento indiretto nel lavoro del codice penale tale da indurre alla decisione qui discussa. Siamo insomma di fronte a un \"mito storiografico\".\nIl vero motivo della decriminalizzazione risiede semmai nel Concordato con la Chiesa cattolica, grazie al quale lo Stato delegava (di fatto) alla Chiesa il controllo e la sanzione dei comportamenti sessuali devianti ogni qualvolta non fossero causa di turbamento dell'Ordine pubblico.\nTale impostazione legislativa ebbe molto successo, al punto che venne mantenuta in quasi tutti i Paesi cattolici conquistati da Napoleone (ivi inclusi quelli italiani, con un paio di eccezioni) anche dopo la sua caduta, e fu anzi estesa anche ai Paesi cattolici del Nuovo Mondo."}
{"id": "356463", "revid": "39558", "url": "https://it.wikipedia.org/wiki?curid=356463", "title": "Jean Jacques R\u00e9gis de Cambac\u00e9r\u00e8s", "text": ""}
{"id": "356464", "revid": "39558", "url": "https://it.wikipedia.org/wiki?curid=356464", "title": "Jean-Jacques-R\u00e9gis de Cambac\u00e9r\u00e8s", "text": ""}
{"id": "356465", "revid": "39558", "url": "https://it.wikipedia.org/wiki?curid=356465", "title": "Jean-Jacques de Camb\u00e0ceres", "text": ""}
{"id": "356466", "revid": "39558", "url": "https://it.wikipedia.org/wiki?curid=356466", "title": "Cambac\u00e9r\u00e8s", "text": ""}
{"id": "356468", "revid": "15756", "url": "https://it.wikipedia.org/wiki?curid=356468", "title": "In presenza del nemico", "text": "In presenza del nemico (titolo originale \"In the Presence of Mine Enemies\") \u00e8 un romanzo di ucronia del 2003 dell'autore americano Harry Turtledove, ampliato dall'omonimo racconto. Il titolo deriva dal quinto versetto del Salmo 23. Il romanzo descrive un mondo in cui gli Stati Uniti rimasero isolazionisti e quindi non parteciparono alla seconda guerra mondiale, permettendo cos\u00ec una vittoria alle potenze dell'Asse, che si divisero il mondo tra di loro. Tuttavia, alcuni anni dopo la guerra, si verific\u00f2 la terza guerra mondiale e vide le potenze dell'Asse sconfiggere gli Stati Uniti e il Canada.\nAmbientato nel 2010, il romanzo si concentra su Heinrich Gimpel e un piccolo gruppo di ebrei sopravvissuti all'Olocausto passando per gentili. Gli eventi si verificano in uno sfondo che ricorda gli ultimi giorni dell'Unione Sovietica, con personaggi basati su Mikhail Gorbaciov, Boris Eltsin e altri.\nTrama.\nL'ufficiale della Wehrmacht Heinrich Gimpel stupisce sua figlia di 10 anni, Alicia, con un segreto che le \u00e8 stato nascosto per tutta la vita: la famiglia \u00e8 ebrea. Spiega che i Gimpel, i loro amici Walther ed Esther Stutzman e le loro famiglie allargate appartengono tutti ai resti di ebrei che ora sopravvivono nascondendosi in bella vista all'interno della stessa societ\u00e0 che li vuole morti. Ormai abbastanza grande, per tradizione di famiglia, da fidarsi di questo inganno della vita o della morte, Alicia \u00e8 obbligata a nascondere la verit\u00e0 ai suoi amici, ai suoi compagni di classe e persino alle sue sorelle minori, anche se \u00e8 costretta a considerare il curriculum razzista da una nuova prospettiva che la lascia triste e arrabbiata per tutta la propaganda antisemita che aveva sempre imparato e a cui aveva creduto senza dubbio.\nNel frattempo, Heinrich si ritrova coinvolto nel conflitto coniugale tra il suo collega, Willi Dorsch, e la moglie di Willi, Erika. Willi, dubitando della fedelt\u00e0 di Erika a causa del suo costante flirt con Heinrich, inizia una relazione extraconiugale con la sua segretaria. Amareggiata dall'infedelt\u00e0 del marito, Erika cerca di avere una relazione con Heinrich per rappresaglia. Resiste, il che porta Erika ad accusarlo di essere ebreo e Heinrich ad essere arrestato dalla Sicherheitspolizei. \u00c8 solo dopo che Erika si rende conto che la sua accusa ha causato la cattura anche dei figli di Heinrich che confessa la sua bugia e tenta di suicidarsi, ignara per tutto il tempo che Heinrich e la sua famiglia sono in realt\u00e0 ebrei.\nAnche Esther Stutzman, che lavora come receptionist in uno studio medico, sperimenta una stretta chiamata con le politiche naziste quando i suoi amici Richard e Maria Klein, ebrei reclusi come lei, portano il loro bambino malato di otto mesi, Paul, per un controllo. La diagnosi, la malattia di Tay-Sachs, \u00e8 una malattia nota per essere prevalente tra gli ebrei. Una successiva indagine sul suo passato familiare significherebbe la fine per i suoi genitori e tutti i nomi che potrebbero essere costretti a rivelare sotto tortura. Sebbene il marito di Esther, Walther, sia in grado di entrare nella rete di computer del Reich e cambiare la storia della famiglia Klein, \u00e8 la rivelazione che il Reichsf\u00fchrer-SS Lothar Pr\u00fctzmann ha un nipote con Tay-Sachs, il che porta l'indagine a una battuta d'arresto.\nSullo sfondo, la morte dell'attuale F\u00fchrer, Kurt Haldweim (modellato sul vero presidente austriaco Kurt Waldheim), lo fa sostituire dal riformista Heinz Buckliger, che allenta le leggi oppressive del Reich. In un discorso segreto, con il passaparola che lo diffonde alla popolazione, il nuovo F\u00fchrer denuncia i suoi predecessori e afferma che il Reich ha commesso crimini in passato. L'opposizione reazionaria si raduna attorno alle SS e il Gauleiter populista di Berlino, Rolf Stolle, sostiene l'accelerazione delle riforme.\nLe cose precipitano con l'annuncio di elezioni relativamente libere: i candidati non devono necessariamente essere membri del partito nazista, anche se devono essere ariani. Guidate dal Reichsf\u00fchrer-SS Lothar Pr\u00fctzmann, le SS effettuano un colpo di Stato conservatore, imprigionano il F\u00fchrer e nominano l'ex Alto Commissario per gli affari dell'Ostland, Odilo Globocnik, come nuovo F\u00fchrer. Tuttavia, Stolle istiga un movimento di potere popolare, sostenuto dalla Wehrmacht. Il colpo di Stato viene sconfitto dopo che Walther Stutzman ha riempito la rete di computer del paese con le informazioni sul nipote afflitto da Tay-Sachs del Reichsf\u00fchrer-SS Pr\u00fctzmann. Ben presto, Berlino giunge alla conclusione che Pr\u00fctzmann \u00e8 un ebreo, il che ribalta definitivamente le sorti del colpo di Stato. In seguito, Pr\u00fctzmann si uccide, Globocnik viene linciato e Buckliger viene reinstaurato come F\u00fchrer (sebbene straziato dalla sua detenzione ed eclissato dal popolare Stolle).\nAlla fine del romanzo, le elezioni consegnano una maggioranza pro-riforma al Reichstag, con Stolle come relatore, e producono un mandato per l'indipendenza del Protettorato di Boemia e Moravia in un referendum simultaneo. Inoltre, i Gimpel e gli Stutzman si riuniscono per dire alla bambina di dieci anni Francesca che \u00e8 ebrea.\nPersonaggi.\nHeinrich Gimpel, un ebreo nascosto che prestava servizio come ufficiale presso l'Oberkommando der Wehrmacht a Berlino. Heinrich \u00e8 attento e meticoloso nel mantenere la sua mascherata e originariamente anche dal lettore, che non prima di quasi un intero capitolo scopre che Gimpel \u00e8 un ebreo nascosto e un leader di una comunit\u00e0 ebraica segreta. Il compito specifico di Heinrich \u00e8 monitorare il pagamento americano del tributo alla Germania e rilevare i frequenti tentativi di eludere il pagamento. Gimpel viene arrestato perch\u00e9 la moglie di un amico lo denuncia come ebreo anche se non sapeva che lo fosse davvero dopo aver resistito alle sue avance sessuali. Gimpel viene infine rilasciato dalla custodia, con un maggiore delle SS che lo accompagna fuori dalla porta dicendogli casualmente: \"Ci trovi nei posti pi\u00f9 strani\".\nLise Gimpel, la moglie di Heinrich, anche lei ebrea.\nAlicia Gimpel, figlia di dieci anni di Heinrich e Lise e maggiore di tre sorelle. All'inizio del libro, viene iniziata al segreto che lei e altri familiari e amici sono ebrei. \u00c8 stordita ma gradualmente arriva ad accettarlo.\nSusanna Weiss, studiosa di inglese medievale all'Universit\u00e0 Friedrich-Wilhelm. \u00c8 anche una dei pochi ebrei sopravvissuti rimasti nel Reich.\nEsther Stutzman, receptionist dell'ufficio di un pediatra della zona di Berlino. Anche lei e suo marito, Walther, sono ebrei nascosti. Lei \u00e8 un tuckerizzazione della famosa autrice di fantascienza/fantasy Esther Friesner.\nWalther Stutzman, un programmatore di computer alla Zeiss. Ha accesso non autorizzato a molti dei database del Reich utilizzando codici creati da suo padre, che \u00e8 stato coinvolto nel trasferimento di documenti cartacei in archivi informatici. Pu\u00f2 assegnare falsi pedigree ariani agli ebrei per consentire loro di evitare di essere scoperti dal Reich.\nAmbientazione.\nPolitica mondiale e geografia.\nAllineamento politico.\nIl F\u00fchrer del Grande Reich Tedesco \u00e8 il leader politico pi\u00f9 potente del mondo. Oltre al Reich stesso, il \"Grande Impero Germanico\" comprende paesi occupati (ma non annessi) e altri alleati. I paesi occupati hanno i propri governi ma sovranit\u00e0 limitata; i nazisti interferiscono nei loro affari interni, specialmente nell'applicazione dell'ideologia razzista. Gli alleati, sebbene tecnicamente indipendenti, sono soggetti a una pesante influenza nazista; la maggior parte di essi rappresenta le variet\u00e0 locali di forze razziste, fasciste e nazionaliste radicali.\nL'Impero Italiano \u00e8 attorno al Mar Mediterraneo, comprese le parti dell'Africa concesse dal Reich. I nazisti costringono gli italiani a compiere massacri su larga scala di arabi nei loro territori in Medio Oriente. La nazione \u00e8 controllata da Casa Savoia (guidata da Re Umberto) e dal Duce dell'Impero Italiano. Mentre gran parte dell'Africa \u00e8 divisa tra Germania, Italia, Spagna e Portogallo, un'Unione del Sudafrica \"dominata dagli ariani\" rimane un alleato indipendente del Reich tedesco. La Spagna \u00e8 menzionata come governata da un caudillo, ma non viene fatta menzione dello status della monarchia spagnola.\nSebbene sia meno potente della Germania, il Giappone imperiale \u00e8 una potenza nucleare che tiene a bada il Reich con la minaccia implicita di una distruzione mutua assicurata. Inoltre, il Giappone ha i suoi governanti subordinati (viene menzionato solo l'imperatore del Manciuku\u00f2) nella Sfera di co-prosperit\u00e0 della Grande Asia orientale. Nonostante disponga di \"un oceano di manodopera a basso costo\", il Giappone ora si concentra sullo sviluppo di tecnologie avanzate. Nonostante l'alleanza tedesco-giapponese, i nazisti considerano i giapponesi razzialmente inferiori e privi di creativit\u00e0, usando come prova la propaganda che indica una diminuzione percepita dei progressi tecnologici del Giappone. Nonostante ci\u00f2, turisti, studenti e ristoranti giapponesi sono comunemente visti all'interno del Reich.\nStati Uniti e Canada.\nNegli anni '60 e '70, la Germania e le potenze dell'Asse sconfissero gli Stati Uniti e il Canada nella terza guerra mondiale con le bombe nucleari che avevano sviluppato. Le importanti citt\u00e0 americane di Washington, DC e Filadelfia sono state distrutte dalle bombe, e i loro ambienti resi inabitabili per gli anni a venire. Altre citt\u00e0 come New York, St. Louis e Chicago furono danneggiate dai bombardamenti convenzionali. La capitale degli Stati Uniti \u00e8 stata trasferita a Omaha, nel Nebraska, dove \u00e8 stato istituito un governo fantoccio filo-nazista, e il Reich mantiene le forze di occupazione della Wehrmacht a New York, Chicago, St. Louis e la stessa Omaha. Dopo aver conquistato gli Stati Uniti, gli Einsatzgruppen e i suprematisti bianchi americani uccidono sistematicamente gli ebrei del paese e la maggior parte della sua popolazione nera, con tutti i neri rimasti utilizzati come schiavi dal Reich.\nGli Stati Uniti pagano un tributo annuale, un reddito importante per l'economia tedesca, nonostante l'iperinflazione statunitense e la scomparsa del dollaro USA come valuta mondiale, ma quando possibile, gli Stati Uniti evitano di pagare il tributo.\nAltre nazioni occupate.\nEnrico IX \u00e8 il monarca regnante del Regno Unito (anche se il suo lignaggio non viene mai spiegato), che \u00e8 stato annesso al Reich. L'Unione Britannica dei Fascisti \u00e8 il partito di governo, con Charlie Lynton come Primo Ministro; tuttavia, \u00e8 diviso internamente sull'entit\u00e0 dell'influenza del Reich nel suo governo (che ricorda l'euroscetticismo britannico) e sul processo di selezione per un nuovo F\u00fchrer.\nI polacchi, i russi, gli ucraini, gli estoni, i lettoni, i lituani e i serbi vengono uccisi perch\u00e9 sono Untermenschen, e gli arabi perch\u00e9 sono \"semiti come gli ebrei\". Inoltre, il Reich, l'Impero Italiano, il Portogallo e la Spagna commettono il genocidio delle popolazioni africane e schiavizzano i sopravvissuti. Il Sudafrica, tuttavia, continua ancora il suo apartheid e quindi, ironia della sorte, impedisce ai sudafricani neri di essere uccisi o utilizzati come schiavi.\nTutti gli ebrei trovati vengono immediatamente uccisi, e mentre \"gli ultimi russi sono stati spinti molto a est degli Urali\", ci sono molti combattimenti di guerriglia, che richiedono fortezze per proteggere i coloni tedeschi.\nI nazisti trattano piuttosto bene i cechi, i croati e i bulgari sebbene siano slavi: i cechi contribuiscono notevolmente all'economia del Reich e i croati e i bulgari perseguitano spietatamente i serbi con gravi discriminazioni razziali, reprimendo le ribellioni e riducendo in schiavit\u00f9 o uccidendo i dissidenti. Gli iranici e gli indiani sono classificati come \"ariani\" e non sono perseguitati, e alcuni sono persino invitati a studiare nelle universit\u00e0 tedesche.\nTecnologia.\nIl livello di tecnologia nel romanzo \u00e8 pi\u00f9 o meno lo stesso del XXI secolo attuale. La Wehrmacht utilizza aerei a reazione, panzer, sottomarini, mezzi corazzati, fucili d'assalto e una variet\u00e0 di navi da guerra. Si dice che il \"Ministero dell'aria e dello spazio\" abbia piantato un avamposto permanente sulla Luna e stia effettuando un atterraggio con equipaggio su Marte, e potrebbe pianificare una missione con equipaggio sulle lune di Giove. Nel romanzo sono menzionate anche le piattaforme meteorologiche orbitali.\nAnche la tecnologia civile \u00e8 avanzata in modo simile alla sua controparte militare nel XXI secolo. Aerei di linea, televisori (chiamati televisori), computer (anche se Internet non ha raggiunto lo stesso livello della sua controparte reale per paura che diventi un \"incubo di sicurezza\"), auto moderne, microonde e lavastoviglie sono utilizzati in tutto il Reich. La popolazione tedesca gode di standard di vita molto elevati a spese dei non tedeschi in tutto il Reich e nelle nazioni occupate.\nSociet\u00e0.\nLa societ\u00e0 del Reich \u00e8 culturalmente dominante a causa delle sue vittorie nella seconda e nella terza guerra mondiale, e le societ\u00e0 e le organizzazioni tedesche dominano le economie delle nazioni alleate e occupate. Mercedes-Benz e Volkswagen stanno prosperando e Zeiss produce computer e software per il Reich. Agfa-Gevaert produce spot televisivi che incoraggiano i tedeschi a migrare nei territori dell'Ostland e Lufthansa ha il predominio dell'aria.\nLa British Broadcasting Corporation \u00e8 menzionata in tutto il romanzo, con la controparte del Reich che \u00e8 la RRG. Un giornalista della RRG, Horst Witzleben, appare pi\u00f9 volte nel romanzo e il suo \"Notizie delle sette\" \u00e8 molto influente.\nL'Ufficio genealogico del Reich ha documenti genealogici online, che possono definire la vita e la morte di persone sospettate di essere ebree. (I nazisti usavano gi\u00e0 le schede perforate sviluppate dall'IBM per contrassegnare gli ebrei e alla fine arrestarli e mandarli nei campi di sterminio).\nEconomia.\nIl Reichsmark \u00e8 la valuta mondiale dominante ed ha corso legale nel Grande Reich tedesco, ma la maggior parte degli stati membri, dei territori e degli alleati del Reich (incluso l'Impero del Giappone, l'America Latina, la Gran Bretagna e l'America) hanno valute nazionali. Poich\u00e9 il Reich impone tassi di cambio favorevoli, il Reichsmark \u00e8 prontamente accettato (e apparentemente benvenuto) anche nei luoghi in cui non ha corso legale. La Gran Bretagna continua a utilizzare la sua valuta pre-decimale sterlina, ma la moneta da cinque scellini della Corona \u00e8 coniata in alluminio a buon mercato, non in argento, poich\u00e9 le monete \"d'argento\" erano almeno in parte realizzate prima della seconda guerra mondiale e brevemente dopo.\nEducazione.\nLa scuola \u00e8 il modo con cui il Reich tedesco indottrina e controlla i cittadini, a partire dalla loro giovinezza. La punizione corporale viene praticata nelle scuole contro azioni come mancare di rispetto a un superiore, non svolgere il proprio lavoro scolastico e per non conoscere le risposte corrette alle domande degli insegnanti in classe. L'anno scolastico occupa la maggior parte dell'anno solare, con le uniche festivit\u00e0 principali che sono la vacanza bisettimanale tra Natale e Capodanno e la vacanza settimanale dopo Pasqua. Il resto dell'anno \u00e8 lavoro scolastico anche se le vacanze di un giorno si verificano raramente.\nLa Giovent\u00f9 Hitleriana e la Lega delle ragazze tedesche sono obbligatori per i bambini nel Reich tedesco, poich\u00e9 i ruoli di genere nazisti sono cambiati poco. Alla fine del romanzo, la Hitler Jugend implementa cambiamenti per preparare i ragazzi a diventare cittadini adulti responsabili, piuttosto che coscritti dell'esercito.\nIl sistema educativo del Reich \u00e8 solo per la Germania; gli stati alleati e i territori occupati controllano i propri sistemi educativi. Negli Stati Uniti, i bambini americani continuano ad avere lunghe vacanze estive dalla scuola, un fatto che gli insegnanti tedeschi sottolineano come uno dei motivi della sua sconfitta al Reich tedesco.\nGli accademici tedeschi hanno ruoli chiave nei processi di discriminazione razziale e genocidio. L'Istituto tedesco per gli studi razziali, parte dell'Universit\u00e0 Friedrich-Wilhelm, \u00e8 incaricato di definire i popoli e i gruppi etnici dell'\"Impero germanico\" che sono subumani e quindi sono contrassegnati per il genocidio o la schiavit\u00f9. Al suo fianco, come volto sorridente del Reich, c'\u00e8 l'Istituto Tedesco per Stranieri (fondato nel 1922), incaricato di istruire nella lingua e nella cultura tedesca quegli stranieri fortunatamente classificati come \"ariani\", come gli iranici e gli indiani.\nLa vita accademica \u00e8 dominata dagli uomini. Sebbene sia possibile per una donna avere una carriera accademica, i pochi che lo fanno affrontano grandi difficolt\u00e0 e devono impegnarsi in lotte quotidiane e meschine per ottenere privilegi che vengono concessi agli uomini. Sotto il sessismo del Reich, una donna assertiva potrebbe essere accusata di \"non essere una vera donna nazionalsocialista\", ma tali atteggiamenti sono considerati antiquati e contestati dai giovani.\nSport.\nGli sport del Reich sono l'unica provincia degli ariani e sono controllati dalla Federazione tedesca dello sport, che favorisce gli sportivi tedeschi rispetto agli sportivi di altri stati. Ha il potere di riservarsi il diritto di ritirarsi dalla competizione con squadre straniere e di trattenere i diritti delle squadre straniere di visitare il Reich quando le relazioni politiche si inaspriscono. Un esempio \u00e8 il boicottaggio delle squadre sportive italiane dopo una rivolta in occasione di una partita di calcio a Milano tra i tifosi della squadra di casa e i tifosi del Lipsia ospite. La privazione del diritto di visitare il Reich e di far visitare le squadre del Reich \u00e8 finanziariamente dannosa. La Germania ha vinto una Coppa del Mondo di recente, ma ora \u00e8 sfidata da un Brasile potente e multirazziale, con negri e nativi americani, tra gli altri.\nEbrei.\nSebbene gli ebrei siano considerati sterminati nel 2010, gli stereotipi antisemiti rimangono forti nella cultura popolare e nella propaganda ufficiale e sono una parte importante dell'istruzione scolastica. I libri dell'autore antisemita Julius Streicher (Trust No Fox in the Green Meadow, No Jew on His Oath e The Poison Mushroom) sono una lettura universale per i bambini tedeschi. Gli ebrei nascosti si sentono obbligati a comprarli per i loro figli poich\u00e9 fare diversamente potrebbe destare sospetti.\nGli ebrei sono e non sono entrambi della societ\u00e0 che li circonda. Devono costantemente svolgere il ruolo di ripetere a pappagallo i clich\u00e9 antisemiti prevalenti. Mantengono la maggior parte della loro identit\u00e0 ebraica quanto pu\u00f2 essere impartita in incontri segreti tra di loro, con tradizioni puramente orali sebbene venga insegnato un po' di ebraico scritto. Ad eccezione della Bibbia, che pu\u00f2 essere conservata apertamente, poich\u00e9 il cristianesimo, sebbene non incoraggiato, \u00e8 consentito dal Reich, non osano possedere libri sull'ebraismo sebbene esistano.\nTutti i personaggi del punto di vista sono nati sotto i nazisti e mantenere la mascherata \u00e8 una seconda natura. Il pericolo pi\u00f9 grande \u00e8 quando a un bambino viene raccontata la sua vera identit\u00e0, di solito all'et\u00e0 di dieci anni, che \u00e8 considerata abbastanza grande da mantenere il segreto. I bambini sono spesso scioccati, poich\u00e9 come tutti gli altri bambini tedeschi, sono cresciuti esposti al costante antisemitismo degli insegnanti e dei libri per bambini. Gli adulti attenuano lo shock insegnando ai bambini a sentirsi privilegiati ad appartenere a una societ\u00e0 cos\u00ec segreta.\nSi dice che gli ebrei nascosti considerano troppo pericoloso radunarsi nelle feste principali e nei digiuni dell'ebraismo, come la Pasqua e lo Yom Kippur, e quindi tengono le loro riunioni segrete nelle feste minori come Purim.\nAltre minoranze.\nL'industria tedesca utilizza schiavi slavi, neri e arabi per lavori \"sporchi\" o pericolosi. In un passaggio, la televisione riporta che un incidente industriale nella Ruhr ha causato la morte di \"dodici ariani e un numero imprecisato di Untermenschen\".\nGli omosessuali sono attivamente perseguitati. A differenza di ebrei, zingari e altre \"razze inferiori\", che si pensa siano state spazzate via\", gli omosessuali continuano a sorgere e vengono braccati dalla polizia di sicurezza a meno che non abbiano legami politici per proteggerli.\nLuoghi.\nBerlino.\nGran parte della storia si svolge a Berlino. La capitale del Reich \u00e8 piena dell'architettura monumentale di Albert Speer. Un esempio importante \u00e8 la Gro\u00dfe Halle, che pu\u00f2 ospitare pi\u00f9 di 100.000 persone e ha tenuto i funerali del defunto F\u00fchrer Kurt Haldweim. Con una cupola alta 200 m e larga 250 m, \u00e8 coronata da un'imponente aquila tedesca dorata che regge una svastica.\nNelle vicinanze si trova il Palazzo del F\u00fchrer, la residenza ufficiale del F\u00fchrer, sorvegliato dai soldati del Reggimento di Fanteria Gro\u00dfdeutschland, che si trova vicino al Palazzo. A parte la sicurezza, \u00e8 un corpo d'abbigliamento cerimoniale armato con (antichi) fucili Gewehr 98 e un arsenale che include fucili d'assalto e carri armati. La prossima \u00e8 Adolf-Hitler-Platz, una grande piazza pubblica per raduni e simili.\nLa sala dei soldati commemora la potenza militare del Reich tedesco esponendo i resti radioattivi della Liberty Bell (esposti dietro un vetro al piombo), gli alianti che furono usati per invadere la Gran Bretagna, il primo Panzer IV ad entrare nel Cremlino e il vagone ferroviario in cui la Germania imperiale si arrese agli Alleati nel 1918, a Compi\u00e8gne, in Francia, e in cui la Francia si arrese alla Germania nazista nel 1940.\nL'Arco di Trionfo \u00e8 largo 170 me profondo 1700 m sebbene sia modellato sul pi\u00f9 piccolo Arco di Trionfo di Parigi; gran parte del traffico automobilistico del distretto di Berlino vi transita. Poich\u00e9 la citt\u00e0 \u00e8 popolosa, il trasporto pubblico (treni di transito rapido, U-Bahn e ferrovie per pendolari) \u00e8 ben sviluppato; una stazione ferroviaria \u00e8 la \"Stazione Sud\", vicino agli uffici governativi. I piani di Speer determinano l'ancoraggio dell'estremit\u00e0 sud del viale principale con le strutture pi\u00f9 monumentali. Le armi nemiche catturate e i rottami della battaglia (un aereo da combattimento britannico, un carro armato sovietico, una torre di comando sottomarina statunitense) sono esposti fuori dalla stazione.\nBerlino ha anche la sede dei principali ministeri del governo: aria e spazio, giustizia, interni, trasporti, cibo, economia, coloniale, l'Oberkommando der Wehrmacht e l'ufficio del F\u00fchrer.\nIl Kurf\u00fcrstendamm \u00e8 un quartiere commerciale che luccica di insegne al neon e luce solare riflessa, ma i cittadini di Berlino usano il nome completo della strada nella loro vita quotidiana, invece del gergo abbreviato del nativo. Berlino \u00e8 culturalmente vivace offrendo ai residenti e ai visitatori un musical di grande successo su Churchill e Stalin e cucine cosmopolite, ma sotto il Reinheitsgebot, la legge sulla purezza della birra medievale della nazione vieta l'importazione di birra giapponese. Il fast food americano \u00e8 una rarit\u00e0 a causa del crollo economico americano dopo essere stato sconfitto nella sconfitta della terza guerra mondiale, nonostante l'esistenza di ristoranti come The Greasy Spoon.\nCulturalmente, il negozio di giocattoli Ulbright offre graziose bambole \"Vicki\" e le action figure \"Landser Sepp\" (una bambola da ragazzo) ai bambini del Reich. Le bambole Vicki sono realizzate negli Stati Uniti con il lavoro degli schiavi e sono disponibili in diverse variet\u00e0, ma tutte le bambole sembrano perfettamente ariane e quindi rispettano la politica del Reich.\nLondra.\nParti della storia si svolgono anche a Londra, la capitale della Gran Bretagna. Nel romanzo, il popolo britannico \u00e8 impoverito a causa dell'occupazione tedesca. William Shakespeare e le sue opere sono pi\u00f9 ampiamente conosciute e pubblicate in Germania che in patria, in parte a causa del collasso economico della Gran Bretagna. Durante la guerra, gran parte di Londra fu distrutta da bombardieri in picchiata e panzer, nonch\u00e9 dall'ultima disperata resistenza di Churchill e dei suoi sostenitori. I principali edifici britannici, tra cui l'edificio del Parlamento, il Big Ben e la Cattedrale di St Paul, sono stati completamente distrutti, con fotografie e dipinti come unica eredit\u00e0 rimasta. Alcune zone della citt\u00e0 sono in rovina da oltre 70 anni a causa sia delle dure riparazioni imposte agli inglesi dai tedeschi, sia delle rivolte partigiane che furono completamente represse solo a met\u00e0 degli anni '70. Gli urbanisti tedeschi spesso visitano la Gran Bretagna per vedere come si tratta di costruire dalla lavagna pulita che non potranno mai avere.\nIl Crown \u00e8 un hotel che funge da luogo di incontro dell'Unione Britannica dei Fascisti; come suggerisce il nome, \u00e8 dominato da un'enorme corona. I membri della BUF hanno la reputazione di essere violenti delinquenti e una rissa che coinvolge i suoi membri avviene fuori e all'interno dell'hotel. Un secondo hotel, il Silver Eagle, ospita la conferenza della Medieval English Association e reca in cima un'aquila di vetro e acciaio. Entrambi gli hotel sono strutture moderne con la facciata in vetro.\nCritica letteraria e significato.\nGavriel David Rosenfeld, nella sua opera The World Hitler Never Made, osserva che, a differenza di altre storie alternative che trattano di una vittoria nazista, In presenza del nemico umanizza i nazisti. Rosenfeld ha affermato che sarebbe stato impossibile negli anni precedenti, quando la tendenza era quella di mostrare i nazisti in storie alternative come \"l'incarnazione del male\". Nonostante ci\u00f2, Turtledove ha ricevuto molte critiche per il romanzo, il che ha fatto presumere a Rosenfeld che la maggior parte del pubblico americano non desidera umanizzare i nazisti.\nAdam-Troy Castro, tuttavia, ha dato una buona recensione del romanzo. Sebbene abbia scoperto che i personaggi ebrei nascosti del romanzo hanno resistito troppo bene alla loro vita segreta e confrontato altri che vivono vite segrete nella nostra societ\u00e0 (ad esempio gli omosessuali) che a volte devono affrontare episodi di disprezzo di s\u00e9, alcolismo, abuso di droghe e persino suicidio. Alla fine Castro era entusiasta di vedere alla fine del romanzo i personaggi principali in piedi contro un governo oppressivo."}
{"id": "356470", "revid": "1226", "url": "https://it.wikipedia.org/wiki?curid=356470", "title": "Project Zero (serie)", "text": "Project Zero, conosciuta in Giappone come e in Nord America come Fatal Frame, \u00e8 una serie di videogiochi survival horror per le console creata dalla Tecmo. Dal 2012 Nintendo \u00e8 diventata co-proprietaria della propriet\u00e0 intellettuale.\nLa serie tratta di fantasmi, esorcismi ed oscuri rituali shintoisti. \"Project Zero\" ha un'atmosfera survival horror grazie anche alla musica e agli ambienti claustrofobici all'interno dei quali ci si muove. Grossa enfasi viene inoltre data dal design degli ambienti e dei fantasmi che ci si trova ad affrontare lungo tutto il gioco. Il tema principale di \"Project Zero\" \u00e8 la risoluzione di enigmi legati al folclore giapponese e in particolare alla superstizione orientale. I nemici principali della protagonista sono fantasmi e l'unica forma di difesa di cui questa \u00e8 dotata \u00e8 la \"camera obscura\", una vecchia macchina fotografica, in grado di esorcizzare gli spiriti quando si fa loro una foto.\nSerie principale.\nAttraverso tutta la serie si fa riferimento a Kunihiko Asou, un \"occultista\" fittizio vissuto verso la fine del XIX secolo. Usando la tecnologia occidentale lui, nella finzione del gioco, \u00e8 stato in grado di inventare alcuni strumenti attraverso cui sarebbe stato possibile mettersi in contatto con gli spiriti dell \"altro mondo\". Tra le sue invenzioni pi\u00f9 importanti ci sono: la \"camera obscura\", l'arma principale utilizzata durante il gioco per difendersi dai fantasmi; la radio spirituale (vista per la prima volta in \"Project Zero II\") attraverso cui \u00e8 possibile ascoltare i pensieri, cristallizzati in particolari cristalli, degli spiriti sconfitti; un proiettore in grado di mostrare le immagini di fantasmi catturate su pellicole da film.\nSecondo \"Project Zero 3\", le diverse invenzioni di Asou sono state diffuse in Giappone e sono state acquistate da collezionisti. La \"camera obscura\" usata da Miku nel primo gioco della serie apparteneva a sua madre, Mio trova in \"Project Zero II\" una diversa \"camera obscura\" mentre esplora il villaggio perdura. Si pu\u00f2 presumere che la \"camera obscura\" rotta che Rei trova (spedita al suo fidanzato da Kei, lo zio di Mio) \u00e8 la stessa camera che Mio ha usata nel secondo episodio della serie.\n\"Project Zero\".\nIl videogioco \u00e8 stato distribuito nel 2001 per PlayStation 2, e in seguito per Xbox con contenuti extra.\nIn un'oscura notte di settembre del 1986, una giovane studentessa, Miku, entra nella Magione Himuro per trovare il fratello disperso, Mafuyu. Il fratello era andato in questa casa per cercare il suo amico e mentore Junsei Takamine, un misterioso scrittore di romanzi horror scomparso a sua volta assieme al suo editore Koji Ogata e alla sua assistente Tomoe Hirasaka (una studiosa del paranormale). Takamine si era recato nella magione Himuro alla ricerca di elementi e di ispirazione per il suo nuovo libro, basato sul folklore e sulle leggende giapponesi pi\u00f9 misteriose e oscure.\nArmata solo di una torcia, Miku entra nella casa tristemente famosa per alcuni orrendi rituali, a causa dei quali si era guadagnata la nomea di \"casa maledetta\". Miku trover\u00e0 al suo interno una vecchia macchina fotografica, la \"camera obscura\", che Mafuyu aveva portato con s\u00e9. La macchina fotografica pare avere la capacit\u00e0 di catturare e \"esorcizzare\" i fantasmi quando gli si scatta una foto.\nIl gioco \u00e8 basato su una storia vera e sulle leggende nate intorno alla magione Himuro in Giappone. Si narra che nella casa in questione fosse morta in modo orribile una famiglia giapponese diversi anni prima. Ci\u00f2 nonostante Makoto Shibata, il produttore della serie, ha detto che il gioco si basa su due vecchie leggende urbane e sulle storie di fantasmi. Shibata non fa invece menzione alle storie di omicidi avuti luogo nella casa il che ovviamente mette in discussione la versione della \"storia vera\" reclamizzata dal gioco. \u00c8 da notare inoltre che il gioco non dichiara che la \"storia vera\" sia avvenuta in giapponese e che lo slogan \"basato su una storia vera\" non era stato inserito nella confezione del gioco fino a che questo non \u00e8 stato venduto anche fuori dal Giappone. Nella versione giapponese del gioco, Miku, la protagonista, \u00e8 una liceale di 17 anni. Quando il gioco \u00e8 stato distribuito negli Stati Uniti e in Europa \u00e8 stata resa pi\u00f9 vecchia.\n\"Project Zero II: Crimson Butterfly\".\nUscito originariamente per PlayStation 2 nel 2003 ne \u00e8 stata fatta un'edizione \"Director's Cut\" per la Xbox nel 2004. La nuova versione possiede diversi cambiamenti nel gameplay quali la possibilit\u00e0 di giocare il gioco attraverso gli occhi della protagonista (come se fosse uno sparatutto in prima persona) anzich\u00e9 in terza persona, un survival mode e un nuovo finale. Sono inoltre stati inseriti numerosi contenuti extra quali nuovi vestiti e oggetti. Nel 2012 \u00e8 uscito un remake del titolo per Nintendo Wii: questa versione ha subito un restyling grafico e la telecamera \u00e8 stata fissata alle spalle del personaggio (come in \"Resident Evil 4\"). Sono stati aggiunti due finali in pi\u00f9. Nell'edizione per Wii, inoltre, \u00e8 stata aggiunta la modalit\u00e0 Haunted House.\nIl secondo gioco della serie \u00e8 connesso a due personaggi incontrati da Miku nel primo gioco della serie: Ryozo e Yae Munakata. Il gioco ha inizio con due sorelle gemelle, Mio Amakura e Mayu Amakura che stanno visitando la casa di campagna dove hanno passato la loro infanzia. Mayu, la pi\u00f9 grande delle due ma anche la pi\u00f9 fragile sia emotivamente che fisicamente dopo che un incidente avvenuto anni prima l'ha resa zoppa, viene ipnotizzata dal volo di una farfalla purpurea e la segue dentro al bosco. Mio segue Mayu all'interno del bosco ed entrambe finiscono dentro un villaggio abbandonato. Il villaggio \u00e8 maledetto a causa di un oscuro rituale che deve essere eseguito, all'interno del quale una gemella (o un gemello, nel caso i gemelli siano maschi) viene uccisa dall'altra con l'obiettivo di chiudere i portoni dell'Inferno su cui il villaggio sembra essere stato costruito.\nDurante il loro \"viaggio\" all'interno del villaggio le due gemelle scoprono la camera obscura che le permette di fronteggiare i fantasmi. Durante il gioco le due gemelle verranno separate. Mio \u00e8 determinata a salvare Mayu e a scappare con sua sorella dal villaggio prima che il destino di morte che incombe su di loro diventi realt\u00e0. Mayu, d'altra parte, \u00e8 la pi\u00f9 sensibile delle due gemelle e viene posseduta dallo spirito vendicativo dell'ultima gemella uccisa, Sae, sacrificata anni prima e che aveva dato inizio alla maledizione del villaggio. Lo spirito aveva a suo tempo cercato di scappare con sua sorella ma la sua fuga non aveva avuto successo e durante il gioco cerca di completare il rituale del villaggio attraverso le due gemelle appena arrivate.\nL'estetica presentata dal gioco \u00e8 stata valutata molto positivamente sia dai critici che dai fan della serie. Come suggerisce il nome il colore dominante del gioco \u00e8 il rosso brillante, questa crea un felice contrasto con gli scenari notturni del gioco e gli ambienti chiusi e senza luce delle case del villaggio. Durante il gioco il tema musicale chiamato \"Ch\u014d\" (farfalla) composta dall'artista Tsukiko Amano risulta essere legato alle figure di Sae e di Mayu, mentre la canzone \"Kurenai\" (ascoltabile nel finale della versione Wii) \u00e8 legata alla figura di Mio.\n\"Project Zero 3\".\n\u00c8 il terzo capitolo della serie, distribuito per PlayStation 2 nel 2006.\nIl terzo episodio della serie segue le vicende di Rei Kurosawa, una fotografa \"freelance\" di 23 anni. Durante il lavoro fotografa quella che viene considerata una casa stregata e sulle foto prese compare la figura del suo fidanzato morto. Una cosa altrettanto inquietante \u00e8 che uno strano tatuaggio sta iniziando a comparire sul corpo di Rei, lo stesso tatuaggio \u00e8 posseduto dai fantasmi che ossessionano i sogni della protagonista. Ad accompagnare Rei durante l'avventura ci sono Kei Amakura (lo zio delle gemelle Akamura protagoniste del secondo episodio), un amico del suo fidanzato deceduto e scrittore di romanzi e Miku Hinasaki l'eroina del primo \"Project Zero\", ora assistente di Rei. \"Project Zero III\" \u00e8 molto simile al secondo episodio in quanto il giocatore pu\u00f2 prendere il controllo dei tre personaggi: Rei, Miku e Kei e deve usare la camera obscura per esorcizzare i fantasmi. A Rei durante un sogno pare di vedere il fidanzato morto e lo segue all'interno di quella che viene chiamata \"la casa del sonno\". Qui incontrer\u00e0 diversi fantasmi e dovr\u00e0 risolvere numerosi misteri. Alla fine di ogni capitolo, Rei si risveglia nella sua casa e nota come il tatuaggio \u00e8 diventato ancora pi\u00f9 esteso sul suo corpo.\nIn alcuni capitoli, il giocatore interpreta Miku o Kei. Questi personaggi hanno abilit\u00e0 differenti da Rei e questo rende lo stile di gioco pi\u00f9 interessante. Rei \u00e8 in grado di usare il flash della macchina fotografica in modo da far spaventare i fantasmi (anche se questa abilit\u00e0 pu\u00f2 essere usata solo un numero limitato di volte), Miku \u00e8 in grado invece di rallentare la velocit\u00e0 degli spiriti mentre Kei, essendo il pi\u00f9 forte del trio, \u00e8 in grado di spostare oggetti pesanti, quali librerie, o saltare dal tetto di un palazzo ad un altro. Inoltre Kei pu\u00f2 sedersi in modo da evitare di essere visto da alcuni spiriti. Il nemico principale \u00e8 un fantasma di donna con un tatuaggio blu che le copre il corpo. Lei appare durante tutto il gioco ma non pu\u00f2 essere affrontato tranne che alla fine del gioco. Diversamente da \"Project Zero II\" il colore dominante di questa edizione risulta essere il blu, utile anche a sottolineare il tono onirico della narrazione visto che per la maggior parte del gioco ci si trova all'interno di un incubo. Mio, la protagonista del precedente episodio e la nipote di Kei appaiono brevemente. Anche le farfalle purpuree di \"Project Zero II\" fanno una breve comparsa in questo episodio.\nIl gioco ha una musica chiamata \"Koe\" (voce) composta dall'artista Tsukiko Amano che racconta di una donna diventata pazza dopo la morte del suo amante tanto che non ne ricorda pi\u00f9 la voce.\n\"Zero: Tsukihami no kamen\".\nQuarto capitolo della serie, \u00e8 stato distribuito in Giappone solo per Nintendo Wii il 31 luglio 2008, in seguito alla co-acquisizione della propriet\u00e0 intellettuale della serie da parte di Nintendo. Il gioco \u00e8 stato sviluppato da Grasshopper Manufacture e si basa su un gruppo di ragazze che da piccole furono salvate da un detective a seguito di un rapimento. Anni dopo 2 delle cinque ragazze furono trovate morte, cos\u00ec Ruka, Misaki e Madoka decisero di abbandonare l'Isola di Rougetsu.\n\"Project Zero: Maiden of Black Water\".\nIl quinto videogioco della serie \u00e8 stato annunciato nell'aprile del 2014. Il nuovo capitolo della serie \u00e8 stato mostrato il 17 luglio 2014 ed \u00e8 uscito, in esclusiva per la console Nintendo Wii U, il 27 settembre 2014 in Giappone e nell'ottobre 2015 nel mercato occidentale. Il progetto include anche un rilancio tramite altri media, come film, fumetti e light novel. In occasione dell'E3 2021 \u00e8 stata annunciata una versione rimasterizzata del titolo, pubblicata il 28 ottobre 2021 su Nintendo Switch, Microsoft Windows, Xbox One, Xbox Series X/S, PlayStation 4 e PlayStation 5.\nSpin-off.\n\"Real: Another Edition\".\n\"Real: Another Edition\" \u00e8 uno spin-off per cellulare distribuito solamente in Giappone a partire dall'ottobre del 2004. Il gioco sfrutta la fotocamera del cellulare come strumento di gioco.\n\"Spirit Camera: Le memorie maledette\".\n\u00c8 uno spin-off della serie per Nintendo 3DS, pubblicato nel 2012. Il titolo \u00e8 collegato alla riedizione per Wii del secondo capitolo della serie, ovvero \"Project Zero II: Crimson Butterfly\": all'interno del manuale del titolo per la console fissa della Nintendo, si trova un codice RA che pu\u00f2 essere letto dal 3DS solo dopo aver concluso lo spin-off e che pu\u00f2 sbloccare degli extra per il titolo portatile.\nAdattamenti.\nFilm.\n\u00c8 stato creato un cortometraggio CGI basato sul secondo capitolo del gioco chiamato Zero 4D. Questo per\u00f2 non \u00e8 stato commercializzato ma \u00e8 diventato un'attrazione in diversi Luna Park del Giappone, dove vi erano le caratteristiche del cinema 4D. Attualmente, l'unico parco dei divertimenti dove \u00e8 possibile trovare questa attrazione \u00e8 a Kumamoto al Greenland.\nUna versione cinematografica diretta da Mari Asato \u00e8 stata prodotta in Giappone ed \u00e8 uscita durante l'autunno del 2014. Il film \u00e8 un adattamento del romanzo di Eiji \u014ctsuka, basato a sua volta sul primo capitolo della serie, \"Fatal Frame\", ed \u00e8 ambientato in un dormitorio scolastico giapponese. Le due protagoniste sono Aya Tsukimori (Ayami Nakaj\u014d) e Michi Kazato (Aoi Morikawa), due studentesse che investigheranno le misteriose scomparse all'interno del dormitorio.\nUn secondo adattamento cinematografico hollywoodiano \u00e8 in progetto.\nFumetti.\nUna serie manga, intitolata , \u00e8 stata distribuita in Giappone nel 2014 tramite l'applicazione Manga Box della DeNA. La storia \u00e8 stata scritta da Seimaru Amagi e illustrata da Hakus.\nUna nuova serie manga sar\u00e0 creata da Tadashi Agi.\nRomanzi.\nLa Kadokawa Shoten ha pubblicato ad agosto 2014 il romanzo di Eiji \u014ctsuka da cui sar\u00e0 tratto l'adattamento cinematografico giapponese."}
{"id": "356473", "revid": "1543377", "url": "https://it.wikipedia.org/wiki?curid=356473", "title": "Inondazione preistorica del Mar Nero", "text": "L'inondazione preistorica del Mar Nero, o ipotesi Ryan-Pitman, \u00e8 una teoria che propone un'inondazione repentina e catastrofica del Mar Nero da parte di acque provenienti dal mar Mediterraneo, avvenuta intorno al 7150 a.C. o intorno all'8500 a.C., che tra l'altro avrebbe dato anche origine alla narrazione mitologica del diluvio universale.\nDiversi studi scientifici, effettuati per valutare questa tesi, hanno invece osservato che fu il Mar Nero a riversarsi nel Mediterraneo, in maniera tra l'altro non catastrofica.\nLa teoria.\nWilliam Ryan e Walter Pitman, geologi della Columbia University, pubblicarono uno studio nell'aprile 1997 (gi\u00e0 anticipato alla stampa generalista nel dicembre 1996) recante le prove di una massiccia inondazione attraverso il Bosforo attorno al 5600 a.C. Secondo tale studio, lo scioglimento dei ghiacci in epoca postglaciale aveva trasformato a quell'epoca il Mar Nero e il Mar Caspio in vasti laghi d'acqua dolce, mentre il livello del mare continuava a rimanere basso a livello globale. I laghi d'acqua dolce riversavano le loro acque nel Mar Egeo. Dal momento che i ghiacciai si erano ritirati, i fiumi che sfociavano nel Mar Nero riducevano la loro portata e trovavano nuovi sbocchi verso il mare del Nord e il livello del Mar Nero tendeva ad abbassarsi a causa dell'evaporazione. Quindi, suggeriscono Ryan e Pitman, intorno al 5600 a.C., il Mediterraneo, il cui livello stava aumentando, finalmente strarip\u00f2 oltre il Bosforo. L'evento allag\u00f2 155\u00a0000\u00a0km\u00b2 di territorio e ingrand\u00ec significativamente le dimensioni del Mar Nero verso nord e ovest. Ryan e Pitman scrissero: \nNonostante l'agricoltura del Neolitico avesse a quel tempo gi\u00e0 raggiunto le pianure della Pannonia, gli autori collegano la sua diffusione alla migrazione dei popoli allontanatisi dai territori allagati. \u00c8 stato quindi ipotizzato che le memorie dei sopravvissuti siano state la fonte originaria del mito del diluvio universale.\nUn'iniziale resistenza alla tesi venne da coloro che pretendevano una correlazione pi\u00f9 stretta con il Libro della Genesi e la citazione del monte Ararat, o dai sostenitori di una tesi simile ma relativa alla formazione del Golfo Persico nelle valli del Tigri e dell'Eufrate.\nAltri studi da parte di oceanografi come Teofilo A. \"Jun\" Abrajano Jr del Rensselaer Polytechnic Institute e del suo collega canadese Ali Aksu del Memorial University of Newfoundland hanno gettato alcuni dubbi sulla tesi dell'allagamento catastrofico. Il team di Abrajano, in seguito alla scoperta di particolari depositi fangosi nel Mar di Marmara ha concluso che c'\u00e8 stata una sostanziale interazione tra Mediterraneo e Mar Nero durata almeno 10\u00a0000 anni:\nIn una serie di spedizioni, un team di archeologi marini guidato da Robert Ballard ha identificato quelle che sembrano essere antiche coste, conchiglie di lumache marine, valli di fiumi sommersi, legni lavorati con strumenti e strutture di fattura umana a circa 100 metri dalla costa attuale del Mar Nero sul lato turco. La datazione con carbonio 14 dei molluschi indica un'et\u00e0 approssimativa di 7\u00a0000 anni.\nSecondo una pubblicazione su \"New Scientist\" (4 maggio 2002, p.\u00a013), i ricercatori hanno trovato un delta fluviale sommerso a sud del Bosforo, con prove di un forte flusso di acqua dolce in uscita dal Mar Nero gi\u00e0 nell'VIII millennio a.C.\nL'analisi dei sedimenti del Mar Nero nel 2004 da parte di un gruppo di ricerca paneuropeo (Assemblage - Noah Project) parrebbe invece confermare la conclusione di Pitman/Ryan. Inoltre, i calcoli di Mark Siddall avevano previsto un canyon sommerso che venne in seguito trovato.\nL'ipotesi rimane tuttora oggetto di acceso dibattito tra gli archeologi e i geologi.\nIdentificazione con le inondazioni mitiche.\nLa proposta dell'inondazione \u00e8 stata collegata con vari miti del Diluvio, in particolare con il Diluvio dell'Antico Testamento.\nHershel Shanks, editor del \"Biblical Archaeology Review\", disse che \"tutti i moderni studiosi critici della Bibbia considerano il racconto di No\u00e8 una leggenda. Ci sono altre storie di allagamenti, ma chi pu\u00f2 negare che il diluvio di No\u00e8 sia lo stesso del Mar Nero?\"\nGruppi fondamentalisti cristiani affermarono che \"Il Diluvio Universale non fu un allagamento locale nella zona del Mar Nero, ma un'inondazione su scala globale che ha lasciato segni in ogni continente del pianeta\" e che la tempistica non corrisponde, sebbene questa affermazione non sia compatibile con la scienza dato che richiede l'improvvisa produzione e scomparsa di una quantit\u00e0 d'acqua tre volte superiore a quella contenuta in tutti gli oceani del mondo.\nCi sono state anche identificazioni con il mito di Atlantide ed \u00e8 stato suggerito che l'inondazione caus\u00f2 la migrazione degli Indoeuropei.\nNascita della teoria.\nTutto si deve alle scoperte di Walter Pitman, geofisico del Lamont-Doherty Earth Observatory, a Palisades: \"In quel periodo io e Bill Ryan stavamo collaborando con un gruppo di ricercatori: John Frederick Dewey, Maria Cita, Ken Shu e altri\", racconta Pitman in un'intervista.\nEd ecco l'ipotesi avanzata da Pitman e collaboratori. Proprio all'inizio di questa epoca sarebbe avvenuta infatti una catastrofe epocale: la sommersione delle coste del mar Nero. Pare che, attorno al 5000 a.C., il mar Nero fosse isolato dal resto del mar Mediterraneo, che fosse riempito di acqua dolce e che il suo livello fosse anche 100 metri al di sotto di quello dei mari salati del pianeta. Logico pensare che sulle sponde di un lago d'acqua dolce cos\u00ec vasto siano fiorite diverse comunit\u00e0 protostoriche. Ma, appunto circa 7\u00a0000 anni fa, sarebbe ceduta la diga naturale in corrispondenza dell'attuale Bosforo, che isolava il Mar Nero dal mar Mediterraneo salato: un'immensa cascata durata un anno si sarebbe riversata nel lago, il cui livello si sarebbe sollevato con estrema rapidit\u00e0, sommergendo tutti gli abitati umani. Pitman ha calcolato addirittura un flusso di 50 chilometri cubici d'acqua al giorno, capaci di innalzare la superficie del Mar Nero di 15 centimetri al giorno. I loro occupanti sarebbero fuggiti disperatamente di fronte al ruggire delle acque, per disperdersi poi nella valle del Danubio e in quella del Tigri e dell'Eufrate, portando con s\u00e9 il ricordo delle acque distruttrici, da loro interpretate tramite una tremenda punizione divina, che poi and\u00f2 a confluire nel poema di Gilgame\u0161 e nella Bibbia.\nSpiega ancora Pitman:"}
{"id": "356474", "revid": "79968", "url": "https://it.wikipedia.org/wiki?curid=356474", "title": "Spaghetti western", "text": ""}
{"id": "356478", "revid": "1968719", "url": "https://it.wikipedia.org/wiki?curid=356478", "title": "Paleologi", "text": "La famiglia dei Paleologi o Paleologhi (in greco: sing. \"\u03a0\u03b1\u03bb\u03b1\u03b9\u03bf\u03bb\u03cc\u03b3\u03bf\u03c2\", pl. \"\u03a0\u03b1\u03bb\u03b1\u03b9\u03bf\u03bb\u03cc\u03b3\u03bf\u03b9\"; transl. \"Palaiologos\", \"Palaiologoi\") fu l'ultima dinastia a governare l'Impero bizantino.\nFondata dal generale Niceforo Paleologo, nell'XI secolo, la famiglia raggiunse i pi\u00f9 alti circoli aristocratici attraverso i rapporti matrimoniali con le dinastie dei Ducas, dei Comneni e degli Angeli. Dopo la Quarta Crociata, i membri della famiglia fuggirono nel vicino Impero di Nicea, dove Michele VIII Paleologo divenne co-imperatore nel 1259, riconquist\u00f2 Costantinopoli e fu incoronato unico imperatore dell'Impero bizantino nel 1261. I suoi discendenti governarono l'Impero fino alla caduta di Costantinopoli per mano dei Turchi Ottomani il 29 maggio 1453, diventando la dinastia regnante pi\u00f9 longeva nella storia bizantina.\nSotto i Paleologi, mentre l'Impero s'avviava verso la rovina, l'arte bizantina attravers\u00f2 un periodo di rinnovamento, acquistando nuovo splendore prima d'estinguersi.\nGrazie al matrimonio tra l'imperatore Andronico II Paleologo e Violante degli Aleramici, un loro figlio, Teodoro I, eredit\u00f2 i diritti e i titoli feudali del Marchesato del Monferrato, in Italia. Questo ramo dei Paleologi regn\u00f2 nel Monferrato dal 1305 al 1566, pi\u00f9 a lungo di quanto il ramo imperiale regn\u00f2 a Costantinopoli. Dopo di loro, la successione e il governo nel Monferrato pass\u00f2 ai Gonzaga, famiglia con la quale i Paleologi si erano imparentati tramite il matrimonio di Margherita Paleologa, ultima marchesa della dinastia, con Federico II Gonzaga, gi\u00e0 sovrano di Mantova.\nPaleologi di Monferrato.\nUn altro ramo della dinastia dei Paleologi si svilupp\u00f2 nel Monferrato a partire dal 1305: Violante, figlia del marchese Guglielmo VII degli Aleramici, fu la seconda moglie di Andronico II Paleologo, imperatore dell'Impero Bizantino; nel gennaio 1305 alla morte del marchese Giovanni I degli Aleramici, fratello di Violante e privo di eredi legittimi, venne designato come erede del Marchesato del Monferrato uno dei figli dell'unione tra Andronico II e Violante, Teodoro.\nIl Marchesato fu in mano alla dinastia dei Paleologi fino al 1533, quando il marchese Giovanni Giorgio, detto \"Giangiorgio\", mor\u00ec privo di eredi maschi legittimi. Margherita, figlia del marchese Guglielmo IX, unica erede legittima, ricevette nel 1533 da Carlo V d'Asburgo, imperatore del Sacro Romano Impero, il Marchesato di Monferrato, e lo port\u00f2 in dote al marito Federico II Gonzaga, facendolo confluire cos\u00ec nei domini dei Gonzaga. Margherita, che fu assieme al marito marchesa del Monferrato, oltre ad essere anche duchessa consorte di Mantova, fu anche reggente di Mantova e del Monferrato per il figlio Francesco III, e mor\u00ec il 28 dicembre 1566.\nAlla sua morte, Giovanni Giorgio lasci\u00f2 un figlio illegittimo, Flaminio (m. 1571), il quale a sua volta prosegu\u00ec il ramo illegittimo con sette figli: Teodoro (m. 1586), Giovanni (m. 1540), Ferdinando, Laura, Isabella, Margherita ed Eleonora. Di questi figli, Giovanni mor\u00ec senza eredi, mentre Teodoro, accusato come il padre di cospirazione, si ritir\u00f2 a Camerano, nelle Marche, terra della famiglia della moglie, dove adott\u00f2 il soprannome di Calabraga per sfuggire a successive persecuzioni. Questi ebbe tre figli: Flaminio II (1562-1624), una figlia (nata e morta nel 1564) e Federico (1566-1608). Questi tre figli morirono tutti senza eredi e la prosecuzione della casata venne affidata a Ferdinando, fratello minore di Teodoro. Questi ebbe un figlio, Bernardino, il quale ebbe per figlio Bonifacio (m. 1630), il quale a sua volta gener\u00f2 un Bonifacio (m. 1679), il quale fu padre di Giambattista (m. 1687). La casata termin\u00f2 con Silvio (m. 1728), figlio di Giambattista.\nPretendenti al titolo di Principe di Bisanzio.\nLa linea maschile della casa dei Paleologi, , si estinse all'inizio del XVI secolo. Questo fatto non ha mai scoraggiato i pretendenti al titolo imperiale bizantino di comparire in varie parti d'Europa fino ai nostri giorni. La famiglia dei Paleologi era estesa gi\u00e0 ai tempi bizantini e non tutti quelli che portavano quel nome erano imparentati con la linea imperiale.\nTuttavia, la tentazione irresistibile tra i successivi Paleologi, era quella di scovare o fabbricare un collegamento con gli ultimi imperatori dei romani. Un rifugiato indigente dai resti di Bisanzio, poteva commerciare con il nome Paleologo e acquisire rispettabilit\u00e0, se non anche una pensione da un principe, un papa o un cardinale. Molti di loro si stabilirono nel nord dell'Italia, a Venezia, a Pesaro o a Viterbo.\nNei secoli XV e XVI c'erano numerosi Paleologi al servizio di Venezia come stradioti o cavalleggeri. I documenti veneziani frequentemente riferiscono della loro \"faticosa\" abilit\u00e0 al servizio della Serenissima. Teodoro Paleologo, la cui carriera \u00e8 ben documentata e che mor\u00ec nel 1532, veniva probabilmente da Mistra. Altri furono Andrea Paleologo Graitzas verso il 1460, Giovanni verso il 1482, Annibale e suo figlio Leziniano verso il 1586, dai quali alcuni degli attuali Paleologi di Atene, ancora sorprendentemente numerosi, rivendicano la discesa. All'inizio del XVI secolo, un Lucio o Livio Andronico Paleologo viveva a San Elpidio a Mare vicino a Pesaro.\nNella guerra civile inglese (1642-1651) tra realisti e parlamentaristi combattevano i fratelli Teodoro [parlamentarista] (*1609) e Giovanni Paleologo [realista] (* 1611) come ufficiali di alto rango l'uno contro l'altro per entrambe le parti. Tombe dei Paleologi si trovano nella chiesa parrocchiale St. Leonard and St. Dilpe in Landulph in Cornovaglia, nell'abbazia di Westminster a Londra e nell'isola di Barbados.\nNumerose sono le casate e le famiglie europee che vantano discendenza e parentela con lo storico casato Paleologo. Per questo motivo e soprattutto per la confusione delle genealogie e dei livelli di parentela con il ceppo originario sono diverse le casate pretendenti al titolo imperiale di Bisanzio. Come scritto da Maisano, va, infatti, ricordato che \"I Paleologi, come molte altre famose casate bizantine (i Cantacuzeni, i Comneni, i Ducas, ecc.), sono da considerare non tanto una famiglia, quanto piuttosto una vera e propria gens (nell'accezione tecnica del termine) come ad esempio i Caracciolo o i Carafa nell'Italia meridionale dello stesso periodo, e non possono essere quindi valutati come un ceppo unitario\".\nDi seguito ne sono ricordati alcuni pretendenti:"}
{"id": "356479", "revid": "729019", "url": "https://it.wikipedia.org/wiki?curid=356479", "title": "Tubulo seminifero", "text": "I tubuli seminiferi sono parte dell'apparato riproduttore maschile e sono il luogo dove avvengono le divisioni meiotiche che portano alla creazione dei gameti maschili, gli spermatozoi, secondo un processo chiamato spermatogenesi. Nell'adulto i tubuli seminiferi sono formati da un epitelio seminifero e da una sottile tonaca propria, separati dalla membrana basale. L'epitelio seminifero \u00e8 costituito da due categorie di cellule: le cellule di sostegno o del Sertoli e le cellule germinali.\nDurante gli ultimi mesi di sviluppo fetale e nel corso della vita prepuberale, le cellule germinali e le cellule di sostegno aumentano notevolmente di numero e vanno incontro ad importanti modificazioni morfologiche, ma la spermatogenesi inizia solo alla pubert\u00e0.\nIn tal periodo i cordoni sessuali si canalizzano diventando tubuli seminiferi il cui lume si connette con quello della rete testis che a sua volta si continua nei condotti efferenti, mentre gli elementi di sostegno cessano di dividersi diventando tipiche cellule del Sertoli."}
{"id": "356481", "revid": "281779", "url": "https://it.wikipedia.org/wiki?curid=356481", "title": "Archeologia classica", "text": "Larcheologia classica \u00e8 la disciplina che studia le grandi civilt\u00e0 mediterranee della Grecia antica e di Roma antica dal VI secolo a.C. circa, fino alla caduta dell'Impero romano d'Occidente (476 d.C.).\nOrigini.\nGli archeologi del XIX secolo prestarono molto interesse allo studio delle antiche societ\u00e0 di cui avevano letto in testi latini e greci. Molte universit\u00e0 e stati, sull'onda di tale interesse, progettarono programmi di scavo in tutte le aree geografiche descritte in tali testi. \nL'archeologia classica nel suo senso pi\u00f9 stretto e tradizionale si applica solo allo studio della cultura classica di Atene e della Repubblica e dell'Impero Romano. Nel corso del tempo, il campo si \u00e8 allargato ad includere l'elaborato mosaico di culture che produssero le civilt\u00e0 di Grecia e Roma antica. Gli archeologi classici grecisti spesso si occupano anche della Civilt\u00e0 minoica, del periodo Elleno e Geometrico, nonch\u00e9 del Neolitico in Grecia. Inoltre gran parte dello studio dell'archeologia greca analizza le differenze regionali che sopravvivono anche nel periodo classico ed esamina le influenze greche presenti in tutte le aree che fecero parte dell'impero di Alessandro Magno nel periodo ellenistico, spingendosi in Medio oriente e in Egitto. Gli archeologi classici interessati nella civilt\u00e0 romana si occupano anche degli Etruschi e delle altre culture presenti nella Penisola Italica e si spingono fino all'Impero Bizantino.\nScavi.\nAnche se ispirata dai testi antichi, l'archeologia classica non avrebbe un senso se fosse priva di reperti e antichi manufatti, e la parte pi\u00f9 viva e importante di tale disciplina risiede negli scavi archeologici.\nLe prime tecniche di scavo venivano standardizzate in funzione degli scavi eseguiti in Egitto e nel Vicino Oriente, concentrando la ricerca sui grandi reperti e sulle mura, senza molto curarsi dei resti meno evidenti che potevano comunque essere individuati nell'area circostante.\nMolti dei primi siti oggetto di studio ancora adesso non possono essere datati con precisione poich\u00e9 la stratigrafia, ossia gli strati del terreno che inglobavano i reperti usati per determinare l'et\u00e0 di un sito, sono stati completamente rimossi. I primi scavi inoltre, omettevano spesso la catalogazione degli oggetti ritrovati, rendendo cos\u00ec difficile datare i reperti stessi, oppure determinare dove fossero stati esattamente trovati, o stabilire una correlazione tra oggetti ritrovati nel loro insieme.\nCon il tempo, le tecniche di scavo sono notevolmente migliorate, e le informazioni ricavate da ogni scavo sono state enormemente pi\u00f9 numerose che negli scavi iniziali. A causa di ci\u00f2 la stesura dei rapporti di scavo richiede molti anni, proprio per il livello di dettagli necessari, inclusi ed analizzati."}
{"id": "356484", "revid": "50876", "url": "https://it.wikipedia.org/wiki?curid=356484", "title": "Antichit\u00e0 classiche", "text": ""}
{"id": "356485", "revid": "2225", "url": "https://it.wikipedia.org/wiki?curid=356485", "title": "Project zero", "text": ""}
{"id": "356486", "revid": "466539", "url": "https://it.wikipedia.org/wiki?curid=356486", "title": "Diktat", "text": "Un diktat (dal tedesco \"Diktat\", ossia \"dettato\"; da pronunciarsi , ma spesso resa in italiano con ) \u00e8 sia una dura condizione non negoziabile imposta sulla parte soccombente in un confronto (trattato di pace, armistizio, resa, ecc.) sia un decreto od ordine autoritario indiscutibile emanato da un potere rappresentativo.\nStoria.\nGeneralmente vengono imposti richiedendo soluzioni drastiche e imponendo \"aut aut\": ad esempio fu sostanzialmente un diktat l'ukaz dello zar Nicola I ai polacchi, che fu emanato il 29 luglio 1831 mentre l'esercito russo si preparava a varcare la Vistola e a occupare Varsavia.\nIl termine - che richiamava indirettamente il Dictatus papae medievale - fu usato per la prima volta nel 1919 in un giornale francese a proposito del trattato di Versailles imposto alla Germania sconfitta; per converso, rimangono nella storia i \"diktat\" del nazismo nei confronti degli Stati vicini, proprio come forma di revanscismo contro il trattato di Versailles. \n\u00c8 per\u00f2 entrato nell'uso giornalistico durante gli anni della guerra fredda, quando, specialmente in politica estera, si denunciavano i \"diktat\" politici da parte del governo degli Stati Uniti o quelli militari dell'Unione Sovietica. In particolare, il Politburo enunciava \"diktat\" da Mosca, come forma preferita delle imposizioni pi\u00f9 serie e minacciose: esse erano espresse da parte dei massimi burocrati dell'allora URSS nei confronti dei Paesi satelliti o dei Paesi che ponevano in essere politiche e/o azioni reputate lesive delle politiche o azioni condotte dall'Unione Sovietica.\nNel tempo l'espressione \u00e8 entrata nel gergo giornalistico e reinterpretata per descrivere contenutisticamente comportamenti, positivi o negativi, pretesi da una parte pi\u00f9 forte nei confronti di una pi\u00f9 debole. Non parlandosi mai di \"diktat\" attivi, ma guardando l'evento per lo pi\u00f9 dal lato della vittima (che asserisce di subire l'imposizione di un \"diktat\"), il sintagma di conseguenza ha assunto una connotazione negativa.\nL'utilizzo nella stampa italiana.\nI giornalisti hanno riportato una serie di diktat in vari campi: in economia si \u00e8 parlato di \"diktat\" delle istituzioni europee nei confronti dei singoli Stati membri (es. la lettera Trichet-Draghi), o verso grandi gruppi (come nel caso della disputa tra Unione europea e Microsoft per la pubblicazione dei codici sorgente di Microsoft Windows), o verso associazioni espressione di interessi nazionali.\nNella stampa italiana vi \u00e8 un ampio uso dei \"diktat\" riferiti ad avvenimenti di ambito politico, come nel caso ad esempio dell'\"editto bulgaro\". Il termine viene utilizzato sia in riferimento alle richieste sindacali nei confronti di politici, sia alle richieste dei politici nei confronti dei propri alleati per ottenere coesione (come nel caso delle proposte di legge passate con la richiesta della fiducia di governo), sia in riferimento alle affermazioni politiche volte all'imposizione di regole o atti di varia natura."}
{"id": "356489", "revid": "4711", "url": "https://it.wikipedia.org/wiki?curid=356489", "title": "Gamal Abdel Nasser", "text": ""}
{"id": "356493", "revid": "4711", "url": "https://it.wikipedia.org/wiki?curid=356493", "title": "Ahmet Bej Zogu", "text": ""}
{"id": "356509", "revid": "599013", "url": "https://it.wikipedia.org/wiki?curid=356509", "title": "Consiglio di Stato", "text": "Il consiglio di Stato \u00e8 un organo statale presente in vari paesi con funzioni diverse. In certi ordinamenti \u00e8 un organo collegiale, in altri un organo complesso costituito da una pluralit\u00e0 di organi collegiali (\"sezioni\", \"camere\" ecc.). In alcuni casi ha funzioni giurisdizionali, in altri solo consultive.\nI suoi membri sono detti \"consiglieri di Stato\".\nStoria.\nNelle monarchie del passato il consiglio di Stato era un organo consultivo del sovrano, analogo a quello che altrove prendeva il nome di consiglio privato o segreto. Tale organo \u00e8 sopravvissuto in alcune monarchie odierne, ad esempio quella danese, con funzioni essenzialmente cerimoniali.\nNei Regni spagnoli (Castiglia, Aragona, Navarra) il Consiglio di Stato era il pi\u00f9 importante tra i consigli che affiancavano il sovrano, secondo la forma di governo detta polisinodia. Istituito nel 1521 da Carlo V d\u2019Asburgo, su consiglio dell'arcicancelliere Mercurino Arborio di Gattinara, con il nome di Consiglio segreto di Stato, prese il nome di Consiglio di Stato l'anno seguente. Suo compito principale era consigliare il Re in materia di politica estera, per questo motivo, a differenza di altri consigli, non era costituito da giuristi, ma da esperti in relazioni internazionali, tratti dall'alta nobilt\u00e0 e dall'alto clero; peraltro, in mancanza di una competenza ben definita, interveniva anche in materie di politica interna. A differenza degli altri consigli, era presieduto dallo stesso sovrano; di fatto, un ruolo importante finiva per essere assunto dal Segretario del Consiglio, che faceva da tramite tra lo stesso e il Re. Quest'ultimo sottoponeva al Consiglio di Stato le questioni da trattare, sentiva i pareri dei consiglieri e poi prendeva la sua decisione. Gli stessi membri del Consiglio di Stato, cui Filippo II affianc\u00f2 consiglieri specifici, costituivano il \"Consiglio di Guerra\", che si occupava degli affari militari.\nIn Francia possiamo ricordare \"Conseil d'\u00c9tat du Roi\", istituito durante il regno dei Capetingi, soppresso dopo circa sette secoli dalla Rivoluzione francese e subito restaurato dopo pochi anni dall'Impero napoleonico.\nIn Italia possiamo citare quale esempio il \"Consilium nobiscum residens\" o \"Consilium cum domino residens\" del Ducato di Savoia, regolamentato da Amedeo VIII nel 1430, nel quadro degli \"Statuta Sabaudiae\". Presieduto dallo stesso Duca, aveva la capacit\u00e0 di sostituirsi \u00abfinanco al Principe\u00bb nel governo del Paese e ne facevano parte i pi\u00f9 importanti nobili del Ducato. Aveva diverse competenze amministrative e giudiziarie. Queste ultime si sostanziavano nell'assistere il sovrano nello svolgimento della sua funzione di detentore della giurisdizione suprema. Con l'andar del tempo, il \"Consilium\" si sdoppier\u00e0, ai fini pratici, in un Consiglio Segreto (antenato di un Consiglio dei ministri) e in un Consiglio di giustizia, pur rimanendo formalmente un organo unico. Subordinati al \"Consilium\" (che era itinerante, dovendo seguire il principe) erano due Consigli stanziali, a Chambery e a Torino (detto Cismontano), che esercitavano la giurisdizione d'appello sulle sentenze emesse dai tribunali della Savoia e del Principato del Piemonte, avendo anche competenze amministrative sui rispettivi territori. Il \"Consilium\" fu pi\u00f9 volte soppresso e ricostituito, con le \"patenti\" del 13 aprile 1631 di Vittorio Amedeo I di Savoia, l'editto del 1717 di Vittorio Amedeo II di Savoia e l'editto del 21 maggio 1814 di Vittorio Emanuele I di Savoia.\nNei sultanati di Brunei, Sambas e Aceh i consiglieri erano alti nobili incaricati di assistere il sovrano nel suo governo. In particolare uno di loro, Pengiran Indera Mahkota, Raja e cugino del sultano Omar Ali Saifuddin II, fu nominato Consigliere dell'Impero e ag\u00ec da solo nel sostenere il governo.\nNel mondo.\nOrdinamenti ispirati al modello francese.\nIn certi ordinamenti il consiglio di Stato ha mantenuto funzioni consultive, fornendo pareri di legittimit\u00e0, talora obbligatori, al governo ed altri organi del potere esecutivo, soprattutto riguardo ad atti normativi (proposte di legge, regolamenti ecc.). Si tratta di un organo ispirato al \"Conseil d'\u00c9tat\" francese, presente anche in Italia, Belgio, Paesi Bassi, Grecia, Spagna, nonch\u00e9 in vari paesi francofoni.\nIn molti dei predetti ordinamenti (ad esempio: Italia, Belgio, Paesi Bassi, Grecia; non in Spagna) il consiglio di Stato, oltre alle funzioni consultive, ha funzioni giurisdizionali essendo giudice amministrativo. Inizialmente in unico grado, ora \u00e8 di solito giudice di secondo o terzo grado (come, rispettivamente, in Italia e in Francia) e funge da corte suprema per la giurisdizione amministrativa. \nIn certi ordinamenti (ad esempio, quello francese) possono essere impugnate innanzi al consiglio di stato anche le pronunce della corte dei conti, mentre in alcuni (ad esempio, in Tunisia) questa \u00e8 addirittura una sua componente.\nIl consiglio di Stato ispirato al modello francese \u00e8, in certi paesi, ancor oggi presieduto dal capo dello Stato (come nei Paesi Bassi) o dal capo del governo (come in Francia), sebbene si tratti nella pratica di una presidenza solo onoraria (sicch\u00e9 quella effettiva spetta ad un vicepresidente). I membri sono tradizionalmente nominati dal capo dello Stato, su proposta del governo, e scelti tra alti funzionari dell'amministrazione, magistrati, professori universitari in materie giuridiche e simili. Peraltro, laddove il consiglio di Stato ha funzioni giurisdizionali, a questo canale di reclutamento tende oggi ad affiancarsi il concorso pubblico o la progressione di carriera dagli uffici giudiziari di grado inferiore.\nAltri ordinamenti.\nIn alcuni ordinamenti - ad esempio Portogallo, Irlanda, Nigeria - le funzioni consultive del consiglio di Stato hanno pi\u00f9 natura politica che giuridica e vi fanno parte le pi\u00f9 alte cariche dello Stato (capo dello Stato, capo del governo, presidenti delle camere, vertici del potere giudiziario, capi dell'esecutivo degli stati federati ecc.) o ex titolari delle stesse.\nIn altri ordinamenti, ad esempio in Finlandia, \u00e8 denominato consiglio di Stato l'organo che altrove \u00e8 detto gabinetto o consiglio dei ministri. Anche negli stati federati della Svizzera, di lingua francese e italiana, il consiglio di Stato \u00e8 un organo di governo: si tratta, infatti, del direttorio posto al vertice del potere esecutivo. L'organo corrispondente \u00e8 denominato \"Gouvernement\" nel cantone di Giura, \"Conseil ex\u00e9cutif\" in quello di Berna e \"Regierungsrat\", \"Staatsrat\" (equivalente a Consiglio di Stato) o \"Standeskommission\" nei cantoni di lingua tedesca.\nIn certi stati comunisti, ad esempio Cuba e Vietnam, il consiglio di Stato \u00e8 un organo, eletto dal parlamento tra i suoi membri, che svolge collegialmente le funzioni di capo dello Stato ed esercita le funzioni del parlamento tra una sessione e l'altra, controllando gli organi eletti dallo stesso (governo, giudici ecc.) ed emanando decreti aventi forza di legge da sottoporre alla sua successiva ratifica. Altrove l'organo corrispondente \u00e8 denominato \"praesidium\" (cos\u00ec era in Unione Sovietica e in altri stati comunisti dell'Est Europeo) o \"comitato permanente\" del parlamento (come nella Repubblica Popolare Cinese). Il presidente di questi organi ha, di fatto, un ruolo equivalente a quello del presidente della repubblica; la carica \u00e8 frequentemente ricoperta dal segretario generale del partito comunista.\nIn Gran Bretagna sono detti \"consiglieri di Stato\" i membri della famiglia reale ai quali il sovrano delega parte delle sue funzioni quando \u00e8 all'estero o \u00e8, per altre ragioni, temporaneamente impossibilitato ad esercitarle.\nIn Portogallo il \"Conselho de Estado\" \u00e9 un organo consultivo del presidente della \"Rep\u00fablica Portuguesa\"."}
{"id": "356510", "revid": "111433", "url": "https://it.wikipedia.org/wiki?curid=356510", "title": "Alberto Granado", "text": "Biografia.\nLaureato in farmacologia e in scienze naturali, s'\u00e8 dedicato, nei successivi cinquant'anni, alla ricerca scientifica e alla medicina. Invitato dal suo collega Ernesto Guevara de la Serna, nel 1961 emigr\u00f2 dal Venezuela a Cuba dove ha fondato la Scuola Medica di Santiago de Cuba. Testimone diretto degli anni giovanili di Che Guevara, con il quale intraprese un lungo viaggio alla scoperta dell'America Latina e del quale fu grande amico, i suoi ricordi sono alla base del film di Walter Salles \"I diari della motocicletta\" e del documentario di Gianni Min\u00e0 \"In viaggio con Che Guevara\". Il 5 marzo 2011, in mattinata, mentre dormiva nella sua abitazione a l'Avana, Alberto Granado Romero \u00e8 morto all'et\u00e0 di 88 anni. Come da sua volont\u00e0, i resti furono cremati e le ceneri sparse a Cuba, in Venezuela e in Argentina.\nOpere.\nNel 2005 \u00e8 stata edita nei paesi di lingua spagnola la sua autobiografia \"Memorias de un gitano sedentario\". Subito dopo, in Italia \u00e8 stata data alle stampe da Sperling Paperback (saggi) con il titolo: \"Un gitano sedentario. L'autobiografia del ragazzo che viaggi\u00f2 in moto con Che Guevara e lo segu\u00ec nella Cuba della rivoluzione\"."}
{"id": "356511", "revid": "4711", "url": "https://it.wikipedia.org/wiki?curid=356511", "title": "Mina (ordigno)", "text": ""}
{"id": "356513", "revid": "35804", "url": "https://it.wikipedia.org/wiki?curid=356513", "title": "Germania Imperiale", "text": ""}
{"id": "356520", "revid": "104458", "url": "https://it.wikipedia.org/wiki?curid=356520", "title": "Maria Jose Rienda Contreras", "text": ""}
{"id": "356523", "revid": "1728", "url": "https://it.wikipedia.org/wiki?curid=356523", "title": "Paleologo", "text": ""}
{"id": "356526", "revid": "729019", "url": "https://it.wikipedia.org/wiki?curid=356526", "title": "Costruzioni Linee Ferroviarie", "text": "Costruzioni Linee Ferroviarie S.p.A. \u00e8 un'azienda italiana nel settore ferroviario operante nella costruzione di linee ferroviarie e metropolitane.\nL'attivit\u00e0 di \"C.L.F.\" inizia nel 1945 come \"Cooperativa Manutenzioni Ferroviarie\" e successivamente si fonde con altre cooperative costituendo la \"C.L.F. - Cooperativa Lavori Ferroviari\".\nL'azienda \u00e8 diventata Societ\u00e0 per azioni; oggi \u00e8 controllata al 60% da Unieco e partecipata al 40% dal gruppo olandese Strukton.\nNel biennio 2001-2002 ha visto un investimento per circa 30 milioni di Euro.\nCirca l'80% delle nuove costruzioni sono state realizzate, in Italia, da Clf.\nTipi di lavorazioni.\nLavori di armamento ferroviario, la posa di traversine e binari, rinnovando linee gi\u00e0 esistenti o creandone di nuove (ad esempio le nuove linee TAV alta velocit\u00e0). Risanamento della massicciata del binario mediante risanatrice."}
{"id": "356527", "revid": "767487", "url": "https://it.wikipedia.org/wiki?curid=356527", "title": "City of God", "text": "City of God (\"Cidade de Deus\") \u00e8 un film del 2002 diretto da Fernando Meirelles e K\u00e1tia Lund.\nLa pellicola \u00e8 stata presentata fuori concorso al 55\u00ba Festival di Cannes, e tratto dall'omonimo romanzo semi-autobiografico dello scrittore brasiliano Paulo Lins.\nTrama.\nIl racconto \u00e8 ambientato nella Cidade de Deus, una favela di Rio de Janeiro, in un periodo che va dalla fine degli anni sessanta alla met\u00e0 dei settanta. La favela \u00e8 il palcoscenico delle storie parallele di Buscap\u00e9 e Dadinho, entrambi tredicenni ma mossi da ambizioni diversissime: il primo vorrebbe diventare fotografo, il secondo il pi\u00f9 temuto criminale della citt\u00e0. Se Buscap\u00e9 trova molti ostacoli nella realizzazione dei propri sogni, Dadinho diventa rapidamente padrone della favela e del narcotraffico con lo pseudonimo di Z\u00e9 Pequeno. Tuttavia, la morte del suo braccio destro Ben\u00e9 e la violenza perpetrata ai danni della fidanzata del mite Galinha, il quale si aggrega a una banda per vendicare la morte del suo fratello minore per mano di Z\u00e9 Pequeno, innescheranno una guerra tra bande dall'esito tragico.\nSpin-off.\nDal film \u00e8 stata tratta una serie televisiva, \"City of Men\" (\"Cidade dos Homens\"). Nel 2008 \u00e8 uscito nelle sale cinematografiche \"City of Men\" (\"Cidade dos Homens\"), che riprende le tematiche e gli ambienti di \"City of God\" e della serie \"City of Men\".\nRiconoscimenti.\n2004 - Premio Oscar: \n2003 - Golden Globe:\n2003 - BAFTA:"}
{"id": "356532", "revid": "729019", "url": "https://it.wikipedia.org/wiki?curid=356532", "title": "Tsutsugamushi", "text": "Tsutsugamushi \u00e8 il nome locale del tifo fluviale giapponese o febbre fluviale del Giappone, una zoonosi causata dai batteri \"Orientia tsutsugamushi\" e \"Orientia chuto\" che viene trasmesso all'uomo dalla puntura di acari.\nEziologia.\nL'agente eziologico di questa patologia \u00e8 il batterio \"Orientia tsutsugamushi\" ed \"Orienta chuto\", l'unico del suo genere, molto simile alle rickettsie facendo parte della famiglia delle Rickettsiaceae, ma con alcune peculiarit\u00e0 nella struttura della parete cellulare. Si tratta di un batterio intracellulare obbligato, Gram negativo, aerobio, con una spiccata preferenza per le cellule endoteliali. Viene trasmesso da acari del genere \"Trombiculidae\" (acari rossi), in particolare \"Leptotrombidium deliense\", le cui larve sono ematofaghe; l'acaro \u00e8 in grado di trasmettere il batterio per via transovarica per cui sono infettanti anche le sue uova. Poich\u00e9 l'acaro si nutre una sola volta nella vita e solitamente del sangue di piccoli roditori, essi non sono ritenuti serbatoi di trasmissione importanti per l'uomo. Questi acari sono particolarmente diffusi nei cespugli, da qui il termine anglosassone (\"scrub typhus\"). Il batterio pu\u00f2 anche essere trasmesso verticalmente. La malattia \u00e8 diffusa in Giappone, nel sud-est asiatico, in Australia e nelle isole del Pacifico.\nClinica.\nLa malattia si manifesta in seguito alla puntura di un acaro o all'inalazione delle sue uova dopo un'incubazione di 6-18 giorni (mediamente 10-12 giorni). In sede di puntura si forma una caratteristica escara nera. I sintomi sono costituiti da febbre alta della durata di 2-3 settimane, brividi, tosse, mialgie, malessere generale e cefalea grave. Possono svilupparsi sintomi gastrointestinali, linfadenopatia generalizzata e splenomegalia. In poco meno del 50% dei pazienti si sviluppa un rash maculo-papulare sul tronco che si diffonde in direzione centrifuga agli arti. Nei casi pi\u00f9 gravi si possono verificare complicanze quali encefalite, polmonite e miocardite. In assenza di trattamento la malattia \u00e8 fatale, mentre con un'adeguata antibioticoterapia la letalit\u00e0 \u00e8 di circa il 2%.\nDiagnosi.\nNelle aree endemiche la caratteristica escara nera permette di effettuare una diagnosi con la sola anamnesi ed esame obiettivo. Il ricorso all'immunofluorescenza indiretta per la ricerca di antigeni batterici conferma l'avvenuta infezione. Si possono inoltre effettuare test sierologici volti alla ricerca di anticorpi diretti contro gli antigeni batterici; sono considerati positivi qualora si verifichi un aumento di quattro volte dei livelli anticorpali specifici. In alternativa sono disponibili la PCR e test rapidi. Nei paesi in cui la malattia \u00e8 endemica tuttavia questi metodi diagnostici non sono spesso disponibili.\nTerapia.\nLa terapia si basa sull'impiego di un trattamento prolungato con doxiciclina. In alternativa si possono utilizzare la tetraciclina, la rifampicina o il cloramfenicolo. Nelle donne gravide e in caso di resistenza alle tetracicline si usa l'azitromicina.\nLa prevenzione si effettua evitando le aree endemiche e nel caso in cui fosse impossibile, proteggendosi con dell'abbigliamento protettivo. La grande variabilit\u00e0 antigenica del batterio non ha permesso lo sviluppo di un vaccino efficace."}
{"id": "356537", "revid": "125031452", "url": "https://it.wikipedia.org/wiki?curid=356537", "title": "Canale Brentella", "text": "Il canale Brentella \u00e8 un canale artificiale della provincia di Padova che collega il fiume Brenta con il fiume Bacchiglione.Nasce nella cittadina di Limena per poi arrivare nel comune di Villafranca padovana, di Rubano e poi nel comune di Padova Profondit\u00e0: dai 3 ai 4 m.\nStoria.\nNel corso del XII secolo Vicenza chiese alla citt\u00e0 di Padova un permesso per transitare lungo il Bacchiglione per poter stabilire una rotta commerciale con il mare, essenziale per il rifornimento di generi di prima necessit\u00e0. Il permesso venne elargito intorno all'anno 1115 per essere successivamente revocato al pari del permesso di transito per via terrestre. Per ritorsione, i Vicentini nel 1145 deviarono le acque del Bacchiglione nel canale Bisatto con uno sbarramento lungo il corso del fiume presso Longare lasciando quindi Padova all'asciutto. Tale privazione era assolutamente deleteria per la citt\u00e0, essendo l'acqua essenziale per l'azionamento dei mulini, per il rifornimento dell'acqua potabile e per la difesa. Per ritornare in possesso di questo prezioso bene, Padova dovette giocoforza occupare a forza Longare e ripristinare la situazione idrografica naturale, primo passo di una guerra con Vicenza che dur\u00f2 due anni con obiettivo la conquista di Bassano, Marostica e Montegalda.\nNel 1147 i vescovi veneti e il patriarca di Venezia intervennero nel conflitto portando le due citt\u00e0 rivali alla pace (pace di Fontaniva). Nonostante ci\u00f2, per scongiurare altre ritorsioni dei Vicentini ed assicurarsi in maniera definitiva la presenza dell'acqua in citt\u00e0, i cittadini padovani intrapresero la costruzione del canale Piovesella da Noventa Padovana al capoluogo, primo tronco del futuro canale Piovego, portando le acque del Brenta fin sotto le mura.\nNel 1188 Padova torn\u00f2 a scontrarsi con Vicenza per tentare nuovamente di conquistare Montegalda con conseguente reazione dei Vicentini che deviarono per la seconda volta le acque del Bacchiglione nel Bisatto. Molto probabilmente l'apporto idrico del Piovesella non era sufficiente ai fabbisogni della citt\u00e0, pertanto i Padovani dovettero per la seconda volta fare una sortita su Longare per eliminare la deviazione. Tali scaramucce si ripeterono fino a quando i padovani riuscirono a prendere il controllo su Vicenza. L'imperatore Enrico VII di Lussemburgo, ansioso di restaurare il potere imperiale in Italia scemato dopo la morte di Federico II di Svevia nel 1250, inizi\u00f2 nel 1310 una campagna militare contro le citt\u00e0 che si rifiutavano di assoggettarsi. La guelfa Padova non si sottomise ma riusc\u00ec ad evitare lo scontro; Enrico VII comunque la pun\u00ec favorendo l'occupazione di Vicenza da parte del ghibellino Cangrande della Scala, signore di Verona. Questi fece nuovamente deviare le acque del Bacchiglione per indebolire Padova, che prefer\u00ec non prendere provvedimenti per evitare lo scontro con Enrico VII, eletto in quel periodo Sacro Romano Imperatore a Roma.\nGrazie alla diplomazia padovana guidata da Albertino Mussato, la situazione fu ricomposta ma la successiva nomina di Cangrande a vicario imperiale di Vicenza e le mire che questi aveva su Padova fecero precipitare gli avvenimenti; nel 1312 il Consiglio cittadino padovano dichiar\u00f2 guerra a Verona. Le stragi e le devastazioni che ne seguirono conobbero una tregua nel 1313 con la morte di Enrico VII, che era stato impegnato in un conflitto analogo in Toscana. Il conflitto riprese e, dopo l'ennesima deviazione del Bacchiglione, nel 1314 i padovani costruirono il Brentella, con il quale la questione fu risolta definitivamente.\nLa costruzione del canale fu un'opera molto imponente; molto probabilmente per\u00f2 non si tratt\u00f2 di una realizzazione interamente ex novo, \u00e8 facile invece che in alcuni punti si sia riutilizzato, ampliando, un alveo gi\u00e0 esistente. Ad opera completata per\u00f2 ci si rese conto che, in caso di piene del Brenta, questo fiume scaricava troppa acqua nel Brentella con conseguenti allagamenti nella zona del Bassanello. Per regolare l'afflusso della corrente nel nuovo canale, Francesco il Vecchio da Carrara ordin\u00f2 nel 1370 la costruzione a Limena dei \"Colmelloni\", ovvero uno sbarramento mobile antesignano dei moderni sostegni. A protezione di tale manufatto fu eretto sulla riva destra un castello; castello e Colmelloni vennero per\u00f2 distrutti dall'imperatore Massimiliano nel 1509 durante la guerra della Lega di Cambrai.\nNei secoli successivi l'assenza di qualsiasi regolazione comportava numerosi disagi nella parte bassa di Padova con frequenti straripamenti; si dovette aspettare fino al 1775 quando la Repubblica di Venezia pose mano alla ricostruzione dei Colmelloni. Il nuovo sostegno, ancora esistente, \u00e8 costituito da due fabbricati posti a ponte sopra al canale; sono provvisti di panconi mobili che, nel caso, possono scendere scorrendo nei gargami per bloccare, parzialmente o totalmente, il flusso d'acqua regolando di conseguenza la portata nel Brentella. Infine si realizz\u00f2 una briglia fissa, anch'essa sopravvissuta alle varie vicende storiche, lungo il corso del Brenta qualche centinaio di metri a valle dell'incile del Brentella. Questa briglia fu dotata anche di una conca per la navigazione, abbandonata nel XIX secolo e demolita all'incirca nel 1880.\nNavigazione.\nNonostante il Brentella fosse stato creato con lo scopo principale di regolare il corso delle acque a Padova e immediati dintorni, il canale si prest\u00f2 bene alla navigazione. Verso la met\u00e0 del XIX secolo, il periodo d'oro per questa modalit\u00e0 di trasporto in Italia, trasportando circa tonnellate di merce. Per la manutenzione delle barche, in prevalenza burci, nel 1836 sorse a Limena uno squero retto dalla famiglia Nicoletti, trasferitasi l\u00ec dopo la chiusura del loro squero alla Specola. Il cantiere rimase in attivit\u00e0 per quasi un secolo, chiudendo nel 1914; l'edificio \u00e8 stato per\u00f2 fortunatamente preservato ed \u00e8 ancora esistente.\nFino agli inizi del XX secolo Brenta e Brentella erano interessati da un intenso traffico di legname. I tronchi tagliati nei boschi dell'Altopiano di Asiago e del Cadore venivano gettati nel Brenta, legati tra loro a formare grandi zattere e lasciati quindi fluitare guidati da un timoniere. Giunto a Limena, il legname proseguiva per il Brentella e quindi per il Bacchiglione fino al Bassanello dove veniva scaricato a terra oppure continuava per il canale Battaglia fino all'omonima localit\u00e0. La cessazione di tale attivit\u00e0 avvenne nel 1916.\nAltre merci trasportate quotidianamente sul Brentella erano la sabbia e la ghiaia del Brenta che, caricate a Campo San Martino, da Limena discendevano per il Brentella e quindi proseguivano per Padova, principale destinazione. Da qui eventualmente i burci continuavano per Monselice lungo i canali Battaglia e il Bisatto, per Bovolenta via canale Battaglia e canale Vigenzone, oppure per Venezia lungo i navigli padovani, il Piovego e quindi il Naviglio del Brenta.\nAltro traffico, in direzione contraria, era costituito dal legname gi\u00e0 tagliato per costruzioni che risaliva il Brentella dal Bacchiglione per essere scaricato nei pressi del ponte di Brentelle di Sotto dove sorgeva una falegnameria.\nDalla seconda met\u00e0 del XIX secolo la navigazione lungo i canali italiani cominci\u00f2 progressivamente ad accusare i colpi della concorrenza delle ferrovie; neanche il Brentella fu esente da tale fenomeno. A Limena venne per\u00f2 sperimentato un curioso connubio di trasporto ferroviario e fluviale: dal 1911 il paese era attraversato dalla ferrovia Padova - Piazzola (FPP). Nel 1919 la stazione e la banchina furono raccordati da una breve ferrovia Decauville. I treni FPP, caricati di ghiaia raccolta nella cava di Carturo e diretti a Padova, giunti a Limena lasciavano alcuni carri in stazione; qui il materiale veniva trasbordato sui carrellini della decauville che erano quindi spinti a mano fino alla banchina da dove la ghiaia veniva trasbordata sulle imbarcazioni dirette a Monselice. Questo traffico continu\u00f2 fino al 1934.\nIl tracollo definitivo della navigazione avvenne negli anni cinquanta del XX secolo con la diffusione incontrollabile del trasporto merci su strada; il canale \u00e8 navigabile da Limena in gi\u00f9 ed \u00e8 di tanto in tanto solcato da imbarcazioni turistiche.\nPercorso.\nIl canale Brentella ha percorso quasi rettilineo con andamento nord-sud. Sono presenti in pi\u00f9 punti alcune anse; notevoli quelle tra il ponte della ferrovia Milano\u00a0\u2013 Venezia e Brentelle di Sopra. Tali anse sembrano confermare la parziale origine naturale di questo corso d'acqua. Lungo tutto il percorso sono presenti sul fianco destro numerose chiaviche che permettono l'immissione nel canale delle acque accumulate nei vari scoli. Alcune di queste chiaviche sono per\u00f2 state chiuse in seguito alla modifica della rete idrografica minore.\nL'incile del canale \u00e8 situato a Limena e, come gi\u00e0 menzionato, \u00e8 contraddistinto dalla presenza dei due Colmelloni, il secondo dei quali sorregge anche il ponte in muratura della Strada statale 47 della Valsugana. Tale ponte fu utilizzato in maniera promiscua anche dalla Ferrovia Padova - Piazzola dal 1911 al 1958; \u00e8 stato poi allargato con la posa di una campata in cemento armato adiacente al manufatto originario. Appena fuori Limena il Brentella riceve sulla sua destra le acque del rio Porra. Sottopassa quindi la tangenziale di Limena e giunge a Ponterotto, localit\u00e0 posta a cavallo tra i comuni di Padova, sulla sinistra, e Villafranca Padovana, sulla destra. In questo punto il canale viene sovrappassato da quattro ponti in rapida successione, il primo dell'autostrada A4, due stradali ed infine da una passerella ciclopedonale. Subito prima di quest'ultimo, da destra confluisce la roggia Munegale Grande.\nIl canale entra quindi totalmente in comune di Padova, sottopassa la condotta forzata dell'acquedotto Vicenza - Padova e quindi la ferrovia Milano - Venezia. Dopo questo ponte per un brevissimo tratto il Brentella scorre sul confine tra Padova e Rubano, dopodich\u00e9 rimane costantemente all'interno del territorio del capoluogo. In localit\u00e0 Brentelle di Sopra il canale passa ai piedi del Centro Idrico di Brentelle dell'AcegasAps, punto di arrivo della condotta a pelo libero dell'acquedotto Vicenza - Padova, e sottopassa il ponte della Strada statale 11 Padana Superiore.\nDopo circa un chilometro il Brentella interseca l'antica \"strada Pelosa\" di origine romana che collegava Padova con Vicenza, strada rimasta tagliata in due dall'epoca della costruzione del canale. Per ripristinare la continuit\u00e0 della via \u00e8 stata costruita una utilissima passerella ciclopedonale. Giunti in localit\u00e0 Brentelle di Sotto, il canale accoglie da destra le acque dell'idrovora Brentelle gestita dal Consorzio di Bonifica Pedemontano Brenta; si passa quindi sotto al ponte di Brentelle di Sotto e quindi, attraverso una chiavica, si riceve da destra il canaletto Reale che si dirama dal Bacchiglione subito dopo il ponte di Selvazzano Dentro. Infine il Brentella piega decisamente a sudest e giunge alla sua meta finale confluendo nel Bacchiglione."}
{"id": "356539", "revid": "287204", "url": "https://it.wikipedia.org/wiki?curid=356539", "title": "1984 (disambigua)", "text": ""}
{"id": "356553", "revid": "1001457", "url": "https://it.wikipedia.org/wiki?curid=356553", "title": "Metropolitan borough", "text": ""}
{"id": "356555", "revid": "339392", "url": "https://it.wikipedia.org/wiki?curid=356555", "title": "Distretto metropolitano", "text": ""}
{"id": "356559", "revid": "339392", "url": "https://it.wikipedia.org/wiki?curid=356559", "title": "Distretto non metropolitano", "text": ""}
{"id": "356560", "revid": "94562803", "url": "https://it.wikipedia.org/wiki?curid=356560", "title": "Tubo di flusso", "text": ""}
{"id": "356562", "revid": "729019", "url": "https://it.wikipedia.org/wiki?curid=356562", "title": "Misurazione del binario in rettilineo", "text": "La misurazione del binario \u00e8 una condizione fondamentale nel posizionamento dei componenti costruttivi di una tratta ferroviaria per rimuovere problemi costruttivi minori e quindi garantire il comfort di marcia e la durabilit\u00e0 dell'infrastruttura. \nPer le tratte rettilinee si usano metodi di valutazione diversi da quelli usati per le tratte curve.\nIn linea retta il binario viene misurato durante la lavorazione prendendo come punto di riferimento i pali della linea elettrica posti ogni 50-60 metri su tutto il tragitto del binario. Su ognuno di loro sono state apportate dai costruttori quote di riferimento di linea e di livello che l'operatore dovr\u00e0 osservare.\nLa misura della linea \u00e8 la semplice distanza da un palo al binario; tale valore potr\u00e0 essere maggiore o inferiore di quello riportato dalla quota stabilita nel progetto, per normali imprecisioni congenite del processo costruttivo.\nTramite una Rincalzatrice programmata con i dati rilevati, si procede quindi a spostare il binario alla quota corretta in senso latitudinale.\nEsempio:\nLa misura del livello \u00e8 l'altezza del binario in riferimento a un punto fisso quotato sul palo. 50 centimetri \u00e8 l'altezza standard a cui deve essere posto il binario per avere un livello perfetto. La misura si effettua controllando con una livella a che altezza sta il binario misurandone la distanza dal punto fisso di quota al punto in cui il binario \u00e8 in bolla. \nSe il binario si trova troppo in basso con una macchina Rincalzatrice si provvede a inserire del pietrisco al di sotto delle traverse.\nEsempio:"}
{"id": "356563", "revid": "1544245", "url": "https://it.wikipedia.org/wiki?curid=356563", "title": "Tito Minniti", "text": "Biografia.\nNato a Placanica si diplom\u00f2 in agrimensura e fu ammesso nel gennaio 1931 come allievo ufficiale di complemento presso il corso di pilotaggio della Scuola aeronautica di Capua. Ne usc\u00ec col grado di sottotenente il settembre successivo e fu assegnato, viste le ottime qualit\u00e0 di pilota, al centro sperimentale dell'aeroporto di Furbara e, in seguito, all'aviazione della Sicilia.\nNel maggio 1935 part\u00ec come volontario nella guerra d'Etiopia nella 1\u00aa Squadriglia Ricognizione Terrestre della Somalia; comp\u00ec numerosi voli di ricognizione su Sassabenech, Dakabar, Giggiga ed Harar; il 26 dicembre 1935 part\u00ec dal campo di Gorrahei col sergente Livio Zannoni per un volo di ricognizione su Dagabur a bordo di un IMAM Ro.1. Durante la ricognizione il veicolo fu compito e costretto ad atterrare in territorio nemico. I due aviatori furono rapidamente circondati dagli abissini e, sebbene Minniti fosse ferito, si difesero con la mitragliatrice di bordo finch\u00e9 non furono sopraffatti. Zannoni mor\u00ec durante lo scontro mentre Minniti fu catturato e portato nel villaggio di Bolali dove fu ucciso. La testa mozzata venne infilzata su una lancia e portata in trionfo in un macabro corteo che si concluse davanti al governatore di Harar che applaud\u00ec i suoi uomini e fece loro i complimenti per il lavoro svolto. Nei giorni successivi i resti dell'aereo vennero ritrovati dalle truppe italiane.\nMemoria.\nIn memoria di Tito Minniti \u00e8 stato intitolato l'aeroporto di Reggio Calabria, una scuola elementare nel comune di Pompei (NA) in localit\u00e0 Tre Ponti, una scuola media nel quartiere Fuorigrotta a Napoli, e altri istituti scolastici, oltre a numerose vie nelle citt\u00e0 italiane (per esempio, Piazza Tito Minniti a Milano).\nAnche nel comune di Borgoricco (PD) esiste una scuola elementare intitolata a Tito Minniti, e cos\u00ec nel Comune di Bondone (TN), nella frazione di Sant'Eufemia \u00e8 stata dedicata una scuola primaria a Minniti. A Palmi (RC) \u00e9 intitolata una scuola media."}
{"id": "356567", "revid": "123452074", "url": "https://it.wikipedia.org/wiki?curid=356567", "title": "Distretti dell'Inghilterra", "text": "I distretti dell'Inghilterra (districts of England) sono gli enti locali di base del sistema amministrativo del Paese. A causa della struttura eterogenea del governo locale in Inghilterra, sono presenti quattro tipi di distretti molto diversi fra loro.\nAlcuni distretti si definiscono borghi, altri si fregiano formalmente del titolo di citt\u00e0, altri ancora di borghi reali, ma tuttavia questi sono titoli puramente onorifici e non alterano lo status ufficiale di distretto.\nTutti i borghi, le citt\u00e0 e qualche distretto sono guidati da un \"mayor\" (o sindaco) che in molti casi \u00e8 una figura cerimoniale eletta da un consiglio ma, dopo le ultime riforme del governo locale, \u00e8 occasionalmente un sindaco eletto che prende le decisioni al posto del consiglio.\nStoria.\nLa messa in opera della struttura corrente dei distretti in Inghilterra cominci\u00f2 nel 1965, quando \"la Grande Londra\" e i suoi 32 borghi (o \"boroughs\") furono creati: questi sono il tipo di distretto pi\u00f9 vecchio ancora in funzione.\nNel 1974, furono create le contee metropolitane e quelle non metropolitane (conosciute anche come contee \"shire\") nel resto dell'Inghilterra, che furono divise ulteriormente in distretti metropolitani e distretti non metropolitani.\nLo status dei \"boroughs\" di Londra e dei distretti metropolitani cambi\u00f2 nel 1986, quando assorbirono le funzioni e parte dei poteri dei consigli delle contee metropolitane e il Greater London Council fu abolito. Il potere di Londra fu spartito di nuovo nel 2000, anche se su basi differenti, con il Greater London Authority. \nNel corso degli anni '90, nacque un ulteriore tipo di distretto, l'autorit\u00e0 unitaria, che combinava le funzioni e la posizione delle contee e dei distretti.\nTipi.\nCi sono 36 distretti metropolitani, 32 borghi di Londra, 256 distretti non-metropolitani (se contiamo l'isola di Wight), le isole Scilly, e la citt\u00e0 di Londra, che vanno a sommarsi per un totale di 326 distretti con vari livelli di autorit\u00e0.\nDistretto metropolitano.\nI distretti metropolitani, o borghi metropolitani, sono una sotto-sezione delle contee metropolitane. Questi sono simili alle autorit\u00e0 unitarie poich\u00e9 i consigli di contea metropolitani furono eliminati nel 1986. La maggior parte dei poteri dei consigli di contea furono dati cos\u00ec ai distretti, sebbene alcuni servizi siano esercitati unitamente da organizzazioni e da consigli.\nDistretti non-metropolitani.\nI distretti non-metropolitani, conosciuti anche come distretti \"shire\", sono delle strutture a doppio governo, che condividono il potere con i consigli di contea. Questi sono delle sotto-sezioni delle contee \"shire\" ed il tipo principale di distretto.\nDove sono presenti queste strutture a doppio governo, i consigli di contea sono responsabili dell'attivit\u00e0 di alcuni servizi, come l'educazione, i servizi sociali e le strade, mentre i consigli distrettuali esercitano altri servizi, come la raccolta dei rifiuti, i piani regolatori e l'elezione del consiglio.\nIl numero di distretti non-metropolitani \u00e8 variato nel tempo. Inizialmente erano 296; dopo gli accorpamenti avvenuti negli anni 1990 il loro numero fu ridotto a 284.\nAutorit\u00e0 unitarie.\nQueste entit\u00e0 hanno una struttura unitaria, non hanno secondi livelli di governo, e sono responsabili dell'attivit\u00e0 di tutti i servizi nella loro area, combinando sia le funzioni della contea che quelle del distretto. Le autorit\u00e0 unitarie spesso coprono grandi citt\u00e0 e paesi poich\u00e9 sono considerate pi\u00f9 efficienti di una struttura a doppio governo. Inoltre nelle piccole contee come il Rutland e L'Herefordshire, il consiglio di contea \u00e8 un'autorit\u00e0 unitaria e non presenta distretti.\nBorghi di Londra.\nI borghi di Londra sono delle sotto-divisioni di Londra. Furono stabiliti nel 1965. Tra il 1965 e il 1986 veniva utilizzata una struttura a doppio governo all'interno della Grande Londra (Greater London) e i borghi dividevano il potere con il \"Greater London Council\" (\"GLC\"). Quando il \"GLC\" fu abolito nel 1986, i borghi ottennero uno status simile a quello delle autorit\u00e0 unitarie. Nel 2000 venne creata la \"Greater London Authority\", ristabilendo la struttura a doppio governo, anche se con un cambiamento di poteri e responsabilit\u00e0."}
{"id": "356571", "revid": "729019", "url": "https://it.wikipedia.org/wiki?curid=356571", "title": "Davide Simoncelli", "text": "Biografia.\nCarriera sciistica.\nStagioni 1995-2004.\nOriginario di Lizzana di Rovereto, era un gigantista puro. Inizi\u00f2 a partecipare a gare FIS nel gennaio del 1995 e nel 1999 debutt\u00f2 ai Mondiali juniores. Esord\u00ec in Coppa Europa il 7 dicembre 1999 a Valloire (38\u00ba in slalom gigante) e in Coppa del Mondo nello slalom speciale di Madonna di Campiglio del 13 dicembre successivo, senza concludere la prova.\nIl 13 febbraio 2000 conquist\u00f2 il primo podio in Coppa Europa, a Ofterschwang in slalom speciale; l'anno dopo esord\u00ec ai Campionati mondiali a Sankt Anton am Arlberg 2001, dove fu 20\u00ba nello slalom gigante e 23\u00ba nello slalom speciale, e ottenne l'ultimo podio in Coppa Europa, il 13 gennaio a Saas-Fee in slalom gigante (2\u00ba). Il 22 dicembre 2002 in Alta Badia conquist\u00f2, in slalom gigante, il primo podio in Coppa del Mondo (2\u00ba); ai successivi Mondiali di Sankt Moritz 2003, nella stessa specialit\u00e0, non concluse la prova. Il 21 dicembre 2003, ancora in Alta Badia e ancora in slalom gigante, vinse la sua prima gara di Coppa del Mondo.\nStagioni 2005-2012.\nNon complet\u00f2 lo slalom gigante n\u00e9 ai Mondiali di Bormio/Santa Caterina Valfurva 2005 n\u00e9 ai XX Giochi olimpici invernali di , ma in quella stagione in Coppa del Mondo fu per la prima volta nella sua carriera 4\u00ba nella classifica finale di slalom gigante e conquist\u00f2 la sua seconda e ultima vittoria in Coppa del Mondo, il 4 marzo a Yongpyong. Il 29 gennaio 2007 si infortun\u00f2 su una pista della Val di Fassa rompendosi il legamento crociato anteriore del ginocchio sinistro. A causa di questo infortunio non pot\u00e9 partecipare ai Mondiali di \u00c5re nel febbraio 2007. ; ai Mondiali di Val-d'Is\u00e8re 2009 fu 11\u00ba nello slalom gigante.\nOttenne risultati di rilievo in Coppa del Mondo nella stagione 2009-2010, collezionando due secondi posti - sempre in slalom gigante - su piste classiche come la Gran Risa dell'Alta Badia il 20 dicembre 2009, dove si piazz\u00f2 2\u00ba dietro all'altro italiano Massimiliano Blardone, e a Garmisch-Partenkirchen sulla Kandahar nella gara valida per le finali di Coppa del Mondo, dove giunse 2\u00ba dopo lo svizzero Carlo Janka il 12 marzo 2010. Questo oltre al miglior tempo marcato nella prima manche sulla Chuenisb\u00e4rgli di Adelboden (gara poi annullata a causa delle cattive condizioni meteorologiche quando, a poche discese dal termine, era in testa davanti all'austriaco Marcel Hirscher e al croato Ivica Kosteli\u0107). A fine stagione in Coppa del Mondo fu nuovamente 4\u00ba nella classifica di slalom gigante, mentre ai XXI Giochi olimpici invernali di si classific\u00f2 20\u00ba nello slalom gigante. Identico piazzamento colse ai Mondiali di Garmisch-Partenkirchen 2011.\nStagioni 2013-2016.\nIl 24 giugno 2012 fu vittima di un incidente occorsogli durante una seduta di allenamento che stava effettuando a Les Deux Alpes in Francia; la caduta gli caus\u00f2 una perforazione intestinale che lo obblig\u00f2 a sottoporsi a un intervento chirurgico. Di conseguenza Simoncelli fu costretto a rimanere lontano dalle piste da sci per 75 giorni. Il 2 dicembre dello stesso anno ottenne a Beaver Creek in slalom gigante il suo ultimo podio in Coppa del Mondo (3\u00ba) e ai successivi Mondiali di Schladming concluse lo slalom gigante, vinto dallo statunitense Ted Ligety, in 6\u00aa posizione.\nAi XXII Giochi olimpici invernali di , sua ultima presenza olimpica, fu 17\u00ba nello slalom gigante, mentre ai Mondiali di Vail/Beaver Creek 2015, suo congedo iridato, nello slalom gigante ottenne il medesimo piazzamento. Il 21 marzo 2015 prese per l'ultima volta il via in Coppa del Mondo, nello slalom gigante di M\u00e9ribel che chiuse al 10\u00ba posto, e al termine di quella stessa stagione 2014-2015 si ritir\u00f2 dall'attivit\u00e0 agonistica ai massimi livelli, pur continuando a prendere parte ad alcune gare minori fino al marzo del 2016; la sua ultima gara in carriera fu lo slalom gigante dei Campionati italiani juniores 2016, il 21 marzo a Pozza di Fassa, chiuso da Simoncelli al 4\u00ba posto.\nCarriera da allenatore.\nDopo il ritiro ha intrapreso la carriera di allenatore nel comitato trentino della FISI.\nBilancio della carriera.\nIn Coppa del Mondo ottenne due vittorie di gara e chiuse per due volte al quarto posto nella classifica finale di Coppa del Mondo di slalom gigante. Giunse una volta primo e quattro volte secondo nello slalom gigante dell'Alta Badia sulla Gran Risa, pista che esaltava particolarmente le sue caratteristiche.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nNor-Am Cup.\nNor-Am Cup - vittorie.\nLegenda:\nGS = slalom gigante"}
{"id": "356572", "revid": "287204", "url": "https://it.wikipedia.org/wiki?curid=356572", "title": "Homomonument", "text": "L'Homomonument \u00e8 un memoriale nel centro di Amsterdam, capitale dei Paesi Bassi, creato per commemorare tutti i gay e le lesbiche che sono stati soggetti a persecuzioni a causa del loro orientamento sessuale. Inaugurato il 5 settembre 1987, \u00e8 composto da tre grandi triangoli fatti di granito rosa, disposti sul terreno in maniera da formare un ulteriore triangolo pi\u00f9 grande ed \u00e8 situato sulla riva del canale \"Keizersgracht\", vicino alla storica chiesa di \"Westerkerk\".\u00c8 stato il primo monumento al mondo a commemorare le lesbiche e i gay uccisi dai nazisti.\nL\"Homomonument\" \u00e8 inteso per \u00abispirare ed aiutare le lesbiche ed i gay nella lotta contro il rifiuto, l'oppressione e la discriminazione\u00bb. \u00c8 stato costruito sull'iniziativa del maggio 1979 del movimento di liberazione omosessuale olandese, con il supporto di altri gruppi nazionali.\nStoria.\nL'idea di un memoriale permanente alle vittime gay e lesbiche di persecuzioni risale al 1970 quando alcuni attivisti omosessuali vennero arrestati per aver cercato di portare una corona di fiori color lavanda al \"De Eendracht\" (il memoriale di guerra nazionale) sulla piazza \"De Dam\", nel centro di Amsterdam. La corona venne rimossa dalla polizia e l'atto venne giudicato una \"vergogna\".\nIl progetto.\nL\"Homomonument\" si ispira a tre dimensioni temporali: un ammonimento dal passato, un confronto con il presente e un'ispirazione per il futuro. Il tema triangolare che si ripete ed il colore rosa sono basati sulla simbologia del tristemente noto triangolo rosa, il simbolo degli omosessuali internati nei campi di concentramento della Germania nazionalsocialista, divenuto successivamente \u2013 insieme alla bandiera arcobaleno \u2013 un simbolo per i movimenti di emancipazione omosessuale. \u00c8 stato stimato che dalle 5.000 alle 15.000 persone omosessuali siano state internate nei campi di concentramento durante il periodo nazista.\nNonostante l\"Homomonument\" venga spesso descritto come un memoriale alle vittime gay delle persecuzioni naziste, esso \u00e8 invece inteso a commemorare tutte le vittime gay e lesbiche che hanno sofferto, e continuano a soffrire, persecuzioni in tutti i paesi e tutte le epoche.\nOtto anni sono stati necessari per raccogliere i 180.000 euro previsti per la costruzione dell\"Homomonument\". La maggior parte provengono dalle donazioni individuali e di organizzazioni omosessuali, ma il parlamento olandese ha donato 50.000 euro e anche la citt\u00e0 di Amsterdam e la provincia dell'Olanda Settentrionale hanno contribuito finanziariamente alla costruzione.\nNel 1980 diversi artisti vennero invitati a sottoporre un progetto ad una giuria composta di esperti nel campo dell'arte e del design. La giuria scelse il progetto di Karin Daan, basato sul triangolo rosa. Con un triangolo centrale ricavato direttamente sul canale, Daan ha espanso il progetto verso la riva per ottenere il massimo della monumentalit\u00e0 senza influire negativamente sull'ambiente circostante.\nCome il triangolo centrale sul canale, composto da alcuni gradini che conducono all'acqua e dove spesso vengono lasciate ghirlande floreali, esiste un triangolo alto 60 cm ed un terzo triangolo ricavato all'altezza della pavimentazione. I tre triangoli, ognuno misura 10 metri di lato, formano insieme un triangolo pi\u00f9 grande, che \u00e8 unito a quelli pi\u00f9 piccoli da una sottile striscia di mattoni in granito rosa. Il triangolo maggiore misura 36 metri di lato.\nL'allineamento delle tre punte del triangolo maggiore sono simboliche: la prima verso \"De Eendracht\" (il memoriale nazionale), la seconda verso la casa di Anna Frank \u2013 la ragazza ebrea deportata e uccisa dai nazisti \u2013 la terza verso la sede centrale del COC, il movimento per i diritti omosessuali fondato nel 1946.\nSull'estremit\u00e0 che punta verso la casa di Anna Frank \u00e8 incisa un verso di una poesia del poeta (forse gay) olandese ed ebreo Jacob Isra\u00ebl de Haan (1881\u20131924): \u00ab\"Naar Vriendschap Zulk een Mateloos Verlangen\"\u00bb, in italiano \u00ab\"Un infinito desiderio di amicizia\"\u00bb. Il verso \u00e8 tratto dal suo poema \"Ad un giovane pescatore\".\nUna versione in miniatura dell'Homomonument si trova al parco Madurodam de L'Aia. Il modello in scala venne presentato il 24 ottobre, 2006, dal sindaco di Amsterdam Job Cohen e dal presidente del COC Frank van Dalen"}
{"id": "356573", "revid": "228587", "url": "https://it.wikipedia.org/wiki?curid=356573", "title": "Provisino", "text": "Provisino \u00e8 il nome italianizzato del \"Provinois\", il denaro emesso dai conti di Champagne, a Provins. \nQuesta moneta circolava ovunque in Europa, anche in Italia. Il tipo era della croce e del pettine. Il pettine faceva riferimento all'attivit\u00e0 di cardatura della lana che era l'industria principale di Provins. \nA Provins nel XII e nel XIII secolo, si svolgeva due volte l'anno, a maggio ed a settembre, una fiera di bestiame che attirava mercanti da tutta Europa. Qui i commerci si svolgevano sulla base della moneta locale che si era quindi diffusa ovunque in Europa. \nA Roma, a causa del cattivo funzionamento della zecca e della minor circolazione del denaro pavese, si usava spesso questa moneta che era arrivata in grande quantit\u00e0 con le crociate.\nCon la ripresa dell'attivit\u00e0 della zecca il Senato di Roma, verso il 1184, fece emettere un \"provisinus senatus\", caratterizzato dal pettine sormontato da una S e la scritta ROMA CAPUT MVNDI. Sull'altro lato la croce era circondata dalla scritta SENATVS P. Q. R. , contraddicendo .\nProvisini furono coniati anche dal Senatore di Roma Carlo d'Angi\u00f2 e da Cola di Rienzo. \nEra emesso anche nel 1400 da Bonifacio IX in occasione del Giubileo. La coniazione del provisino a Roma dur\u00f2 fino alla riforma monetaria di Eugenio IV.\nIl Provisino fu coniato dagli Aldobrandeschi della Contea di Santa Fiora, a partire dai secoli XII-XII, a seguito della concessione del permesso imperiale di battere moneta, venendo quindi adottato come valuta ufficiale della Contea."}
{"id": "356580", "revid": "11792", "url": "https://it.wikipedia.org/wiki?curid=356580", "title": "Massa di Chandrasekhar", "text": ""}
{"id": "356581", "revid": "2074539", "url": "https://it.wikipedia.org/wiki?curid=356581", "title": "Trinity College (Dublino)", "text": "Il Trinity College di Dublino \u00e8 un prestigioso istituto d'istruzione a livello mondiale, tra i pi\u00f9 antichi d'Irlanda. L'istituzione, il cui nome ufficiale per esteso \u00e8 \"College of the Holy and Undivided Trinity of Queen Elizabeth near Dublin\", nasce ufficialmente nel 1592 con la fondazione ad opera di Elisabetta I. Il Trinity College si dichiara un ente separato dall'Universit\u00e0 di Dublino ma, essendone l'unico organismo, le due istituzioni vengono considerate come un \"corpus unicum\".\nIl college si trova al centro di Dublino, in College Green, di fronte ad una filiale della Bank of Ireland, un tempo palazzo del Parlamento irlandese. L'universit\u00e0 si estende su un'area di 220.000\u00a0m\u00b2, includendo il complesso principale del college e il Trinity Technology and Enterprise Campus.\nLa biblioteca al suo interno comprende circa duecentomila testi ed un'importante collezione di antichi manoscritti, fra cui il famoso Libro di Kells. Inizialmente fu un college riservato ai protestanti, ma i Cattolici furono ammessi a partire dal 1793; le donne invece soltanto a partire dal 1904. Tra gli ex studenti del Trinity College ci sono Samuel Beckett, Oscar Wilde, Edmund Burke e Oliver Goldsmith; le statue degli ultimi due si trovano all'esterno dell'ingresso.\nIl College e l'Universit\u00e0.\nIl Trinity College e l'Universit\u00e0 di Dublino hanno un legame stretto e complesso, e, nonostante da molte parti si precisi che c'\u00e8 una netta distinzione tra le due istituzioni, tuttavia essi vengono considerati come un \"corpus unicum\". Tale considerazione \u00e8 stata espressa sia dalla High Court of Justice of Ireland nel 1888 che, in tempi pi\u00f9 recenti, nel senato irlandese dal senatore David Norris nell'aprile del 2000 , essendo egli stesso un rappresentante dell'universit\u00e0 nel senato.\nSebbene nella carta della fondazione del college, nel 1592, non vi sia alcun riferimento ad un'entit\u00e0 destinta dal Trinity College, la struttura dell'universit\u00e0 si rif\u00e0 al modello confederato gi\u00e0 in uso presso l'Universit\u00e0 di Oxford e l'Universit\u00e0 di Cambridge, dove un'amministrazione centrale (l'universit\u00e0) delega alcune funzioni a diversi college. L'anomalia rappresentata dal Trinity College \u00e8 dovuta al fatto che questo \u00e8 l'unico college dell'universit\u00e0, per cui tutti i membri dell'universit\u00e0 sono anche membri del Trinity College e, ovviamente, viceversa. Attualmente Universit\u00e0 e College mantengono organi esecutivi e bilanci separati, e le varie competenze sono definite nello statuto congiunto.\nFama.\nIl Trinity College ha collezionato numerosi risultati, tra i quali l'invenzione del codice di catalogazione di libri ISBN e l'assegnazione della prima laurea in Europa in lingue moderne.\nSecondo le classifiche internazionali, il Trinity College Dublin \u00e8 la migliore universit\u00e0 irlandese e una delle pi\u00f9 importanti in Europa. Nel 2012 \u00e8 stata considerata la 67\u00aa migliore universit\u00e0 al mondo.\nLa storia.\nLe origini.\nLa prima Universit\u00e0 venne creata a Dublino nel 1311 per volont\u00e0 del papato romano ed aveva il suo Cancellierato, i suoi lettori e gli studenti godevano della protezione della corona inglese, ma durante il periodo della Riforma protestante questa istituzione inizi\u00f2 una improvvisa decadenza.\nSuccessivamente, mentre la dinastia Tudor finiva di espandere il suo dominio sull'Irlanda, nel 1592 un ristretto gruppo di cittadini dublinesi ottennero per mezzo di un permesso rilasciato dalla stessa Elisabetta I, la facolt\u00e0 di costituire il Trinity College e di costruirne il complesso sulle rovine del precedente monastero di \"All Hallows\", a circa un miglio a sud est delle mura cittadine, territorio donato dalla Corporazione di Dublino. Il primo Prevosto della neonata istituzione collegiale fu l'allora Arcivescovo di Dublino, Adam Loftus, e l'ingresso al college era allora riservato ai soli protestanti.\nNei successivi cinquant'anni la piccola comunit\u00e0 del College crebbe sia per numero che per possedimenti, acquisendo nuovi terreni e soprattutto iniziando ad acquistare i volumi che compongono l'immensa biblioteca tuttora esistente. L'iniziale concessione reale che aveva permesso la fondazione del College venne negli anni emendata pi\u00f9 volte da diversi sovrani, quali Giacomo I nel 1613 e soprattutto Carlo I.\nGli anni immediatamente successivi sono stati particolarmente agitati per l'Irlanda, attraversata da due guerre civili, per il college. Nel 1641 il rettore fugge in esilio; due anni dopo alcuni membri sono espulsi dalle autorit\u00e0 del Commonwealth, e nel 1689 l'universit\u00e0 viene evacuata e trasformata in una caserma dai soldati di Giacomo II d'Inghilterra. \nL'espansione (1700-1831).\nIl XVIII secolo fu, per la gran parte, un'era di pace per l'Irlanda, e l'universit\u00e0 condivise questa realt\u00e0, sebbene all'inizio del periodo qualche giacobita ed alla sua fine un gruppo molto piccolo di politici radicali disturb\u00f2 seriamente le autorit\u00e0 dell'Universit\u00e0. Durante questo secolo l'Universit\u00e0 sub\u00ec l'ascesa del movimento protestante. Il Parlamento, situato dall'altro lato del cortile dell'Universit\u00e0, fu molto ben disposto verso l'istituzione e fu prodigo di fondi e concessioni. Il primo edificio dell'et\u00e0 nuova fu la Biblioteca, la cui costruzione ebbe inizio nel 1712; segu\u00ec poi la tipografia ed il refettorio. Nel corso della seconda met\u00e0 del secolo and\u00f2 lentamente delineandosi la Piazza del Parlamento. Il complesso venne completato nei primi anni del XIX secolo con l'Orto botanico.\nSviluppo accademico (1831\u20131918).\nIl XIX secolo fu un periodo di grandi sviluppi nell'ambito dell'insegnamento. Il college espande la sua offerta educativa e la sua importanza inaugurando nuovi corsi o ristrutturando discipline preesistenti. Tra le innovazioni principali vi \u00e8 l'adozione del moderno sistema universitario attualmente in uso nel Regno Unito e Irlanda, mentre vengono riorganizzati i corsi di giurisprudenza, teologia e medicina. La facolt\u00e0 di ingegneria nacque nel 1842 e fu una delle prime ad essere istituita nelle isole britanniche; la regina Vittoria istitu\u00ec la facolt\u00e0 di lettere nel 1857. Come segno tangibile dello sviluppo in corso, tra il 1830 e il 1900 vengono istituite 30 nuove cattedre.\nQuesta espansione viene accompagnata da un ingrandimento delle strutture del campus, con la costruzione del Museo sulla piazza principale, e di nuovi edifici nella zona est destinati alle scienze naturali e alla medicina.\nNel 1904, le donne vengono ammesse nel College, precedentemente riservato agli uomini, e nel 1908 viene eretta la prima residenza per donne. Si dovr\u00e0 tuttavia attendere il 1934 per vedere la prima donna assegnataria di una cattedra.\nPeriodo moderno.\nCon l'indipendenza dell'Irlanda dal Regno Unito, l'universit\u00e0 guadagna l'indipendenza dal governo inglese ma perde allo stesso tempo tutti i finanziamenti. \u00c8 solo nel 1947 che il Trinity riesce a farsi riconoscere un finanziamento fisso annuale dallo Stato irlandese, che ammonta attualmente al 53% dei finanziamenti.\nTra il 1900 e il 1999 ben 94 nuove cattedre vengono istituite. Nel 1969 diverse scuole e dipartimenti vennero riorganizzati in facolt\u00e0: Arti (umanistiche e letterarie); Commercio, Economia e studi sociali; Ingegneria e scienze; Scienze mediche; Scienze.\nNel 2000 venne intrapresa una riforma globale dell'ateneo con l'intento di trasformare le sei facolt\u00e0 in tre. Dopo cinque anni di dibattiti, si decise di creare cinque facolt\u00e0 e due \"super schools\". Nel 2009 viene abbandonato il calendario accademico basato su tre trimestri, ispirato dal modello di Oxford, a favore di una suddivisione in due semestri.\nSport.\nLa squadra di football americano del college \u00e8 arrivata una volta in finale allo Shamrock Bowl."}
{"id": "356584", "revid": "6923", "url": "https://it.wikipedia.org/wiki?curid=356584", "title": "Scambio ferroviario", "text": ""}
{"id": "356595", "revid": "1464345", "url": "https://it.wikipedia.org/wiki?curid=356595", "title": "Indice di colore", "text": "In astronomia, si dice indice di colore, o semplicemente colore, la differenza tra le magnitudini in due diversi filtri (o bande) di una stella.\nCalcolo.\nSupponiamo che una stella abbia magnitudini assolute formula_1 e formula_2 rispettivamente nei filtri formula_3 e formula_4, mentre le magnitudini apparenti, negli stessi filtri, siano formula_5 e formula_6.\nSi chiama colore intrinseco della stella la differenza tra le \"magnitudini assolute\" della stella in bande diverse:\nIn pratica, il colore intrinseco dice in quale banda la stella ha una maggiore luminosit\u00e0 intrinseca.\nSi dice colore apparente il risultato della differenza tra le \"magnitudini apparenti\" della stella in due bande diverse:\ne indica in quale banda il flusso che riceviamo da una stella \u00e8 maggiore. Il colore apparente\npu\u00f2 risultare differente da quello intrinseco in quanto, la luce che proviene dalla stella, durante il tragitto fino all'osservatore, pu\u00f2 incontrare polvere e gas interstellare che la assorbono parzialmente (o totalmente).\nLa quantit\u00e0 che dice quanta luce della stella viene assorbita durante il suo tragitto si chiama eccesso di colore, ed \u00e8 dato dalla differenza tra il colore apparente ed il colore intrinseco:\nL'eccesso di colore \u00e8 una quantit\u00e0 sempre positiva e viene usato in astronomia per quantificare l'arrossamento (o, con terminologia anglosassone, \"reddening\").\nEsempio.\nPer comprendere meglio il significato delle equazioni sopra indicate, prendiamo in considerazione una stella avente magnitudini assolute formula_10 mag e formula_11 mag\nnelle bande B e V, e magnitudini apparenti formula_12 mag e formula_13 mag nelle medesime bande. Il colore intrinseco sar\u00e0 dato dalla differenza tra le magnitudini assolute:\nil colore apparente verr\u00e0 dalla differenza tra le magnitudini apparenti:\ne l'eccesso di colore risulter\u00e0 essere:"}
{"id": "356598", "revid": "287204", "url": "https://it.wikipedia.org/wiki?curid=356598", "title": "Lars Noren", "text": ""}
{"id": "356601", "revid": "62004", "url": "https://it.wikipedia.org/wiki?curid=356601", "title": "Ciclismo su strada", "text": "Il ciclismo su strada \u00e8 la specialit\u00e0 pi\u00f9 popolare e pi\u00f9 seguita tra quelle del ciclismo sportivo. Si svolge sulle strade di tutti i giorni, senza aver bisogno di usufruire di particolari strutture dedicate come accade invece per altre specialit\u00e0 come il ciclismo su pista o il BMX.\nStoria.\nLe competizioni ciclistiche su strada cominciano a essere organizzate, contemporaneamente alla diffusione della bicicletta, perlopi\u00f9 in Europa occidentale a partire dalla seconda met\u00e0 dell'Ottocento. La prima gara su strada in assoluto si ritiene essere stata quella organizzata il 31 maggio 1868 dal \"V\u00e9lo Club Parisien\" su un tratto di 1200 metri all'interno del Parco di Saint-Cloud, vicino a Parigi, e vinta da James Moore, un inglese residente in Francia. La prima corsa a coprire la distanza fra due citt\u00e0 si ritiene sia invece stata la Parigi-Rouen, nel 1869, vinta sempre da Moore, che riusc\u00ec a coprire i 123 chilometri del percorso in 10 ore e 40 minuti.\nIl successo delle prime corse \u00e8 tale che in breve nascono molti club ciclistici e si cominciano a organizzare varie gare di resistenza, di velocit\u00e0 e di acrobazie. In Italia la prima corsa ciclistica su strada a essere disputata \u00e8 la Firenze-Pistoia, corsa il 2 febbraio 1870 grazie all'organizzazione del neo costituito Veloce Club Firenze, con 19 dei 23 concorrenti iscritti a sfidarsi sulla distanza di 33 chilometri tra le due citt\u00e0. Vi \u00e8 chi la definisce la prima gara su strada in assoluto, di certo fu la prima internazionale: tra gli iscritti vi erano infatti concorrenti di Stati Uniti, Francia, Belgio; vinse lo statunitense Rynner Van Heste davanti al francese Auguste Charles, terzo un altro francese, Alexandre De Sariette. \nDieci anni dopo a Londra viene fondata la Federazione ciclistica britannica (\"Bicycle Union\") e tre anni dopo, nel 1883, si disputano i primi campionati mondiali per bicicli, a Leicester, vinti dal francese Fr\u00e9d\u00e9ric de Civry (tali campionati non sono per\u00f2 riconosciuti dall'Unione Ciclistica Internazionale). Ne 1885 il titolo italiano su strada viene vinto da Giuseppe Loretz, sul percorso Milano-Cremona-Milano di 160\u00a0km. Nel 1885 si costituisce anche in Italia l'Unione Velocipedistica Italiana e nel 1892 nasce un organismo internazionale, l\"'International Cyclist Association\", atto a regolamentare e mettere ordine tra le varie federazioni ciclistiche nazionali. Nel 1896 il ciclismo su strada \u00e8 incluso nel programma dei I Giochi olimpici dell'Era moderna, con un percorso di 87\u00a0km tra Atene e Maratona e sette ciclisti al via (vince il greco Aristeid\u012bs K\u014dnstantinid\u012bs).\nIntorno al 1900 iniziano a disputarsi alcune classiche che si corrono ancora oggi: nel 1892 la Liegi-Bastogne-Liegi (che per la sua antichit\u00e0 \u00e8 detta \"la Doyenne\", \"la decana\" delle corse), nel 1893 la Parigi-Bruxelles, nel 1896 la Parigi-Roubaix, nel 1905 il Giro di Lombardia, nel 1907 la Milano-Sanremo. Per quanto concerne le corse a tappe per professionisti, nel 1903 nasce il Tour de France, nel 1908 il Giro del Belgio, nel 1909 il Giro d'Italia, nel 1911 la Volta a Catalunya.\nLe gare si svolgevano allora su percorsi molto lunghi, anche oltre i 500\u00a0km (come la Gran Fondo corsa in Italia a inizio Novecento), e potevano durare 24 ore e pi\u00f9. Nelle corse a tappe si correva ogni due-tre giorni, per dare ai corridori il tempo di riposare. Le strade erano per lo pi\u00f9 sterrate e spesso piene di buche, causa di guasti e forature; i corridori gareggiavano senza assistenza tecnica e dovevano riparare le biciclette da soli. Non esisteva il cambio di velocit\u00e0 e salite e discese si affrontavano con lo stesso rapporto. Tra i protagonisti di quest'era eroica vi sono Giovanni Gerbi, Luigi Ganna (vincitore del primo Giro d'Italia) e il francese Lucien Petit-Breton.\nIn seguito si inizia a ridurre la distanza, che diventa in media di 200\u2013300\u00a0km, e le corse a tappe si disputano in giorni consecutivi. Negli anni venti nasce il primo dualismo tra i pi\u00f9 forti campioni di allora, Costante Girardengo e Alfredo Binda. Nel 1927 si disputano i primi campionati del mondo per professionisti (quelli per i dilettanti avevano avuto inizio nel 1921): la prima edizione \u00e8 vinta da Binda. L'epoca d'oro del ciclismo su strada si pu\u00f2 collocare tra gli anni trenta e cinquanta, nonostante l'interruzione imposta dalla Seconda guerra mondiale: in questi anni tale sport compete in popolarit\u00e0 col calcio, le gare richiamano grandissime folle e sulle strade si sfidano grandi campioni come Learco Guerra, Gino Bartali, Fausto Coppi, Louison Bobet, Hugo Koblet, Ferdi K\u00fcbler, Fiorenzo Magni, Rik Van Steenbergen. In questo periodo vengono anche affrontate per la prima volta montagne che diventeranno leggendarie, come i passi delle Dolomiti, il Galibier, l'Izoard, lo Stelvio, l'Alpe d'Huez. Nel 1949 Coppi vince per la prima volta Giro e Tour nello stesso anno.\nTra gli anni cinquanta e sessanta i grandi campioni del ciclismo su strada sono Jacques Anquetil, Federico Bahamontes, Charly Gaul, Gastone Nencini e Rik Van Looy. Nel 1958 si svolge il primo campionato del mondo femminile, vinto dalla lussemburghese Elsy Jacobs. A cavallo tra gli sessanta e settanta si impone la figura del belga Eddy Merckx, generalmente considerato il pi\u00f9 grande corridore di tutti i tempi, soprannominato \"il Cannibale\" per la sua fame insaziabile di vittorie (pi\u00f9 di 500 successi in carriera). I suoi principali rivali sono Felice Gimondi, Luis Oca\u00f1a, Jos\u00e9 Manuel Fuente e Roger De Vlaeminck. Tra gli anni settanta e ottanta emergono corridori come Francesco Moser, Giuseppe Saronni, Bernard Hinault, Laurent Fignon, Greg LeMond e Gianni Bugno. Nel 1984 anche il ciclismo su strada femminile entra nel programma dei Giochi olimpici, mentre risale al 1996 l'apertura delle prove maschili olimpiche anche ai ciclisti professionisti.\nGli ultimi anni vedono una tendenza degli \"stradisti\" alla specializzazione: mentre i grandi campioni del passato vincevano in tutti i tipi di corse, oggi i corridori normalmente si specializzano solo sulle corse in linea, o solo su quelle a tappe (dove \u00e8 necessaria resistenza in salita), sugli arrivi in volata o sulle sole gare a cronometro. \u00c8 emblematico il caso di Lance Armstrong, che dal 1999 al 2005 ha vinto sette edizioni consecutive del Tour de France (successi poi revocati per doping) riducendo al minimo la presenza in altri tipi di corse. Tra gli altri grandi \"specialisti\" degli ultimi decenni si possono citare lo scalatore Marco Pantani, il velocista Mario Cipollini e il \"cronoman\" Tony Martin.\nDescrizione.\nTipologie di gara.\nLe competizioni ciclistiche su strada si dividono normalmente, per il tipo di specialit\u00e0, in corse in linea e corse a cronometro, oppure, per la durata della prova, in corse di un solo giorno e corse a tappe.\nNelle corse in linea, la partenza viene data a tutti i corridori simultaneamente e vince chi taglia per primo la linea d'arrivo. In caso di arrivi combattuti o di gruppo, si utilizza il fotofinish per determinare l'ordine di arrivo senza errori. Nelle corse a cronometro, invece, ciascun corridore parte separatamente dagli altri (solitamente a intervalli di uno, due o tre minuti, a seconda della lunghezza del percorso); vince chi copre il percorso nel minor tempo. In questo tipo di gare \u00e8 proibito sfruttare la scia del corridore che precede. \nLe corse di un solo giorno vengono svolte in un'unica soluzione: il percorso viene affrontato senza interruzioni e ripartenze. Le principali corse in linea maschili sono lunghe in genere tra i 200 e i 300\u00a0km, mentre quelle femminili si attestano su percorsi di met\u00e0 lunghezza; le corse a cronometro sono pi\u00f9 brevi, raramente oltre i 60\u00a0km per le prove maschili e i 35\u00a0km per quelle femminili. Le corse a tappe invece si sviluppano su pi\u00f9 frazioni, chiamate appunto \"tappe\", che si svolgono di solito in giorni consecutivi. La classifica viene compilata sommando, per ciascun corridore, il tempo impiegato nelle varie tappe: vince chi impiega il minor tempo complessivo. I corridori devono portare a termine tutte le tappe, pena la squalifica. In genere la maggior parte delle tappe si corre in linea, ma vi possono essere delle tappe a cronometro.\nIn base alle tipologie di gare si distinguono varie tipologie di atleti/ciclisti con caratteristiche diverse quali velocista, passista, scalatore, \"finisseur\" e \"cronoman\". Tipicamente in ambito agonistico i corridori corrono all'interno di squadre ciclistiche con staff tecnico e dirigenziale, all'interno del quale di gara in gara si individuano i cosiddetti capitani e i gregari.\nPrincipali competizioni.\nLe corse su strada per ciclisti delle categorie Elite/Under-23 si svolgono secondo un calendario ciclistico annuale governato dall'Unione Ciclistica Internazionale (UCI). Le corse pi\u00f9 importanti a livello maschile, per tradizione e per il valore dei corridori che vi prendono parte, sono:\nA livello maschile e femminile vanno poi citati:\nNel 1989 l'UCI ha riunito le principali classiche maschili in una competizione chiamata Coppa del mondo, con classifica a punti, sull'arco di dieci prove (nei primi anni vi era anche una prova finale a cronometro). Il leader di questa classifica indossava nelle gare di coppa una maglia con la banda iridata posta in verticale anzich\u00e9 in orizzontale. Disputatasi fino al 2004, nel 2005 la Coppa del mondo \u00e8 stata sostituita da una nuova competizione chiamata UCI ProTour la quale comprende tutte le maggiori corse ciclistiche, siano esse corse di un giorno o corse a tappe, e che dal 2011 ha preso la denominazione di UCI World Tour. Alle gare del calendario mondiale si aggiungono gare minori che appartengono ai cosiddetti circuiti continentali UCI.\nNell'ambito dell'attivit\u00e0 femminile nel 1998 \u00e8 stata introdotta, in maniera del tutto similare a quanto gi\u00e0 avvenuto a livello maschile, la Coppa del mondo, comprendente le principali prove in linea del calendario; tale rassegna \u00e8 stata sostituita nel 2016 da un circuito di gare, chiamato UCI Women's World Tour, che prevede classiche e corse a tappe (tra cui, come in campo maschile, il Giro d'Italia e, nuovamente dal 2022, il Tour de France).\nStatistiche.\nCiclisti pi\u00f9 vincenti.\nLegenda:\nS=Milano-Sanremo - F=Giro delle Fiandre - R=Parigi-Roubaix - B=Liegi-Bastogne-Liegi - L=Giro di Lombardia - G=Giro d'Italia - T=Tour de France - V=Vuelta a Espa\u00f1a - M=Campionati mondiali professionisti/Elite - O=Giochi olimpici dilettanti/Elite"}
{"id": "356604", "revid": "35804", "url": "https://it.wikipedia.org/wiki?curid=356604", "title": "Frans-Vlaams", "text": ""}
{"id": "356609", "revid": "62748", "url": "https://it.wikipedia.org/wiki?curid=356609", "title": "Lattanzio Pagani", "text": "Figlio di Vincenzo, si orient\u00f2 verso i nuovi modi manieristici, della cultura romana post-raffaellesca.\nL'artista lavor\u00f2 nelle pi\u00f9 importanti decorazioni perugine degli anni '40: i perduti affreschi nella Rocca Paolina (1543 circa) e gli affreschi con le \"Storie di Braccio Fortebracci da Montone\" per la Sala della Congregazione Governativa del Palazzo dei Priori, realizzati tra il 1545 e il 1548, insieme a Tommaso Bernabei, detto il Papacello su commissione del cardinale Tiberio Crispo.\nInorno al 1547 dipinse la pala d'altare di Santa Margherita a Perugia, assieme a Organtino di Mariano, dipinto attualmente conservato nel Palazzo dei Priori.\nTra il 1548 e il 1549 realizz\u00f2 la \"Pala\" di Santa Maria del Popolo, in collaborazione con Cristofano Gherardi, destinata all'omonima chiesa e oggi conservata nella perugina Galleria Nazionale dell'Umbria.\nAl suo catalogo va inoltre ascritto il dipinto raffigurante la \"Crocifissione\", conservato nella chiesa Santa Maria dei Letterati a Monterubbiano, pala dell'altare del Santissimo Sacramento."}
{"id": "356612", "revid": "1442080", "url": "https://it.wikipedia.org/wiki?curid=356612", "title": "Juan Barbas", "text": "Biografia.\nJuan Alberto Barbas ha origini spagnole.\nCarriera.\nGiocatore.\nClub.\nInizi\u00f2 la carriera in Argentina nel Racing Avellaneda, dove si rivel\u00f2 una delle giovani promesse del campionato. In poco tempo entr\u00f2 a far parte della Nazionale argentina Under-20 (in cui figurava anche Diego Armando Maradona), dando il suo contributo alla vittoria nella competizione mondiale di categoria nel 1979. Esord\u00ec in Nazionale contro il di Zico. Nel 1982 fu acquistato dal : con la squadra spagnola disput\u00f2 tre campionati ad alti livelli, ricevendo per due stagioni consecutive, 1982-1983 e 1983-1984, il titolo di migliore straniero del campionato spagnolo, e riuscendo a segnare ben 19 gol.\nSi trasfer\u00ec al Lecce nella stagione 1985-1986 dove verr\u00e0 ricordato come uno dei giocatori pi\u00f9 amati. Tra i suoi gol si ricordano: la doppietta messa a segno contro la Roma il 20 aprile 1986, nella partita che il Lecce gi\u00e0 retrocesso vinse per 3-2 e che cost\u00f2 ai capitolini la possibilit\u00e0 di superare la Juventus, dopo averla agganciata in vetta alla classifica; il gol realizzato contro il il 25 giugno 1989, marcatura che fece retrocedere la squadra granata in Serie B, grazie al 3-1 finale per i giallorossi.\nA malincuore, e tra lo stupore generale, dovette abbandonare nel 1990 la squadra giallorossa in quanto non rientrava pi\u00f9 nei piani del nuovo allenatore Zbigniew Boniek; con il Lecce, quindi, gioc\u00f2 fino alla stagione 1989-1990, ottenendo una promozione in Serie A, seguita da due salvezze consecutive, con 27 reti all'attivo. Nelle tre stagioni successive milit\u00f2 nel campionato svizzero: due annate nel Locarno e una nel , squadra con la quale vinse il titolo nazionale nel 1992. Chiuse la carriera nel suo Paese natale, giocando prima nell'Hurac\u00e1n, poi nell'Alvarado e infine, nel 1997, negli All Boys.\nNazionale.\nCon la Nazionale argentina milit\u00f2 dal 1979 al 1985 e prese parte al campionato del mondo 1982. Il suo debutto in Coppa del mondo risale alla partita contro l' 18 giugno di quell'anno. La partita si concluse con la vittoria dell'Argentina per 4-1. La distanza causata dal suo stabilirsi in Italia gli precluse la continuazione dell'attivit\u00e0 in Nazionale.\nAllenatore.\nIl 13 ottobre 2009 viene assunto come allenatore del Racing Avellaneda in sostituzione di Ricardo Caruso Lombardi. Il 14 aprile 2012 ritorna ad interim alla guida del Racing Avellaneda dopo le dimmissioni di Alfio Basile Il giorno dopo lascia il posto a Luis Zubeld\u00eda."}
{"id": "356615", "revid": "729019", "url": "https://it.wikipedia.org/wiki?curid=356615", "title": "Xantoma", "text": "Uno xantoma \u00e8 una degenerazione della pelle di colore giallastro, dovuto ad accumulo di lipidi. Si riscontra in particolare nei soggetti con elevati livelli ematici di colesterolo e di trigliceridi. Gli xantomi possono essere localizzati anche a livello dei tendini.\nEtimologia.\nIl termine xantoma deriva dalla lingua greca \"xanth\u00f2s\" che significa \"giallo\".\nIncidenza.\nGli xantomi prevalgono nelle decadi di vita avanzate. Si osservano spesso nella cute delle persone anziane in forma di placchette. Tendono a localizzarsi in particolare alle palpebre (xantelasma) e alla fronte.\nAssociazioni con altre patologie.\nGli xantomi sono sempre l'espressione di un alterato metabolismo dei lipidi (iperlipoproteinemie) e sono caratterizzati da un notevole aumento di incidenza di aterosclerosi e delle malattie cardiovascolari a essa associate. I soggetti affetti si caratterizzano per un notevole accumulo di lipidi nelle grandi cellule schiumose all'interno della pelle. Gli xantomi sono associati con le iperlipidemie, sia di tipo primario sia secondario.\nGli xantomi tendinei sono associati con iperlipidemia di tipo II, ostruzione cronica delle vie biliari e cirrosi biliare primaria.\nGli xantomi palmari e gli xantomi tuberosi (localizzati prevalentemente sulle ginocchia e sui gomiti) si verificano nelle iperlipidemie di tipo III.\nTipi di xantomi.\nVi sono vari tipi di xantomi:\nXantelasma.\nUno xantelasma \u00e8 una raccolta cutanea di colesterolo nettamente demarcata, giallastra. Solitamente si localizza sopra o intorno alle palpebre. In senso stretto, uno xantelasma \u00e8 una condizione distinta. Tuttavia alcuni Autori lo classificano come un sottotipo di xantoma. in particolare se assume dimensioni decisamente pi\u00f9 grandi e nodulari, con proporzioni quasi tumorali.\nXantomi eruttivi.\nPapule del colore giallo-rosso situate sulle superfici estensorie degli arti e sui glutei. Possono essere presenti anche nei diabetici.\nXantomi tendinei.\nSono costituiti da accumuli di macrofagi infarciti di colesterolo esterificato localizzati nelle guaine di alcuni tendini, in particolare nel tendine di Achille, nel tendine rotuleo e nei tendini dei muscoli estensori delle dita. Rappresentano un segno clinico altamente specifico dell'ipercolesterolemia familiare eterozigote rappresentandone un importante criterio diagnostico\nXantomi piani.\nSono xantomi piatti e si presentano nelle pieghe del volto, della parte superiore del tronco, nel palmo delle mani.\nXantomi tuberosi e tuberoeruttivi.\nLocalizzati prevalentemente a livello delle grandi articolazioni (ginocchia e gomiti), di aspetto nodulare, di dimensioni variabili da pochi millimetri ad oltre 3\u00a0cm di diametro."}
{"id": "356621", "revid": "1543377", "url": "https://it.wikipedia.org/wiki?curid=356621", "title": "Orientia", "text": "Il genere Orientia e la sua unica specie, \"Orientia tsutsugamushi\", (Tamura, 1995) sono stati proposti per riclassificare un batterio precedentemente noto come \"Rickettsia tsutsugamushi\".\nLa differenziazione dal genere \"Rickettsia\" si basa su criteri genetici (l'RNAr 16S dell\"'Orientia tsutsugamushi\" presenta solo una omologia del 90% con quello della \"Rickettsia prowazekii\", specie tipo del genere \"Rickettsia\"), su criteri antigenici e su criteri strutturali nella parete cellulare e nella capsula lipopolisaccaridica esterna (a differenza di \"Rickettsia\" sp., \"Orientia tsutsugamushi\" non possiede n\u00e9 acido muramico n\u00e9 glucosamina, n\u00e9 acido 2-cheto-3-desossiottonico n\u00e9 acidi grassi idrossilati).\nLa parete cellulare presenta una forte asimmetria, con il foglietto esterno pi\u00f9 massiccio di quello interno (il contrario avviene di norma nelle \"Rickettsie\")\nAlla luce di tali osservazioni il genere \"Orientia\" viene oggi considerato come uno dei due generi della famiglia delle Rickettsiaceae.\n\u00c8 l'agente patogeno della febbre fluviale del Giappone ed \u00e8 trasmessa dalla puntura della larva dell'acaro trombiculide, un parassita dei roditori."}
{"id": "356625", "revid": "547992", "url": "https://it.wikipedia.org/wiki?curid=356625", "title": "Riccardo Maspero", "text": "Carriera.\nGiocatore.\nClub.\nCresce nel Fanfulla, squadra della sua citt\u00e0 d'origine. Nella stagione 1988-1989 il suo cartellino \u00e8 acquistato dalla Cremonese, che ne manterr\u00e0 la propriet\u00e0 fino al 1996-1997, facendolo debuttare in Serie B. In Serie A, dopo la breve parentesi nel 1994-1995 alla Sampdoria (in cui segna nel derby genovese), torna a Cremona dove, nell'ultimo anno grigiorosso, \u00e8 capocannoniere in Coppa Italia. Nel successivo biennio milita in breve tempo con Lecce, , Perugia e tra le Serie A e B.\nDal 2000 al 2003 gioca al Torino, dove rimane noto per il gesto che decise il derby torinese con la Juventus il 14 ottobre 2001. Negli ultimi minuti, sul 3-3 e con rigore in favore dei bianconeri, approfittando della confusione generata da proteste granata scava una piccola \"buca\" in corrispondenza del dischetto; Salas non si accorge di nulla e calcia alto il rigore che avrebbe potuto riportare in vantaggio i bianconeri: \u00abs\u00ec, \u00e8 vero ho scavato una cunetta vicino al dischetto. Io sono un rigorista, sono abituato a controllare il pallone con attenzione. C'era una gran ressa intorno all'arbitro, ho approfittato della confusione e Salas non si \u00e8 accorto di quello che avevo fatto\u00bb. Un analogo trucchetto sar\u00e0 poi curiosamente tentato dalla stessa Juventus nella gara di ritorno dei quarti di finale della Champions League 2017-18 contro il Real Madrid, in occasione del rigore \u2013 poi trasformato \u2013 di Cristiano Ronaldo.\nGioca un anno con la Fiorentina, suo ultimo club professionistico. Dal 2005 a dicembre 2007 torna al Fanfulla, in Serie D, con cui aveva iniziato la carriera alle giovanili. A gennaio 2008 va al Villa d'Adda, squadra neopromossa nel girone B d'Eccellenza. Dal 2008 a novembre 2010 anno allena le giovanili e gioca nel San Paolo d'Argon, Eccellenza lombarda, con cui vince la Coppa Italia Promozione, nel 2009. A dicembre 2010, a quasi 41 anni, va alla Pro Desenzano in Eccellenza e segna 31 reti in 47 presenze. Con la Pro Desenzano gioca fino al 2012, ritirandosi.\nNazionale.\nTra il 1989 e il 1990 ha totalizzato 2 presenze in nazionale Under 21.\nAllenatore.\nIl 10 ottobre 2012 frequenta a Coverciano il corso di abilitazione per il master di allenatori professionisti Prima Categoria-UEFA Pro.\nA maggio 2013, al termine della stagione calcistica, \u00e8 allenatore del Ciliverghe Mazzano, girone C d'Eccellenza lombarda, che conclude il campionato classificandosi 1\u00ba, ottenendo la storica promozione in Serie D. Il 5 luglio 2014 sale ulteriormente di categoria e diventa allenatore del . Il 3 maggio 2015, a una gara dal termine della stagione regolare e con la squadra al 3\u00ba posto, \u00e8 esonerato, sostituito da Giovanni Vavassori. Il 10 luglio 2015 \u00e8 ingaggiato dal , sempre in Lega Pro; il successivo 27 ottobre \u00e8 esonerato e sostituito da Ivan Javor\u010di\u0107.\nDopo 3 anni di assenza dalle panchine, il 13 novembre 2018 diventa tecnico del , militante nel girone A di Serie C, subentrando all'esonerato Giuliano Giannichedda. Si dimette per\u00f2 il 20 gennaio successivo, a seguito della grave crisi che coinvolge il club piacentino.\nOttenuto lo svincolo dal Pro Piacenza, il 25 febbraio 2019 viene ingaggiato dalla Giana Erminio di Gorgonzola, sempre in Serie C. Rilevata la squadra al penultimo posto nel girone B, riesce a rivitalizzarla e infine a condurla alla salvezza con una giornata d'anticipo sulla fine della stagione regolare. Al termine della stagione gli viene rinnovato il contratto per due anni. Nella stagione successiva, causa una partenza stentata del team, dopo la sesta giornata viene esonerato.\nil 25 luglio 2021 accetta la proopsta del club bresciano del militante in Serie D\nStatistiche.\nStatistiche da allenatore.\n\"Statistiche aggiornate al 29 settembre 2021.\""}
{"id": "356627", "revid": "57342", "url": "https://it.wikipedia.org/wiki?curid=356627", "title": "Ascanio Celestini", "text": "Biografia.\nNato e cresciuto a Roma, figlio di Gaetano Celestini, di professione restauratore di mobili nel Quadraro, e di Piera Comin, in giovent\u00f9 parrucchiera, di Torpignattara, Ascanio Celestini trascorre la sua giovent\u00f9 nel quartiere periferico di Casal Morena. Dopo gli studi universitari in lettere con indirizzo antropologico si avvicina al teatro a partire dalla fine degli anni 1990 collaborando, in veste di attore, ad alcuni spettacoli del \"Teatro Agricolo O del Montevaso\", tra cui \"Giullarata dantesca\" (1996-1998), rilettura dell\"'Inferno\" di Dante alla maniera dei comici dell'Arte. In quel periodo entra in contatto con Gaetano Ventriglia e Eugenio Allegri.\nAscanio Celestini si dichiara esplicitamente ateo e promuove l'ateismo come posizione filosofica sul tema della religione.\nLa prima opera teatrale.\nDopo gli anni con il \"Teatro Agricolo O del Montevaso\", insieme a Gaetano Ventriglia, Celestini scrive e interpreta il suo primo spettacolo, \"Cicoria. In fondo al mondo, Pasolini\" (1998). Lo spettacolo racconta di un padre (Celestini) e un figlio (Ventriglia) che compiono un viaggio da Foggia a Roma, parlando e mangiando cibi poveri come il pane e le cipolle, sullo sfondo di un mondo descritto in stile pasoliniano: un viaggio che si connota come iniziazione alla morte, attraverso i racconti che il padre rivolge al figlio. Una pi\u00e8ce in cui Celestini interpretava un personaggio drammatico all'interno di una partitura drammatica a pi\u00f9 attori. Lo spettacolo fu finalista al Teatro della Pergola di Firenze per la rassegna \"Il Debutto di Amleto\".\nAttivit\u00e0 in teatro, radio, TV e cinema.\nTra il 1998 e il 2000 scrive la trilogia \"Milleuno\", sulla narrazione di tradizione orale: ne fanno parte \"Baccal\u00e0 (il racconto dell'acqua)\", \"Vita, Morte e Miracoli\", \"La fine del Mondo\" (accompagnato sul palco dai musicisti Matteo D'Agostino e Gianluca Zammarelli). In \"Milleuno\" Celestini rievoca la memoria orale di chi vive ai margini della capitale romana a met\u00e0 del XX secolo.\nNel 2000 scrive e interpreta Radio clandestina (2000), spettacolo teatrale sull'eccidio delle Fosse Ardeatine, cui seguono \"Cecafumo\" (2002), montaggio di fiabe della tradizione popolare italiana riviste per un pubblico di ragazzi e adolescenti, \"Fabbrica\" (2002), narrazione in forma di lettera sulla vita operaia, attraverso tre generazioni di lavoratori, dalla fine del XIX secolo alla dismissione industriale degli anni '80-'90; \"Scemo di guerra. 4 giugno 1944\" (2004, presentato alla Biennale di Venezia) sulle vicende personali del padre dell'autore, sullo sfondo dell'ingresso degli americani a Roma e del secondo conflitto mondiale; \"La pecora nera. Elogio funebre del manicomio elettrico\" (2005), sull'istituzione del manicomio e sull'odierna societ\u00e0 dei consumi.\nDal 2001 ha scritto e interpretato diverse trasmissioni radiofoniche per Rai Radio 3, tra cui \"Milleuno, racconti minonti buffonti\" e quattro edizioni di \"Bella Ciao\". Sempre nell'ambito radiofonico, diverse sono state le sue collaborazioni con Radio Onda Rossa. Per diversi anni a partire dal 2006 ha partecipato alla trasmissione di Rai 3 \"Parla con me\", condotta da Serena Dandini. Quasi tutti i suoi spettacoli sono diventati libri, in particolare \"Storie di uno scemo di guerra\" (premio Bagutta, Premio Fiesole Narrativa Under 40) e \"La pecora nera\" (premio Anima) nascono come veri e propri romanzi.\nL'avvio dell'attivit\u00e0 internazionale.\nDal 2003 comincia a portare il suo teatro in Belgio e Francia. Chiamato da Jean-Louis Colinet partecipa al festival internazionale di Li\u00e8ge con \"Fabbrica\" e \"La Fine del mondo\". Da allora fino al 2020 sar\u00e0 presente in tutte le edizioni. Michael Delaunoy, Angelo Bison e Pietro Pizzuti del Th\u00e9\u00e2tre le Rideau de Bruxelles portano in scena \"Scemo di guerra\", \"La Pecora Nera\" e \"Fabbrica\" (\"Prix du Th\u00e9\u00e2tre\" per il migliore monologo, 2005).\nTra maggio e giugno 2006 presenta al Piccolo Teatro di Milano \"Live. Appunti per un film sulla lotta di classe\", accompagnato dai musicisti Gianluca Casadei (fisarmonica), Roberto Boarini (violoncello) e Matteo D'Agostino (chitarra) che sono anche gli autori delle musiche. Si tratta di uno spettacolo che varia cercando di seguire il variare delle condizioni del lavoro precario in Italia. La nuova versione con il titolo \"Appunti per un film sulla lotta di classe\" ha debuttato a Bruxelles alla fine di settembre 2007. Ha scritto anche \"Le nozze di Antigone\" (2003), interpretato da Veronica Cruciani.\nNel 2006 partecipa al film \"Mio fratello \u00e8 figlio unico\" di Daniele Luchetti. Nel 2007 gira il documentario \"Parole Sante\" che racconta la vicenda di un collettivo autorganizzato di lavoratori precari dell'Atesia, all'epoca il pi\u00f9 grande call center italiano con sede nel quartiere di Cinecitt\u00e0 a Roma. Il documentario viene presentato al Festival internazionale del film di Roma nella sezione \"Extra\". Contemporaneamente esce il suo primo disco, anch'esso intitolato \"Parole sante\", dove sono raccolte le canzoni presenti negli spettacoli, nel documentario e alcuni inediti. Il disco ha ricevuto nel 2007 il Premio Ciampi come \"Miglior debutto discografico dell'anno\" e il Premio Arci \"Dalla parte Buona della Musica\".\nNell'agosto del 2008 partecipa al progetto \"Traits d'union\" presentato al festival internazionale \"La Mousson d'\u00e9t\u00e9\" con il testo \"Fabbrica\" (gi\u00e0 messo in scena in Belgio e Portogallo). Testo che ha debuttato al Th\u00e9\u00e2tre Vidy-Lausanne di Losanna con regia di Charles Tordjman e musica di Giovanna Marini.\nPer la giornata della memoria, il 27 gennaio 2009 presenta a Parigi l'installazione \"Oggetti smarriti\", cinque postazioni montate nelle sale dell'Istituto Italiano di Cultura con cinque interviste registrate a deportati nei campi di sterminio nazisti. Negli stessi giorni al th\u00e9\u00e2tre de l'Od\u00e9on viene letto in francese il suo testo \"Radio clandestina\". Il testo viene portato in scena dal compianto attore Richard Mitou con la regia di Dag Jeanneret e le musiche di G\u00e9rard Chevillon col titolo \"Radio clandestine, m\u00e9moires des fosses ard\u00e9atines\" (produzione \"Cie\" coproduzione \"sortieOuest\" con il supporto di \"Maison Antoine Vitez, centre international de la traduction th\u00e9\u00e2trale\")\nNell'autunno del 2009 a Galeata riceve il \"Premio Cultura dell'incontro\". Il romanzo \"Lotta di Classe\", pubblicato nell'aprile del 2009, tratta ancora il tema delle condizioni precarie del lavoro e in particolare degli operatori di call center.\nIl 24 settembre 2009 debutta a Viterbo con la prima tappa di \"Il razzismo \u00e8 una brutta storia\", progetto nato in collaborazione con l'Arci. Lo spettacolo ha suscitato contestazioni da parte di soggetti di estrema destra.\nIl 17 novembre 2009 riceve il Premio Volponi, dedicato alla letteratura di impegno civile, ovvero alle tematiche sociali e del lavoro.\nIl debutto registico.\nIl 15 marzo 2010 a Roma inizia le riprese del film \"La pecora nera\" prodotto da Alessandra Acciai, Carlo Macchitella e Giorgio Magliulo opera prima tratta dall'omonimo suo libro che \u00e8 stato anche uno spettacolo teatrale sull'istituzione manicomiale. Il film \u00e8 in concorso alla 67\u00aa Mostra Internazionale d'Arte Cinematografica di Venezia dove vince il Premio fondazione Mimmo Rotella e al festival Annecy cin\u00e9ma italien, durante il quale gli \u00e8 assegnato il \"Premio Speciale della Giuria\". Il film \"La pecora nera\" vince il premio come migliore interpretazione maschile nella XXVIII edizione del Sulmonacinema Film Festival (dicembre 2010), il \"Ciak d'oro\" come \"Miglior Opera Prima\" (giugno 2011) e al Bobbio Film Festival 2011 il Premio \"Gobbo d'oro\" al Miglior Film (agosto 2011). Celestini \u00e8 inoltre candidato come Miglior Regista Esordiente al \"Nastro d'argento\" (giugno 2011).\nIl 18 settembre del 2011 \u00e8 premio speciale della giuria al Premio Dess\u00ec. Nello stesso anno Riccardo Dalisi gli assegna il \"Compasso di Latta\" per la sua arte che \"cerca una medicina per questo mondo pieno di storture\".\nNella stagione 2011-2012 esce con lo spettacolo teatrale \"Pro Patria\" una produzione del Teatro Stabile dell'Umbria. In questo racconto teatrale Celestini effettua narrazione tra presente e passato, in cui rivivono anche storie minori che raccontano la brutalit\u00e0 della guerra e della detenzione.\nDal 2012 partecipa a \"The Show Must Go Off\", trasmissione di Serena Dandini in onda su LA7.\nNel 2012 F\u00e9licie Fabre e Luciano Travaglino del th\u00e9\u00e2tre de la Girandole di Montreuil portano in scena \"Lutte de classes\" e \"R\u00e9cits d\u2019un fracass\u00e9 de guerre\".\nNel frattempo anche il \"Cabaret Satirique\" di Renata Antonante, Lucas Lemauff e Pablo Seban sceglie i racconti di Ascanio per lo spettacolo politico \"All\u2019Arrabbiata\" per la regia di Olivier Marchepoil.\nIl teatro di Celestini \u00e8 ormai di casa a \"Boulevard \u00c9mile Jacqmain\" nelle sale del Th\u00e9\u00e2tre National Wallonie-Bruxelles oltre che al \"Man\u00e8ge Fonck\" del \"Festival de Li\u00e8ge\" dove ha portato tutti i suoi spettacoli.\nSviluppi internazionali.\nMa \u00e8 nel 2013 che comincia per Ascanio la collaborazione internazionale pi\u00f9 importante. Grazie a Jean-Louis Colinet incontra David Murgia. L\u2019attore belga, con la regia e il testo di Ascanio, debutta in \"Discours \u00e0 la Nation\" con enorme successo vincendo il premio come miglior monologo belga, premio del pubblico al Festival d'Avignone e una nomination ai prestigiosi Prix Moli\u00e8re.\nNel 2015 debutta con \"Laika\", mentre nel 2017 presenter\u00e0 per il Napoli Teatro Festival lo studio dal titolo \"Che fine hanno fatto gli indiani pueblo?\" In seguito a questo lavoro debutta a Roma in autunno con lo spettacolo \"Pueblo\" secondo episodio di una trilogia cominciata con \"Laika\" e destinata a concludersi negli anni futuri.\nAncora del 2017 \u00e8 lo spettacolo \"D\u00e9paysement\". Prodotto dal Th\u00e9\u00e2tre National Wallonie-Bruxelles col Festival de Li\u00e8ge e il Th\u00e9\u00e2tre La Cit\u00e9 / Marseille, dopo il debutto a Li\u00e8ge, sar\u00e0 ospitato per tre settimane al Th\u00e9\u00e2tre du Rond-Point di Parigi. Oltre a Ascanio sono in scena Violette Pallaro, Patrick Bebi e il musicista Gianluca Casadei. \u201cLe rythme est haletant, le pouvoir d'\u00e9vocation vertigineux, l'\u00e9criture rageuse, travers\u00e9e d'\u00e9tincelles de dr\u00f4lerie et de po\u00e9sie. De la seule parole jaillit un th\u00e9\u00e2tre d'\u00e9motions comme autant de coups de poing\u201d (il ritmo \u00e8 senza fiato, il potere dell'evocazione vertiginoso, la scrittura rabbiosa, attraversata da scintille di umorismo e poesia. Dalla semplice parola nasce un teatro di emozioni come altrettanti pugni) scrive Annie Ch\u00e9nieux il 27 febbraio 2017 su leJDD.\nIl successo di Murgia \u00e8 replicato nel 2017 con \"La\u00efka\", ancora con testo e regia di Ascanio, premiato ancora dalla critica come \u201c\"meilleur seul en sc\u00e8ne\"\u201d (\"miglior unico in scena\").\nDall\u2019estate del 2018 porta in scena \"Ballata dei senza tetto\", un altro dei suoi \u201clavori in corso\u201d nel quale mescola racconti di \"Laika\", \"Pueblo\" e frammenti dello spettacolo che andr\u00e0 a chiudere la trilogia.\nDopo il libro \"Barzellette\".\nA marzo del 2019 pubblica per Einaudi il libro \"Barzellette\". La storia di un ferroviere che passa met\u00e0 della sua vita lavorativa in una stazione terminale e l\u2019altra met\u00e0 in viaggio per il mondo. La sua principale missione \u00e8 riempire un brogliaccio di barzellette. Le deve raccontare al suo capostazione al proprio ritorno, ma non pu\u00f2 tornare fino a quando non riuscir\u00e0 a trovare la risposta a un indovinello (qual \u00e8 il punto pi\u00f9 alto per far cadere un uovo su un piano d\u2019acciaio senza romperlo) oltre che un vestito buono per la propria sepoltura. Un libro atipico nel quale confluisce la passione antropologica di Celestini per la scrittura orale. \u201c\"Il nuovo libro di Ascanio Celestini \u00e8 scritto per essere detto: l\u2019autore ci racconta i suoi paradossi da vero storyteller, e cio\u00e8 in modo straniante, con un partecipe distacco, quasi in levare\"\u201d scrive Filippo La Porta.\nIl 5 novembre 2019 debutta al Teatro Vittoria di Roma per il Romaeuropa Festival con lo spettacolo \"Barzellette\" con Gianluca Casadei che scrive e esegue le musiche in scena. \u201c\"Riso e pianto, indistinguibili, un tutt\u2019uno. Ma un tutt\u2019uno anche Ascanio: un narratore e un attore. Un grande attore\"\u201d scrive Franco Cordelli sul Corriere della Sera.\nNel gennaio del 2020 Murgia \u00e8 in Italia col musicista Philippe Orivel. Iniziano a Roma le prove per \"Pueblo\" che debutter\u00e0 al Th\u00e9\u00e2tre de Namur il 23 settembre 2020\nAltre attivit\u00e0.\nScrive \"Viaggi della Memoria\", una rubrica di \"Viaggi\", il supplemento de la Repubblica, nella quale racconta, in maniera spesso surreale, i luoghi che conosce attraverso le sue tourn\u00e9e.\nNel 2005, nel 2006, nel 2008 e nel 2011 ha partecipato al Concerto del Primo Maggio a Roma.\nTematiche e stile.\nLe opere di Celestini si innestano nel cosiddetto teatro di narrazione, dato che attore e autore generalmente narra agli spettatori le storie dei protagonisti dello spettacolo. Gli spettacoli di Celestini sono caratterizzati da una scenografia essenziale, tipica dei monologhi, anche i movimenti dell'attore sono ridotti al minimo, talvolta vengono utilizzati strumenti musicali, come la chitarra come nello spettacolo \"Parole Sante\".\nLa modalit\u00e0 espressiva spesso si sviluppa in maniera tragi-comica, per oscillare dalla seriet\u00e0 di un fatto grave sino alla sua comica conclusione, talvolta amara, intervallato da parentesi narrative di vita quotidiana generalmente comiche, solo talvolta surreali, ma spesso provocatorie.\nLe tematiche spesso toccate dall'artista sono il comunismo, la religione e l'ateismo, il razzismo e il suo superamento, la povert\u00e0 e l'arte di arrangiarsi, la disuguaglianza sociale e le stranezze e ironiche sorti delle storie delle persone di cui \u00e8 a conoscenza, in un arco temporale che generalmente si concentra da met\u00e0 '900 ad oggi.\n\u201c\"Tanti anni fa Pasolini annunci\u00f2 una mutazione antropologica che stava per abbattersi sul Paese, a cominciare dalle periferie della capitale. Celestini ci racconta com\u00b4\u00e8 avvenuta, quali macerie ha lasciato\"\u201d scrive Curzio Maltese su La Repubblica il 24 aprile 2009. Ed \u00e8 proprio all\u2019opera dell\u2019intellettuale friulano che Celestini fa riferimento pi\u00f9 volte nel corso della sua carriera dai primi lavori pi\u00f9 antropologici (\"Cicoria. In fondo al mondo, Pasolini\") fino alla \"Ballata dei Senza Tetto\" che si chiude proprio con la citazione delle ultime parole di \"Sesso, consolazione della miseria\" parlando dello sguardo che si posa su un orizzonte \u201cdove credi che la citt\u00e0 finisca, e dove invece ricomincia\u201d attraversato dal vecchio e dal nuovo sottoproletariato per il quale vale ancora la definizione pasoliniana: \u201cla loro forza nella leggerezza, la loro speranza nel non avere speranza\u201d: E di Pasolini torner\u00e0 a Parlare in un breve saggio pubblicato per Il Manifesto in occasione della mostra \"Pasolini attraverso lo sguardo di Sandro Becchetti\" al Centro Studi fondato nella casa del poeta a Casarsa della Delizia. Celestini ripercorre le pagine di Empirismo Eretico sul linguaggio della realt\u00e0 scrivendo che \u201cnon \u00e8 possibile guardare la vita senza parteciparvi, n\u00e9 essere coinvolti senza immaginarsi come personaggi secondari di un mistero complessivo\u201d."}
{"id": "356629", "revid": "599013", "url": "https://it.wikipedia.org/wiki?curid=356629", "title": "Edgar \u00c1lvarez", "text": "Caratteristiche tecniche.\n\u00c1lvarez \u00e8 un esterno destro dotato di grande velocit\u00e0, abile nello scatto e nel dribbling, con limiti in fase di finalizzazione. Schierabile anche in difesa, riesce a compiere i 100 metri piani in meno di 10,9 secondi.\nCarriera.\nClub.\nInizia la carriera in patria, prima nel Puerto Cortes e poi nel Platense, squadra in cui rimane per sette anni.\nNel 2003 si trasferisce agli uruguaiani del Pe\u00f1arol. Nella prima stagione (2003-2004) gioca 15 partite di campionato, mentre nella stagione successiva ne gioca 11 fino a gennaio poich\u00e9 viene prelevato in prestito dalla squadra italiana del . Debutta nel campionato italiano il 5 dicembre 2004 in Cagliari- (4-2) della 14\u00aa giornata, entrando in campo al 78' al posto di Francesco Pisano. Nella 36\u00aa giornata, sua ultima presenza stagionale, segna al 52' il suo primo ed unico gol in maglia rossoblu ed il primo in Italia, utile per il momentaneo pareggio in trasferta contro il , sua futura squadra, nella partita poi finita 2-1 per gli avversari. Chiude la sua prima stagione in Italia, e l'unica al Cagliari, con 15 presenze in Serie A e 6 in Coppa Italia.\nNell'estate del 2005, dopo esser stato tesserato dal poi fallito, passa in prestito alla Roma, con cui gioca 33 partite: 20 in Serie A (sempre da subentrato tranne in tre occasioni in cui \u00e8 stato sostituito), 4 in Coppa Italia e 9 in Coppa UEFA 2005-2006 (5 da titolare e 4 da subentrato), debuttando cos\u00ec anche nelle coppe europee. In giallorosso viene soprannominato \"Alvaretto\" dal capitano Francesco Totti. A fine stagione la societ\u00e0 riscatta il suo cartellino per 400.000 euro, firmando un contratto quadriennale.\nNella sessione estiva del calciomercato del 2006 passa al in prestito oneroso (per la cifra di 300.000 euro) con diritto di riscatto della met\u00e0 del cartellino fissata a 1,9 milioni; la Roma si riserva la facolt\u00e0 di controriscattare il cartellino per ulteriori 500.000 euro. Di 32 presenze in campionato, 12 le gioca da subentrato, realizzando due gol consecutivi alla 25\u00aa ed alla 26\u00aa, rispettivamente in casa contro il (il suo gol \u00e8 quello che permette alla squadra di vincere la partita) ed in trasferta contro l' (sconfitta per 3-1); completano la stagione 4 presenze in Coppa Italia.\nNel luglio 2007 ritorna alla Roma dopo il prestito in Sicilia, e dopo aver disputato la prima giornata di campionato contro il (vittoria esterna per 2-0 in cui entra all'84'), il 31 agosto passa in prestito al Livorno, in una stagione culminata con la retrocessione in Serie B del club amaranto. Il debutto con la nuova squadra arriva gi\u00e0 alla seconda giornata, nuovamente contro il Palermo (sconfitta casalinga per 4-2), in cui esce al 54'. Le presenza con la maglia del club toscano, a fine stagione, saranno 8, di cui altre 2 da titolare.\nA fine stagione finisce il prestito e torna alla Roma che poi, il 1\u00ba settembre 2008, lo gira nuovamente in prestito, questa volta in Serie B, al sino a fine stagione. All'esordio in maglia nerazzurra realizza il suo primo gol contro il nella sconfitta per 3-1 alla seconda giornata; si ripete poi il 4 ottobre, alla sua seconda presenza in campionato (settima giornata), nella vittoria interna contro la siglando il definitivo 3-1. Chiude la stagione con 27 presenze e 5 reti, giocando sempre da titolare tranne in 6 occasioni.\nNell'estate 2009 viene acquistato a titolo definitivo dal per 450.000 euro, ma il giocatore \u00e8 stato impossibilitato a venire in Italia (per il colpo di Stato che ha colpito l'Honduras) fino al 10 luglio 2009, quando riesce a prendere l'aereo e ad arrivare a Bari giusto in tempo per la partenza con la squadra biancorossa in Val Ridanna per il ritiro precampionato. Impiegato con continuit\u00e0 da mister Gian Piero Ventura, che lo aveva gi\u00e0 allenato a Pisa, ha esordito coi pugliesi nel terzo turno di Coppa Italia disputato il 15 agosto e perso per 6-5 in casa contro l' ai tiri di rigore. Segna il suo primo gol in maglia biancorossa il 20 settembre 2009 contro l'Atalanta, partita vinta per 4-1 e valida per la quarta giornata di campionato. Si ripeter\u00e0 nella partita contro il finita 4-2 per i biancorossi (22\u00aa giornata, il suo gol \u00e8 quello del parziale 2-0) e a Roma contro la segnando il gol dello 0-2 che chiude la partita. Termina la prima stagione con 37 presenze in campionato. Nella stagione successiva segna l'unica rete dell'annata al 91' di -Bari (1-2), che permette ai biancorossi di vincere per la prima volta nella propria storia in Serie A nella citt\u00e0 emiliana. Le presenze in campionato sono 29, mentre quelle in Coppa Italia 3. Con ancora due anni di contratto da 450.000 euro di ingaggio, lascia la squadra dopo 70 presenze e 4 gol complessivi.\nIl 31 agosto 2011, ultimo giorno di calciomercato, passa a titolo definitivo al per 700.000 euro, firmando un contratto biennale; \u00e8 il primo calciatore honduregno della storia della societ\u00e0 rosanero. Esordisce in maglia rosanero in Palermo- (4-3) della seconda giornata di campionato (la prima \u00e8 stata rinviata) disputata l'11 settembre, giocando titolare. Esonerato Devis Mangia con cui aveva giocato 6 partite in campionato (complice una distrazione muscolare di primo grado al flessore della coscia sinistra) ed una in Coppa Italia, dopo Palermo- (1-3) dell'8 gennaio 2012 (unica partita in cui viene utilizzato da Bortolo Mutti), non viene pi\u00f9 convocato fino alla partita del 7 aprile, in cui viene portato in panchina per Palermo- (0-2). La sua ultima apparizione \u00e8 dunque quella contro i partenopei, concludendo la stagione con 9 presenze complessive. A fine stagione torna in Honduras allenandosi con il Puerto Cortes, la squadra dove \u00e8 cresciuto.\nNon convocato per il ritiro estivo del Palermo, il 1\u00ba agosto 2012 passa ai rumeni della Dinamo Bucarest firmando un contratto annuale con opzione per il secondo a 180.000 euro complessivi, risultando il giocatore pi\u00f9 pagato della squadra. A inizio stagione accusa dei problemi fisici.\nSvincolatosi dopo 5 presenze in campionato, una in coppa nazionale e una con la squadra riserve, dal 2013 torna a giocare nel Platense, squadra in cui aveva cominciato la carriera e ci rimane fino al 2019, quando si ritira definitivamente dal calcio giocato.\nNazionale.\nHa debuttato in nazionale il 23 maggio 2001 in Honduras- (2-1) valevole per la Coppa delle nazioni UNCAF. In questa competizione colleziona 3 presenze, giocate nell'arco di cinque giorni.\nDopo 5 amichevoli fra il febbraio 2002 e il gennaio 2003, prende parte anche alla Coppa delle nazioni UNCAF 2003, giocando 5 incontri.\nNell'aprile del 2003 disputa prima un'amichevole e poi due partite di qualificazione alla Gold Cup 2003. Quindi, dopo altre 5 amichevoli fra maggio e giugno dello stesso anno (nella quarta delle quali - disputata il 22 giugno - segna il primo gol in nazionale contro il nella vittoria esterna per 2-1), partecipa alla fase finale della Gold Cup giocando la partita del primo turno pareggiata per 0-0 contro il .\nSeguono 4 amichevoli fra il novembre 2003 e l'aprile 2004, quindi 6 partite di qualificazione ai Mondiali 2006, nella seconda delle quali, disputata il 20 giugno 2006, realizza un gol nel 4-0 sulle .\nFuori dal giro della nazionale per poco meno di tre anni, partecipa alla Gold Cup del 2007 disputata a giugno, giocandovi 4 partite. Fra settembre e novembre dello stesso anno gioca poi 4 amichevoli.\nTra agosto 2008 e settembre 2009 gioca 4 partite di qualificazione ai Mondiali 2010, e, dopo 4 amichevoli nel 2010, prende parte alla spedizione in Sudafrica giocando 2 partite nella fase finale del torneo, precisamente contro il (sconfitta per 1-0) e (pareggio a reti bianche).\nStatistiche.\nPresenze e reti nei club.\n\"Statistiche aggiornate all'8 gennaio 2012.\""}
{"id": "356633", "revid": "125842892", "url": "https://it.wikipedia.org/wiki?curid=356633", "title": "Pedro Pasculli", "text": "Biografia.\nPasculli ha origini italiane: i nonni paterni provenivano dalla citt\u00e0 metropolitana di Bari, precisamente da Bitonto.\nCarriera.\nGiocatore.\nClub.\nHa debuttato nel campionato argentino con la maglia del nel 1977. Nel suo paese ha giocato anche con l'. Arrivato in Italia, al Lecce, ha esordito in Serie A nella stagione 1985-1986, la prima del club salentino nella massima serie. Con la squadra pugliese ha giocato per sette stagioni fino al 1992. Pasculli deteneva il primato di gol segnati da uno straniero con la maglia del Lecce (29) fino al 2004, quando Chevanton lo batt\u00e9. Nel 1994, dopo due anni di inattivit\u00e0, si \u00e8 trasferito nel campionato giapponese, al PJM Futures Shizuoka, con cui ha giocato per un solo anno. Nel 1995-1996 torna in Italia per vestire la maglia della Casertana, in Serie D, contribuendo al ritorno della squadra campana tra i professionisti. Concluder\u00e0 definitivamente la propria carriera da calciatore nel 1997-1998 con il Brindisi Calcio impegnato nel campionato di Eccellenza pugliese: suo il gol decisivo nel 2-1 contro il Gallipoli.\nNazionale.\nCon la nazionale argentina \u00e8 autore del gol decisivo negli ottavi di finale dei Mondiali 1986 (Argentina-Uruguay 1-0); nella stessa edizione si laure\u00f2 poi campione del mondo con la nazionale capitanata da Diego Armando Maradona.\nAllenatore.\nNel 2002 \u00e8 chiamato a guidare il Verbania in Serie D; sar\u00e0 esonerato alla 18\u00aa giornata. \u00e8 stato il commissario tecnico della nazionale ugandese e l'anno seguente \u00e8 stato nominato commissario tecnico della nazionale italiana di beach soccer.\nNel 2005 \u00e8 stato ingaggiato dalla Dinamo Tirana (massima divisione albanese) Con la nuova squadra ha ottenuto il terzo posto alle spalle del KF Tirana e dell'Elbasani.\nNel 2006-2007 ha allenato l'Horatiana Venosa, squadra militante nell'Eccellenza Lucana che sotto la sua guida ha ottenuto la promozione in Serie D.\nNel 2007-2008 ha guidato il Toma Maglie, nel campionato di Eccellenza pugliese, fino all'esonero, avvenuto nel febbraio 2008.\nNell'ottobre 2010 \u00e8 stato ingaggiato dal , nel campionato di Eccellenza siciliana, ma l'ha lasciato dopo poche settimane a causa della stiuazione tecnica ed economica della squadra.\nL'8 marzo 2012 \u00e8 stato ingaggiato dal Cittanova Interpiana, nel campionato di Serie D 2011-2012.\nNel campionato 2012-2013 si \u00e8 trasferito a Reggio Calabria per allenare il Bocale (squadra di un quartiere di Reggio militante nel campionato di Eccellenza Calabria); il 17 dicembre 2012 ha rescisso il contratto per motivi familiari.\nNell'agosto 2013 \u00e8 divenuto allenatore della formazione Berretti del Lecce, che ha guidato per una stagione. Dal 2015 \u00e8 stato in Egitto come consulente in alcune scuole calcio del paese. Il 19 gennaio 2017 \u00e8 stato assunto come nuovo allenatore della , in Serie D. L'esperienza sarda \u00e8 durata solo due mesi, dato che il 20 marzo \u00e8 stato esonerato.\nIl 28 gennaio 2019 \u00e8 stato assunto come nuovo allenatore del Valdiano, squadra del campionato di Eccellenza campana.. Con il club valdianese \u00e8 retrocesso in Promozione, sconfitto ai play-out dal Faiano.\nIl 9 ottobre 2019 \u00e8 stato nominato allenatore del , squadra della seconda divisione gallese.\nIl 19 giugno 2020 ha assunto il ruolo di consulente tecnico della .\nTerminata l'esperienza marchigiana con il fallimento societario dei rossobl\u00f9, il 28 gennaio 2022 viene nominato nuovo allenatore del Lanciano in Eccellenza Abruzzo."}
{"id": "356678", "revid": "7381", "url": "https://it.wikipedia.org/wiki?curid=356678", "title": "Pe\u00f1arol", "text": ""}
{"id": "356684", "revid": "1305772", "url": "https://it.wikipedia.org/wiki?curid=356684", "title": "Chiyaan Vikram", "text": "Biografia.\nDopo molti anni di gavetta \u00e8 diventato uno degli attori pi\u00f9 popolari in tutta l'India del sud.\nBench\u00e9 abbia recitato anche in film in lingua malayalam e telugu, sono stati i film tamil a segnalarlo alla critica e a fargli ottenere un grande successo di pubblico. Oggi \u00e8 uno dei maggiori rappresentanti dell'industria cinematografica tamil (anche conosciuta come Kollywood).\nIl film che ha dato impulso alla sua carriera \u00e8 Sethu che tratta temi abbastanza inusuali (anche se non del tutto inediti) per la cinematografia indiana, quali la violenza e la malattia mentale.\nSono seguiti film maggiormente commerciali, comunque di buon livello, alternati a ruoli pi\u00f9 impegnativi (Kasi, Pithamagan, Anniyan).\nCol film Pithamagan ha vinto il prestigioso premio National Award, conferito dal presidente della repubblica indiana; recentemente \u00e8 stato insignito del Kalaimamani Award che il governo del Tamil Nadu attribuisce a quanti si siano distinti in campo artistico e non solo.\nUno degli ultimi film, Anniyan, ha ottenuto successo e incassi molto alti in tutti gli stati dell'India meridionale, facendone un caso alquanto atipico nella storia del cinema tamil."}
{"id": "356685", "revid": "287204", "url": "https://it.wikipedia.org/wiki?curid=356685", "title": "Classe 125", "text": "La Classe 125 era una categoria del Campionato Mondiale di Velocit\u00e0, in cui erano ammesse le moto con limite massimo della cilindrata di 125 cm\u00b3. Dal 1990 \u00e8 la categoria di minor cilindrata del Motomondiale e nel 2012 \u00e8 stata sostituita dalla Moto3.\nRegolamento.\nIl regolamento imponeva d'avere un peso minimo della moto dal 1988 di 70\u00a0kg (132 compreso il pilota in assetto da gara), che poi verr\u00e0 rivisto, tenendo presente solo il peso della moto con il pilota, che doveva essere pari a 136\u00a0kg\nDal 1970 potevano avere un massimo di due cilindri, dal 1988 invece solo un cilindro.\nL'et\u00e0 minima di partecipazione era fissata a 15 anni, mentre l'et\u00e0 massima era fissata dal 2005 a 28 anni (25 anni per i piloti che partecipavano come wild card e per quei piloti che partecipavano a questa categoria per la prima volta).\nI piloti.\nLa presenza di questa classe, nelle competizioni valide per il campionato mondiale, ha avuto inizio con il Gran Premio di Svizzera, svoltosi il 2 luglio 1949, sul Circuito di Bremgarten. Questa prima gara del \"Motomondiale 1949\" fu conquistata da Nello Pagani, in sella ad una delle FB Mondial 125 ufficiali.\nNegli anni, la Classe 125 ha spesso rappresentato un valido banco di prova ed un ottimo trampolino di lancio, per i piloti, verso le categorie maggiori.\nScorrendo l'elenco dei campioni mondiali della classe si possono trovare piloti che hanno segnato la storia di questo sport come Carlo Ubbiali, Phil Read, \u00c1ngel Nieto e Valentino Rossi.\nOltre a questi piloti che hanno proseguito le loro carriere con successo nelle altre categorie, sono da ricordare anche i cosiddetti specialisti delle piccole cilindrate che hanno votato la loro attivit\u00e0 sportiva in questo campo specifico; il nome probabilmente pi\u00f9 importante \u00e8 quello del pluricampione iridato spagnolo \u00c1ngel Nieto che, prima di iniziare la successiva attivit\u00e0 di manager, si \u00e8 fregiato per ben 7 volte del titolo di campione del mondo. Altrettanto degni di nota anche i nomi degli italiani Carlo Ubbiali (che vincer\u00e0 ben 9 titoli distribuiti tra questa classe a la Classe 250 negli anni cinquanta), Pier Paolo Bianchi, Eugenio Lazzarini e Fausto Gresini (che seguir\u00e0 le orme di \u00c1ngel Nieto anche per quanto riguarda la successiva attivit\u00e0 di manager motociclistico).\nDal 2005, in questa classe non potevano partecipare atleti di et\u00e0 superiore ai 28 anni, questo per dare pi\u00f9 spazio ai tanti giovani che vi partecipavano.\nLe case costruttrici.\nIn questa classe, presente nel motomondiale fin dalla prima edizione nel 1949 e che sino al 1962 nonch\u00e9 dopo il 1990 ha rappresentato la cilindrata pi\u00f9 piccola di questo tipo di competizione, si sono cimentate con successo diverse case motociclistiche.\nCome per i piloti, ci sono stati casi di aziende specializzate solamente nelle competizioni delle piccole cilindrate come Derbi, Minarelli, MBA e Garelli ed altre invece che facevano della versatilit\u00e0 il loro punto di forza, a partire dalla MV Agusta dei primi anni per arrivare alle case giapponesi e all'Aprilia che si sono suddivise i titoli negli anni successivi.\nLe case costruttrici in questa categoria hanno proposto soluzioni che non sempre sono state poi riutilizzate nelle altre classe superiori, come la sospensione posteriore a precarico regolabile dal pilota, in quanto con l'alleggerimento della moto (per via del consumo di carburante) si deve ridurre il precarico e che \u00e8 presente solo in questa classe, la quale risente pi\u00f9 delle altre della variazione di peso.\nRecord.\nIl pi\u00f9 giovane pilota ad aver vinto una gara in questa categoria \u00e8 stato il britannico Scott Redding, nato il 4 gennaio 1993 con un'et\u00e0 di 15 anni, 5 mesi e 18 giorni, nel Gran Premio d'Inghilterra il 22 giugno 2008. In passato questo record era detenuto da Marco Melandri con 15 anni e 10 mesi, ancor prima da Ivan Goi con un'et\u00e0 di 16 anni e 5 mesi."}
{"id": "356687", "revid": "15756", "url": "https://it.wikipedia.org/wiki?curid=356687", "title": "Classe 250", "text": "La classe 250 era una delle classi del motomondiale, in cui correvano moto di cilindrata pari a 250\u00a0cm\u00b3 con motori due tempi fino al 2009; \u00e8 stata sostituita dal 2010 dalla Moto2.\nStoria.\nQuesta classe fu una delle prime cinque classi istituite per il motomondiale (125, 250, 350, 500 e sidecar) nel 1949. La prima gara coincise infatti con quella d'esordio del nuovo campionato mondiale, al Tourist Trophy 1949.\nAgli albori, si ebbe una dominanza italiana sia per quanto riguarda il titolo costruttori che per il titolo piloti: nei primi anni, fino al 1960, ottennero 10 titoli costruttori (nel 1954 il titolo costruttori non viene assegnato) e 8 titoli pilota, mentre il resto dei titoli venne conquistato dai tedeschi, inoltre c'\u00e8 una continua crescita di popolarit\u00e0 con i primi piloti extraeuropei (Gary Hocking).\nDal 1961 al 1990 si registr\u00f2 l'arrivo vincente dei primi costruttori giapponesi (Honda, Kawasaki e Yamaha) che conquistarono tutti i titoli costruttori ad eccezione delle edizioni del 1969, 1974, 1975, 1976, che vennero invece conquistati dalla Benelli e dalla Harley Davidson (sotto Aermacchi), mentre il titolo del 1976, vinto dall'Harley Davidson, non venne assegnato perch\u00e9 non venne pagata la tassa per l'iscrizione al campionato marche.\nI piloti italiani conquistarono il titolo nelle stagioni 1974, 1975, 1976 e 1977. In questo periodo si passa dalla motorizzazione a quattro tempi (che ha visto un'imponente evoluzione e sperimentazione) alla motorizzazione a due tempi, che continuarono a dominare anche negli anni successivi.\nDal Motomondiale 1991 a quello del 2009, si ha una alternanza di vittorie tra costruttori giapponesi e italiani, mentre tra i piloti primeggiano quelli italiani con 10 titoli.\nIl 27 giugno 2008 la FIM decise che, a partire dal 2011, la classe 250 sarebbe stata sostituita con una nuova classe in cui si sarebbe gareggiato con motori a quattro tempi da 600 cm\u00b3 e 4 cilindri al massimo. La decisione venne confermata dalla stessa FIM con un comunicato ufficiale, diramato l'11 dicembre 2008, nel quale fu stabilita la denominazione di Moto2 per la nuova classe motoristica. La nuova categoria ha poi preso il via gi\u00e0 dal 2010 e non dal 2011, come era stato programmato inizialmente.\nRegolamento tecnico.\nIl regolamento imponeva d'avere un peso minimo delle moto (indiscriminatamente se monocilindrica o bicilindrica) che fino al 1991 era pari a 90\u00a0kg, poi dal 1992 al 2004 era pari a 95\u00a0kg; in seguito il limite \u00e8 stato innalzato a 100\u00a0kg, con un serbatoio da massimo 23 litri. A partire dal 1970 i motori, in precedenza anche plurifrazionati, vennero limitati al massimo a bicilindrici.\nPer partecipare a questa categoria, i piloti dovevano aver compiuto il 16\u00ba anno d'et\u00e0.\nStatistiche.\nNella storia del motomondiale sono state disputati 716 Gran Premi in questa categoria (spesso nelle statistiche viene considerato anche la gara del Gran Premio motociclistico di Indianapolis 2008 annullato poco prima del via, portando il totale a 717); 84 edizioni sono state disputate sul territorio britannico e altrettante su suolo spagnolo. Il Gran Premio nazionale che ha avuto pi\u00f9 edizioni della 250 sullo stesso circuito \u00e8 il GP d'Olanda, per 58 volte sul circuito di Assen.\nPer quanto riguarda i piloti, tra i 742 che hanno conquistato almeno un punto, 137 erano di nazionalit\u00e0 britannica, 108 italiana e 84 tedeschi. Quello che ha conquistato il numero maggiore di punti \u00e8 per\u00f2 il giapponese Tetsuya Harada che ne ha totalizzati 1.357, precedendo Max Biaggi con 1.268 e Ralf Waldmann con 1.166. Una sola donna \u00e8 stata classificata, si tratta di Katja Poensgen che ha conquistato 3 punti iridati nel motomondiale 2001.\nI detentori del record di campionati mondiali vinti in questa categoria sono Max Biaggi e Phil Read: ciascuno di loro ha vinto in carriera 4 titoli iridati.\nPer quanto riguarda le singole vittorie in 250, la classifica \u00e8 capeggiata da Anton Mang con 33 successi; il pilota tedesco precede Max Biaggi e Phil Read con 29 e 27 vittorie rispettivamente. Per quanto riguarda le case costruttrici i primi posti sono appannaggio di Honda, Yamaha e Aprilia con 207, 164 e 143 successi."}
{"id": "356688", "revid": "292162", "url": "https://it.wikipedia.org/wiki?curid=356688", "title": "Coppa UEFA 1997-1998", "text": "La Coppa UEFA 1997-1998 fu la 27\u00aa edizione della terza competizione UEFA all'epoca per rango. Fu la prima edizione la cui finale si disput\u00f2 in gara unica e la sede designata fu il Parco dei Principi di Parigi. Fu vinta dall', vittoriosa 3-0 sulla al termine di una finale completamente italiana. Per il club milanese si tratt\u00f2 della terza vittoria nel torneo.\nFormula.\nSulla base del ranking UEFA del 1996 la Spagna ottenne un quarto club, in teoria togliendolo alla Germania che per\u00f2 lo recuper\u00f2 grazie al ruolo di paese detentore.\nAl contempo, i Paesi Bassi guadagnarono un club a discapito della Russia, mentre Ucraina, Repubblica Ceca e Ungheria ne guadagnarono uno ciascuno a discapito di Israele, Serbia-Montenegro e Polonia; quest'ultima tuttavia recuper\u00f2 il club perso lasciato libero dall'Albania.\nLa Francia ebbe tre club in pi\u00f9 provenienti dalla coppa Intertoto, cos\u00ec presentandosi all'avvio della competizione con un record di sette partecipanti.\nIl lotto complessivo si ridusse rispetto alla scorsa stagione, dato che la UEFA decise che solo i sedici migliori campioni esclusi dalla Champions League sarebbero stati ripescati in questa coppa, gli altri venendo subito eliminati."}
{"id": "356725", "revid": "1318658", "url": "https://it.wikipedia.org/wiki?curid=356725", "title": "XV arrondissement di Parigi", "text": "Il XV \"arrondissement\" di Parigi si trova al confine sud-ovest del territorio comunale, lungo la Senna sulla \"rive gauche\" e confina con i comuni di Issy-les-Moulineaux e Vanves. \u00c8 l\"arrondissement\" con il territorio pi\u00f9 ampio e con il maggior numero di abitanti, perch\u00e9 \u00e8 il risultato dell'annessione dei comuni di Vaugirard, Grenelle e una parte di quello di Issy nel 1860.\nQuartieri.\nCome gli altri, l\"arrondissement\" \u00e8 suddiviso amministrativamente in quattro quartieri, che corrispondono in generale ai quarti nord-ovest, nord-est, sud-ovest e sud-est dell\"arrondissement\". \nI quartieri che compongono il XV \"arrondissement\", anche detto \u00abdi Vaugirard\u00bb, sono:"}
{"id": "356729", "revid": "827882", "url": "https://it.wikipedia.org/wiki?curid=356729", "title": "Ninja Gaiden", "text": "Ninja Gaiden \u00e8 una serie di videogiochi prodotta dalla Tecmo, che ha come protagonista il ninja Ryu Hayabusa. La prima parte della serie, che va dal 1988 al 1995, \u00e8 conosciuta con tre titoli a causa delle diverse localizzazioni: l'originale in Giappone, \"Ninja Gaiden\" in Nord America e \"Shadow Warriors\" in Europa. Con il reboot del 2004 il nome \u00e8 stato unificato in \"Ninja Gaiden\", utilizzando i caratteri latini anche per l'edizione giapponese.\nLa serie \u00e8 diventata popolare sulla console a 8-bit della Nintendo, il NES, grazie al gameplay in cui venivano ben miscelate le varie fasi di combattimento, la musica orecchiabile e l'utilizzo di scene di intermezzo che man mano svelavano la trama del gioco. La trilogia creata per l'8-bit della Nintendo fu migliorata durante il passaggio al 16-bit sul Super Nintendo nel 1995. Nel 2004 si apre una nuova era, con l'aggiunta di \"Ninja Gaiden\" per Xbox, e successivamente due sequel diretti, cinque remake, due titolo per console portatili e uno spin-off.\nSerie \"Shadow Warriors\".\n\"Shadow Warriors\".\nLa versione arcade di \"Ninja Gaiden\", distribuito nel 1988, \u00e8 un gioco di combattimento simile a \"Double Dragon\" nel quale il giocatore ha il controllo di un ninja senza nome e deve attraversare diverse citt\u00e0 e paesi degli Stati Uniti per sconfiggere un culto maligno.\nIl gioco arcade in s\u00e9 non mostra quasi nessuna connessione con la trilogia per NES o la versione per Xbox; alcuni suoi aspetti sono stati per\u00f2 riutilizzati per l'episodio della serie per il NES (ad esempio il primo livello del gioco per NES \u00e8 una \"variazione\" del primo livello del gioco arcade, anche l'introduzione del gioco sulla console ricorda molto quella presente sull'arcade).\nLa trilogia NES.\n\"Shadow Warriors\".\nL'originale \"Shadow Warriors\", era sostanzialmente un gioco di combattimento a piattaforme, messo in commercio tra il 1988 e il 1989. Il ninja chiamato Ryu Hayabusa, allenato dal suo defunto padre Ken, si reca in America per ritrovare le statue dei Demoni (antichi oggetti con il potere di distruggere il mondo). L'avventura termina in Sud America quando Ryu combatte con Jaquio, la mente maligna responsabile della morte di suo padre Ken Hayabusa.\nIl gioco introduce numerose caratteristiche che verranno poi riutilizzate nei giochi successivi quali gli intermezzi animati che spiegano la storia, lo Shuriken boomerang e le tecniche ninja chiamate \"ninpo\". Esattamente come tutti i giochi della serie Ninja Gaiden anche questo risult\u00f2 famoso per l'elevata difficolt\u00e0.\n\"Shadow Warriors II\".\nNel seguito, \"Shadow Warriors II: The Dark Sword of Chaos\", Ryu viene a conoscenza di un nuovo nemico chiamato Ashtar. La trama del gioco ruota attorno al fatto che Ryu deve salvare da Ashtar una certa Irene Lew, agente della CIA e deve distruggere la Dark Sword (spada oscura), un'arma dall'enorme potere. Verso la fine Ryu scopre come Jaquio si sia reincarnato e sia il vero burattinaio di tutta la storia, colui che sta dietro a Ashtar e alla Dark Sword. In questo gioco si introducono per la prima volta gli Spirit Clones, ovvero delle copie invincibili di Ryu che replicano i suoi movimenti e l'aiutano combattendo al suo fianco. Viene inoltre data a Ryu la possibilit\u00e0 di scalare le pareti (nel precedente episodio la cosa era possibile solo continuando a saltare).\n\"Ninja Gaiden III\".\nIl terzo gioco \u00e8 ricordato per essere quello con la trama pi\u00f9 controversa tra cui si contano storie di agenti segreti, esperimenti di ingegneria genetica e enormi navi da battaglia. Il gameplay \u00e8 rimasto sostanzialmente invariato e la storia parla soprattutto di Foster, un agente della CIA che ha inviato Ryu a combattere Jaquio nel primo episodio della serie. Il gioco viene largamente considerato come il pi\u00f9 difficile di tutta la trilogia soprattutto per via del fatto che la possibilit\u00e0 di continuare a giocare dopo che si \u00e8 morti \u00e8 limitato a un certo numero di volte.\nLa differenza pi\u00f9 consistente tra le due serie \u00e8 presente nel terzo capitolo del gioco, \"Ancient Ship of Doom\". La versione giapponese del gioco conteneva un sistema di password simile a quello introdotto durante la riedizione della trilogia per l'SNES, mentre nella versione statunitense di Ninja Gaiden questo era stato inesplicabilmente rimosso. Oltre che per il NES ne \u00e8 uscita una versione per l'Atari Lynx, l'unica pubblicata in Europa.\n\"Ninja Gaiden Trilogy\".\nNel 1995 esce \"Ninja Gaiden Trilogy\", la collezione dei tre precedenti giochi per il Nintendo SNES. In questa raccolta vengono inserite alcune migliorie tra cui un sistema di password (per passare immediatamente ai livelli successivi senza dover ricominciare ogni volta), nuove sequenze cinematografiche, un aggiornamento della grafica e del commento sonoro. Il terzo gioco della trilogia, in particolare, venne reso pi\u00f9 semplice introducendo la possibilit\u00e0 di continuare all'infinito e \"correggendo\" il danno provocato dai nemici (che nell'originale per il NES era eccessivamente alto). Sfortunatamente questa versione soffriva di rallentamenti e i controlli risultavano imprecisi per via di una fastidiosa latenza nella risposta.\n\"Shadow Warriors\".\nLa Tecmo distribu\u00ec una versione per Game Boy chiamata \"Shadow Warriors\", scollegata dagli altri titoli della serie.\nLa serie SEGA.\nLa SEGA, con il permesso della Tecmo, ha sviluppato due giochi, entrambi con il nome di \"Ninja Gaiden\": uno per il Master System e l'altro per la console portatile Game Gear. Il primo di questi ricalca da vicino i meccanismi tipici degli episodi per NES (anche se Ryu non pu\u00f2 pi\u00f9 arrampicarsi sui muri ma solo saltarci sopra) ma inserisce nuovi scenari e introduce nuovi personaggi. La versione per Game Gear \u00e8 invece completamente differente dagli altri episodi.\n\"Ninja Gaiden\" Master.\nUscito nel 1992 solo in Europa per il Master System, questo gioco riprende i meccanismi di gioco dei precedenti titoli per la console NES, anche se alcuni cambiamenti, come la velocit\u00e0 di gioco o l'abilit\u00e0 di scalare i muri, sono stati apportati. Il gioco, inoltre, presenta una nuova storia, nuovi personaggi e scenari, assolutamente nuovi nella saga.\nIl Villaggio del Drago, casa del Clan del Drago e del ninja Ryu Hayabusa, \u00e8 stato brutalmente distrutto. L'ultimo sopravvissuto racconta a Ryu che il sacro Bushido \u00e8 stato rubato, pergamena con poteri che permettono di controllare il mondo. Ryu decide di partire all'avventura per salvare la Sacra Pergamena dalle mani del Dark Samurai.\n\"Ninja Gaiden\" Game Gear.\nDistribuito in Giappone, Nord America e Europa per Game Gear nel 1991, questo gioco non assomigliava a nessuno degli altri titoli della serie Ninja Gaiden. Avendo uno schermo ridotto, personaggi ingranditi e meno velocit\u00e0 complessiva, risult\u00f2 molto simile alla serie Shinobi, con uno scorrimento pi\u00f9 lineare.\nCome nel caso dell'altro titolo sviluppato dalla Sega, la storia e i personaggi non erano collegati al resto della serie. Ryu Hayabusa \u00e8 seguito da alcuni nemici che stanno provando a rubare la sua Spada del Drago. Alla ricerca di risposte, Ryu arriver\u00e0 al responsabile della situazione.\n\"Ninja Gaiden\" Mega Drive.\nUna versione per Mega Drive era in sviluppo nel 1992, mai distribuita commercialmente a causa del povero sviluppo del gioco e delle critiche prima della distribuzione. Questa versione era simile a titoli come Double Dragon, un gioco di combattimento a scorrimento, che in qualche modo riprendeva la versione arcade originale di Ninja Gaiden. Comunque, nuovi livelli e una nuova storia, secondo la quale Ryu era in viaggio negli Stati Uniti, erano stati aggiunti.\nSerie \"Ninja Gaiden\".\nLa serie \u00e8 stata ripresa dal Team Ninja, capeggiato da Tomonobu Itagaki, e riproposta in chiave moderna nel 2004 con un titolo per Xbox, \"Ninja Gaiden\". Itagaki ha dichiarato pi\u00f9 volte che questo \"reboot\" rappresenta allo stesso tempo un \"prequel\" delle serie NES, introducendo personaggi comuni come Joe Hayabusa e Irene Lew. Allo stesso tempo i legami con la serie \"Dead or Alive\", sempre sviluppata dal Team Ninja e pubblicata dalla Tecmo, sono stati rinforzati, aggiungendo comparse di Ayane e Kasumi in \"Ninja Gaiden\", oltre che la presenza ormai centrale di Ryu Hayabusa in \"Dead or Alive\".\nLa trama si divide in quattro titoli, poi attorniati da diversi \"remake\" e \"spin-off\", che comprendono \"Ninja Gaiden\", \"Ninja Gaiden Dragon Sword\", \"Ninja Gaiden 2\" e \"Ninja Gaiden 3\". Il protagonista \u00e8 sempre Ryu Hayabusa, ultimo discendente del clan Hayabusa, in eterno conflitto con i clan che cercano di rubare la leggendaria Spada del Drago.\nTitoli principali.\n\"Ninja Gaiden\".\nDistribuito nel febbraio 2004, \"Ninja Gaiden\" per Xbox presenta una vera novit\u00e0 per i giochi d'azione, ottenendo ottimi risultati commercialmente, oltre che a una buona ricezione. Nel 2005 viene sviluppato e distribuito sempre per Xbox, \"Ninja Gaiden Black\", una versione aggiornata del precedente titolo. Presenta nuovi livelli di difficolt\u00e0, cos\u00ec come nuovi costumi, scenari, filmati e una nuova modalit\u00e0 di gioco, composta da missioni singole. Nel 2007 \u00e8 il turno di \"Ninja Gaiden Sigma\", prodotto questa volta da Y\u014dsuke Hayashi e primo titolo per PlayStation 3, che introduce nuove caratteristiche di gioco, come la possibilit\u00e0 di interpretare il personaggio di Rachel in alcuni momenti della storia, mentre nel 2012 viene il turno di \"Ninja Gaiden Sigma Plus\", porting del precedente titolo per PlayStation Vita.\nLa serie segue le vicende legate alla Spada del Drago Nero, antico artefatto malvagio custodito nel villaggio del Clan Hayabusa. Mentre Ryu era in missione presso suo zio Murai, la spada \u00e8 stata rubata dal guerriero Doku, e trasportata fino all'Impero Vigoor, dove il suo potere ha trasformato gran parte della popolazione in spietati demoni. Nel suo viaggio incontrer\u00e0 la cacciatrice di demoni Rachel, in cerca di sua sorella gemella Alma.\n\"Ninja Gaiden Dragon Sword\".\n\"Ninja Gaiden Dragon Sword\" \u00e8 il primo titolo della serie per Nintendo DS nel 2008. Sfruttando le nuove capacit\u00e0 della console, e soprattutto l'uso dello stilus, viene giocato in una posizione verticale, appoggiato sul lato, come un libro.\nGli eventi di questo titolo avvengono sei mesi dopo \"Ninja Gaiden\" per Xbox, e introducono un nuovo personaggio, kunoichi e miko Momiji, poi ripreso in entrambi i titoli successivi.\n\"Ninja Gaiden 2\".\n\"Ninja Gaiden 2\" \u00e8 il diretto seguito del primo titolo per Xbox, questa volta pubblicato per Xbox 360 nel 2008. Il videogioco introduce delle sostanziali novit\u00e0 all'interno del sistema di gioco come l'autogenerazione, nuovi livelli, personaggi e armi, e rappresenta l'ultima opera di Itagaki prima delle sue dimissioni. \"Ninja Gaiden Sigma 2\", edizione migliorata per PlayStation 3 uscita nel 2009, \u00e8 stata prodotta da Y\u014dsuke Hayashi, e presenta l'aggiunta di usare Ayane, Rachel e Momiji in alcuni momenti della storia. \u00c8 stato sviluppato anche un porting per PlayStation Vita, chiamato \"Ninja Gaiden Sigma 2 Plus\".\nIn questo titolo il giocatore controlla ancora una volta il ninja Ryu Hayabusa, che dopo l'uccisione di diversi membri del suo clan da parte di creature malvagie e bramose di potere, decide di vendicarlo affrontando nuove terribili minacce. Si affianca a Ryu un nuovo personaggio femminile dal nome Sonia, in realt\u00e0 Irene Lew, che aiuter\u00e0 il ninja nella lotta contro il male. Altri personaggi introdotti sono i quattro grandi demoni Elizab\u00e9t, Alexei, Volf e Zedonius, il padre di Ryu, Joe Hayabusa, e il leader del Clan del Ragno Nero, il ninja Genshin.\n\"Ninja Gaiden 3\".\n\"Ninja Gaiden 3\" \u00e8 il primo titolo originale sviluppato del Team Ninja con a capo Y\u014dsuke Hayashi, distribuito per Xbox 360 e PlayStation 3 nel 2012. A differenza degli altri titoli della serie, \"Ninja Gaiden 3\" prevede sezioni di gioco furtivo e una maggiore introspezione psicologica del protagonista, visto non pi\u00f9 come una macchina da guerra desiderosa di vendetta ma come un eroe oscuro non privo di debolezze, introducendo una gamma di nemici umani e robotici, razionalizzando la scelta delle armi e proponendo un solo tipo di magia \"ninpo\". La storia \u00e8 stata scritta da Masato Kato, produttore dell'originale serie per NES, ma l'insieme non \u00e8 stato recepito al meglio. Una versione adattata alla console Wii U, chiamata \"Ninja Gaiden 3: Razor's Edge\", \u00e8 stata distribuita come titolo d'uscita a novembre, comprendendo nuovi armi, \"ninpo\" e nemici, oltre che alcune missioni che prevengono l'utilizzo del personaggio di Ayane.\nLa storia \u00e8 incentrata su un oscuro culto di alchimisti che cercano di dominare l'intero mondo. Il portavoce di essi, il Reggente della Maschera, lancia una maledizione su Ryu, la Morsa dell'Assassino, che indebolisce il ninja ogni volta che quest'ultimo toglie una vita.\nSequel di \"Ninja Gaiden 3\".\nDurante un'intervista riguardo \"Yaiba: Ninja Gaiden Z\" del 2013, Hayashi ha confermato che il Team Ninja stava lavorando a un nuovo titolo della serie principale. Tuttavia a inizio 2021 non ci sono ancora conferme ufficiali.\n\"Ninja Gaiden: Master Collection\".\nIl 10 giugno 2021 \u00e8 uscita sul mercato \"Ninja Gaiden: Master Collection\" per PC, Nintendo Switch, PlayStation 4 e Xbox One, una raccolta di versioni rimasterizzate di \"Ninja Gaiden Sigma\", \"Ninja Gaiden Sigma 2\" e \"\".\nAltri titoli.\n\"Zen Pinball: Ninja Gaiden Sigma 2\".\nNato da una collaborazione tra Zen Studios e Tecmo, \"Zen Pinball: Ninja Gaiden Sigma 2\" \u00e8 un'espansione DLC di \"Zen Pinball\", videogioco flipper virtuale. Questa versione, ispirata all'ambientazione di \"Ninja Gaiden Sigma 2\", comprende i personaggi di Ryu Hayabusa, Rachel, Ayane, Momiji e Genshin. \u00c8 stata distribuita attraverso il PlayStation Store a partire dal 15 gennaio 2010. Questa versione \u00e8 stata poi adattata a \"Zen Pinball 2\" e distribuita il 4 settembre 2012\n\"Ninja Gaiden 3DS\".\nAnnunciato per il Nintendo 3DS insieme a \"Dead or Alive Dimensions\", nel 2012 era ancora in fase di sviluppo. Secondo la scheda del gioco su IGN, il videogioco \u00e8 stato cancellato.\n\"Ninja Gaiden Clans\".\n\"Ninja Gaiden Clans\", in Giappone , \u00e8 il primo videogioco sviluppato per sistemi Android e iOS, in collaborazione con Mobage, in cui vengono utilizzati i comandi touch screen per giocare, simile alla serie Infinity Blade. \"Ninja Gaiden Clan\" \u00e8 stato distribuito in Giappone a partire dal 19 settembre 2012 per Android e dal 15 novembre 2012 per iOS. Una versione statunitense era stata annunciata, ma non \u00e8 ancora stata distribuita.\n\"Yaiba: Ninja Gaiden Z\".\n\u00c8 il primo \"spin-off\" della serie, nato dalla collaborazione con Keiji Inafune, produttore di \"Mega Man\", \"Resident Evil\" e \"Onimusha\"."}
{"id": "356730", "revid": "1226", "url": "https://it.wikipedia.org/wiki?curid=356730", "title": "Michel Eyquem de Montaigne", "text": ""}
{"id": "356731", "revid": "799504", "url": "https://it.wikipedia.org/wiki?curid=356731", "title": "Giovanni Pagani", "text": "Oper\u00f2 soprattutto a Fermo, ma visse per lo pi\u00f9 nella sua citt\u00e0 natale ricoprendo importanti cariche pubbliche fino al 1545, quando venne eletto per l'ennesima volta tra i Priori, per la contrada Torno. Non fu per\u00f2 presente nel giuramento dei Priori, il primo febbraio, e da quella data pi\u00f9 volte la contrada estrasse dai bussoli soltanto il nome del figlio. \nDell'artista la cui formazione crivellesca potrebbe essere maturata nell'ambito della bottega di Pietro Alamanno, possediamo un unico lavoro firmato e datato: Joannes de Monte Rubiano pinsit A.D. XVII Maii 1506, una tavola rappresentante la \"Vergine del Soccorso\", proveniente dalla chiesa di Sant'Agostino a Cingoli, poi finita in Francia. Nel 1538 fu membro della commissione incaricata di rinnovare i patrii statuti. Sappiamo che si spos\u00f2 con una certa Giulia, da cui ebbe due figli: Sigismonda e il pittore Vincenzo, col quale collabor\u00f2 verso la fine della sua vita."}
{"id": "356734", "revid": "1318658", "url": "https://it.wikipedia.org/wiki?curid=356734", "title": "XIV arrondissement di Parigi", "text": "Il XIV \"arrondissement\" di Parigi \u00e8 situato sulla \"rive gauche\" e ingloba i quartieri una volta parte di Montrouge (Petit Montrouge), dove si trovavano i laboratori dell'abate Jacques Paul Migne. Al limite meridionale della citt\u00e0, confina coi comuni di Malakoff, Montrouge e Gentilly."}
{"id": "356736", "revid": "1516087", "url": "https://it.wikipedia.org/wiki?curid=356736", "title": "Rookie", "text": "Rookie \u00e8 un termine di origine anglosassone che viene utilizzato per descrivere una persona che \u00e8 al suo primo anno da professionista nel suo sport o disciplina e ha poca o nessuna esperienza professionale (ad esempio \"rookie pilot, rookie police officer\"). In italiano equivale a \u00abmatricola\u00bb o \u00abdebuttante\u00bb.\n\u00c8 una parola molto usata negli sport statunitensi, dove \u00e8 comune l'esistenza di corsi preparatori per i principianti\nEtimologia.\nL'Oxford English Dictionary dice che le origini sono incerte; forse \u00e8 una storpiatura della parola \"recruit\" (\"recluta\"). Il primo uso \u00e8 datato 1892, nelle \"Barrack-Room Ballads\" di Rudyard Kipling."}
{"id": "356746", "revid": "2513207", "url": "https://it.wikipedia.org/wiki?curid=356746", "title": "Tifo fluviale giapponese", "text": ""}
{"id": "356749", "revid": "14806", "url": "https://it.wikipedia.org/wiki?curid=356749", "title": "Karl Wilhelm Friedrich von Schlegel", "text": ""}
{"id": "356753", "revid": "38120", "url": "https://it.wikipedia.org/wiki?curid=356753", "title": "Nonmorti", "text": ""}
{"id": "356756", "revid": "767487", "url": "https://it.wikipedia.org/wiki?curid=356756", "title": "Love Actually - L'amore davvero", "text": "Love Actually - L'amore davvero (\"Love Actually\") \u00e8 un film del 2003 diretto da Richard Curtis.\nPellicola con un ricco cast che vede tra gli altri Hugh Grant, Colin Firth, Emma Thompson, Liam Neeson, Alan Rickman e Keira Knightley.\nLa tesi del film \u00e8 sintetizzata dalla canzone \"Love Is All Around\", e la trama \u00e8 un intreccio di relazioni e di amori: dieci storie, con protagonisti inglesi molto diversi tra loro, unite dal contesto temporale del periodo natalizio. Vista l'ambientazione della pellicola, la sua trasmissione durante il periodo delle festivit\u00e0 natalizie \u00e8 diventata ormai una consuetudine per molti reti televisive, facendolo pertanto assurgere allo status di cult movie di Natale.\nTrama.\nBilly Mack, vecchia leggenda del rock and roll, registra una cover in versione natalizia di una canzone dei The Troggs, la famosa hit \"Love Is All Around\". Billy lancia il suo nuovo singolo nonostante continui a ripetere che \u00e8 solo spazzatura. Alla notizia che il suo pezzo sta scalando le classifiche, Billy promette che la suoner\u00e0 in televisione nudo come un verme se riuscir\u00e0 a battere i Blue arrivando alla numero 1 delle chart inglesi. La cover di Billy riesce a diventare, proprio la sera della vigilia di Natale, la numero 1 in classifica. Invece di festeggiare la sua vittoria ai numerosi party ai quali viene invitato, va a trovare il suo manager, Joe, nel suo appartamento per festeggiare. Spiega al suo amico che Natale \u00e8 un giorno che va passato con le persone che si amano veramente, e Joe \u00e8 praticamente tutto l'amore che ha. Alla fine del discorso, Billy suggerisce di passare la serata sbronzandosi e guardando un film porno. Mantiene fede alla sua promessa, e suona \"Christmas Is All Around\" in televisione indossando solo un paio di stivali.\nJuliet e Peter si sono appena sposati. Mark, testimone di nozze e migliore amico di Peter, organizza una sorpresa agli sposi, con un coro che canta, subito dopo la cerimonia nuziale, \"All You Need Is Love\" dei Beatles. Juliet contatta quindi Mark, cercando di farsi dare il video della serata, nonostante lui sia sempre stato freddo nei suoi confronti. Visionando la cassetta scopre che il video fatto dal giovane non \u00e8 altro che una sequenza di suoi primi piani, e capisce cos\u00ec che Mark \u00e8 innamorato di lei e lui, sentendosi messo alle strette, ammette la cosa.\nLa vigilia di Natale, Mark si presenta alla porta della casa dei due sposi e, facendo finta di essere un cantante di strada, mostra a Juliet in gran segreto una serie di cartelli per dirle i suoi veri sentimenti. Dopo queste confessioni, Juliet segue in strada Mark e lo bacia, prima di ritornare da Peter.\nJamie, uno scrittore, esce di casa per andare al matrimonio di Juliet e Peter, lasciando la sua ragazza a letto con l'influenza. Tornato in fretta e furia per assicurarsi della sua salute, la scopre a letto con suo fratello. Sconsolato, Jamie si immerge nella scrittura, in un piccolo cottage nelle colline francesi intorno a Marsiglia. L\u00e0 conosce la domestica che si occuper\u00e0 della casa: Aur\u00e9lia, che parla soltanto portoghese. Nonostante non riescano a capirsi a parole, trovano lo stesso il modo per comunicare. Tra loro si sviluppa amicizia, poi affetto e infine un silenzioso amore, che sboccia nel momento in cui Aurelia bacia Jamie prima che lui ritorni in Inghilterra, mentre lei rimane a Marsiglia. La vigilia di Natale, Jamie si avvia a passare la sera con la sua famiglia. All'improvviso per\u00f2 lascia tutti e vola a Marsiglia, raggiunge il luogo in cui Aurelia lavora, accompagnato dalla famiglia e dai conoscenti di lei. Con il suo portoghese imparato da poco, Jamie le chiede di sposarlo, e Aurelia, che ha studiato un po' di inglese, accetta con gioia.\nHarry \u00e8 il manager di un'agenzia di design, e alle sue dipendenze c'\u00e8 Mia, la giovane segretaria, attratta da lui. Harry inizia ad accettare i suoi tentativi di attirare l'attenzione, comprandole infine una collana d'oro come regalo di Natale, nonostante l'estrema lentezza dell'addetto alla gioielleria, Rufus, intenzionato a comporre la migliore confezione regalo di sempre. Intanto la moglie Karen \u00e8 troppo occupata per accorgersene, immersa nei preparativi per il Natale: cerca di vedere suo fratello David, neo-primo ministro, prepara i figli alla recita sulla Nativit\u00e0, e aiuta l'amico Daniel che \u00e8 distrutto per la perdita della moglie. Karen scopre la costosa collana in una tasca del cappotto di Harry e pensa che sia un regalo per lei. Quando arriva il momento di scartare i regali, Karen apre un pacchetto simile a quello della collana, che in realt\u00e0 contiene un cd di Joni Mitchell. Questo ferisce Karen, che per\u00f2 finge che vada tutto bene davanti ai bambini. Dopo la rappresentazione, Karen affronta Harry, che ammette con sconforto di essere stato un idiota.\nDavid, fratello di Karen, \u00e8 stato nominato da poco primo ministro. \u00c8 giovane, bello e single. Natalie \u00e8 una delle domestiche della residenza di Downing Street: tra i due c'\u00e8 una strana attrazione. David prova qualche approccio, ma tutto va a rotoli quando il presidente degli Stati Uniti visita il paese, innervosendo il governo con il suo atteggiamento prevaricatore, e rifiutando di lasciare libert\u00e0 di decisione all'Inghilterra. Ma \u00e8 solo dopo che David scopre il presidente mentre tenta di sedurre Natalie, che il giovane primo Ministro decide di difendere il suo paese. Pronuncia un discorso davanti ai giornalisti nel quale mette in imbarazzo il presidente, dicendo che \"...un amico che fa il prepotente con noi non \u00e8 pi\u00f9 un amico\". Il discorso lo fa diventare estremamente popolare per il popolo inglese. La sera della veglia di Natale, mentre sfoglia alcuni biglietti di auguri, David trova un'affettuosa lettera di Natalie, che, nel mentre, era stata esautorata ed allontanata dalle proprie mansioni. Incoraggiato, esce e inizia a cercarla. Sa la via dove abita, ma non il numero, e suona con un'azione meticolosa come quella di un venditore ambulante campanello per campanello. David alla fine, grazie a un'indicazione della sopra citata Mia che abita nelle vicinanze, trova Natalie a casa della sua famiglia. Per poter passare del tempo con lei, si offre di accompagnarla alla vicina scuola per la recita della Nativit\u00e0. I due guardano lo spettacolo da dietro le quinte, per cercare di non dare nell'occhio, e al momento cruciale dello spettacolo, quando il grande sipario viene alzato, tutta la platea vede David e Natalie che si scambiano un bacio.\nDaniel ha appena perso sua moglie per una malattia, lasciandolo con il figliastro undicenne Sam. Daniel deve convivere con questa improvvisa responsabilit\u00e0, e anche con l'evidente fine della sua vita amorosa. Anche Sam \u00e8 sottosopra; si \u00e8 appena innamorato di una sua coetanea, una ragazza di nome Joanna, che, come Sam crede, non sa nemmeno della sua esistenza. Seguendo i consigli di Daniel, Sam decide di improvvisarsi batterista per fare colpo su Joanna, riuscendo a ottenere un posto nella band che la accompagna nella recita natalizia mentre canta \"All I Want for Christmas Is You\" di Mariah Carey. Sfortunatamente Sam non riesce a parlarle, e, aiutato da Daniel, la insegue fino all'aeroporto, dove sta per prendere l'aereo per tornare negli Stati Uniti. Grazie alla ingenua goffaggine del gi\u00e0 nominato gioielliere Rufus, e anche al fatto che quasi tutto lo staff dell'aeroporto \u00e8 impegnato a guardare Billy Mack che suona nudo, Sam riesce ad arrivare fino al check-in per confessare il suo amore a Joanna. Intanto, prima di partire verso l'aeroporto, Daniel si scontra con la mamma di un amico di Sam, Carol. Tra i due scatta il colpo di fulmine.\nSarah \u00e8 un'altra delle invitate al matrimonio di Juliet e Peter; la ragazza, che lavora nell'agenzia di Harry, \u00e8 innamorata di Karl, suo collega, dal primo momento in cui l'ha visto. Harry la implora di dirgli qualcosa, considerando che \u00e8 Natale e che probabilmente lui sapeva gi\u00e0 tutto. Per\u00f2 Sarah ha un fratello affetto da malattie mentali che la chiama al cellulare incessantemente. Sarah si sente responsabile verso lui, e mette qualunque altra cosa in secondo piano per poterlo aiutare e confortare. L'insperata occasione con Karl arriva alla festa natalizia offerta dall'ufficio, che si tiene nella galleria d'arte di Mark, ma quando i due giovani sono a letto, il fratello di Sarah la chiama chiedendole di andare da lui.\nColin Frissell \u00e8 un fattorino che si crede molto attraente, e prova a sedurre ogni ragazza che incontra per strada, ottenendo sempre dei rifiuti. Un giorno informa il suo amico Tony che andr\u00e0 in America a cercare l'amore ma soprattutto il sesso, convinto che le ragazze americane lo troveranno irresistibile per il suo accento inglese. Appena arrivato in America, Colin entra in un bar e incontra tre bellissime amiche che subito impazziscono per il suo accento, e lo invitano a passare la notte con loro. Tempo dopo, Colin torna dal Wisconsin con una quarta amica, Harriet, e una bellissima ragazza, Carla, per il suo incredulo amico Tony.\nJohn e Judy si incontrano sul set di un film dove posano come controfigure per le scene erotiche. I due, timidi e impacciati, si trovano a mimare atti sessuali, spesso nudi, mentre imbastiscono surreali conversazioni sul traffico o sulle loro precedenti esperienze nel cinema. L'intimit\u00e0 a cui li costringe il set contrasta con la reciproca cautela con cui fanno evolvere il loro rapporto, finch\u00e9 John riesce a trovare il coraggio di chiedere a Judy un appuntamento, che termina con un veloce bacio: \u00e8 l'inizio di una relazione che li porta al matrimonio.\nColonna sonora.\nLa colonna sonora originale \u00e8 stata composta da Craig Armstrong. \u00c8 entrata nella Top 40 della classifica americana di Billboard 200. Ha ricevuto il disco d'oro in Australia e Messico.\nLe canzoni del film sono:\nAccoglienza.\nIl film ha incassato 246 milioni di dollari in tutto il mondo contro un budget di produzione di circa 40-45 milioni. \nSul sito di recensioni professionali Rotten Tomatoes detiene un punteggio del 64 % di recensioni positive su 221 giudizi con un voto medio di 6.40/10. Il consenso della critica lo ha definito \"Un racconto zuccheroso troppo pieno di storie. Tuttavia, il cast riesce ad intrattenere\"\nSequel.\nNel 2017 viene realizzato un cortometraggio sequel del film, presentato in occasione del \"Red Nose Day\" e intitolato \"Red Nose Day Actually\", dove torna la maggior parte dei membri del cast del primo film, tra cui: Liam Neeson, Keira Knightley, Hugh Grant, Andrew Lincoln, Thomas Brodie-Sangster, Colin Firth e Rowan Atkinson."}
{"id": "356758", "revid": "339392", "url": "https://it.wikipedia.org/wiki?curid=356758", "title": "Honky Tonk", "text": ""}
{"id": "356759", "revid": "124258122", "url": "https://it.wikipedia.org/wiki?curid=356759", "title": "Brick Bradford", "text": "Brick Bradford \u00e8 un personaggio immaginario protagonista della omonima serie a fumetti di fantascienza ideato nel 1933 da William Ritt e dal disegnatore Clarence Gray. Rappresenta una delle serie pi\u00f9 rappresentative del genere, sia per l'inconfondibile stile preciso e pulito del disegnatore Gray che per l'intensit\u00e0 delle trame concepite da Ritt, i cui interessi per la mitologia, la storia e le teorie scientifiche lo portarono a realizzare un fumetto molto diverso dagli altri dello stesso genere avventuroso, sia per l'originalit\u00e0 dei temi che per la chiarezza espositiva, che hanno reso la serie uno dei pochi esempi di fumetto nel quale la trama \u00e8 completa e coerente in ogni aspetto.\nNe \u00e8 stato tratto un serial in 15 puntate prodotto dalla Columbia Pictures nel 1947 oltre che alcune trasposizioni letterarie pubblicate nella collana Big Little Books. La serie ha raggiunto molta popolarit\u00e0 al di fuori degli Stati Uniti venendo pubblicato in Australia e Nuova Zelanda sia su quotidiani che su comic book, mentre in Europa \u00e8 stata pubblicata su alcune riviste in Francia, dove \u00e8 nota come \"Luc Bradefer\" e in Italia dove \u00e8 stata a lungo pubblicata in vari formati e con diversi nomi.\nStoria editoriale.\nLa Central Press Association, piccolo distributore poi assorbito dalla King Features Syndicate, chiese allo scrittore William Ritt e al disegnatore Clarence Gray di realizzare un fumetto di genere avventuroso con elementi polizieschi e fantascientifici. La striscia quotidiana esord\u00ec quindi il 21 agosto 1933 riscuotendo ben presto un buon gradimento del pubblico. La popolarit\u00e0 aument\u00f2 nel giro di pochi mesi, tanto che dopo poco pi\u00f9 di un anno esord\u00ec anche nelle tavole domenicali anche se, su alcuni giornali che non avevano una edizione domenicale, esord\u00ec sabato 24 novembre 1934. Su altri quotidiani gi\u00e0 dal 1933 invece la serie veniva pubblicata nell'edizione domenicale e il 20 aprile 1935 esord\u00ec una seconda serie a strisce chiamata \"The Time Top\", che dur\u00f2 un paio di mesi, pubblicata in accoppiata alla serie originaria e che poi venne inglobata nella continuity di quest'ultima nel 1937. In questa seconda serie esord\u00ec una macchina del tempo che divenne il pezzo forte delle storie degli anni a venire. Fu inoltre la prima volta in cui fu introdotto all'interno di un fumetto il tema del viaggio nel tempo. \nRitt e Gray lavorarono insieme per oltre quindici anni e quando lo scrittore si ritir\u00f2 nel 1948, il disegnatore ne prese il posto come sceneggiatore fino al 1952, realizzando sia testi che disegni, quando cedette la realizzazione delle strisce quotidiane a Paul Norris per continuare a occuparsi solo delle tavole domenicali fino al 24 febbraio 1957 quando gli subentr\u00f2 anche qui Norris, onesto artigiano ma di qualit\u00e0 inferiore. La serie viene infine sospesa il 25 aprile 1987. Con la morte di Gray, alla fine del 1956, si conclude il periodo migliore di questa serie che tuttavia continua disegnata da Paul Norris fino al 1987.\nDurante gli anni quaranta Ritt perde progressivamente interesse per il personaggio e cos\u00ec, nel 1948, lascia l'incarico passando prima le strisce quotidiane e poi anche le tavole domenicali allo stesso Gray che, oltre a disegnare, inizia a scrivere anche le sceneggiature fino a quando, per problemi di salute, lascia le strisce giornaliere a Norris, un autore che si era occupato per quattro anni di Jungle Jim per la King. Gray muore cinque anni dopo e Norris inizia a occuparsi quindi anche delle tavole domenicali. Norris aveva lasciato un segno nel mondo dei fumetti avendo partecipato alla creazione di Aquaman per la DC Comics e per il suo lavoro alle serie Secret Agent X-9, Vic Jordan e altre ma il lavoro per Brick Bradford alla fine ecliss\u00f2 tutto quello che aveva fatto prima. Con Norris come unico autore sia delle storie che dei disegni la serie continu\u00f2 a essere pubblicata per decenni, con storie ambientate sulla terra nella strisce giornaliere e nello spazio cosmico e nel futuro nelle tavole domenicali. Ma come spesso era gi\u00e0 accaduto per altre serie a fumetti, l'interesse del pubblico e quindi la sua diffusione sulla stampa and\u00f2 a calare col tempo e quando Norris decise di ritirarsi, anche la serie venne chiusa. L'ultima striscia venne pubblicata il 25 aprile 1987 e l'ultima tavole domenicali solo due settimane dopo.\nLe strisce di Brick Bradford vennero ristampate su albi dal King Features, tra cui \"King Comics\", nel 1936 e \"Ace Comics\", dal 1947 al 1949. Nel 1948 venne pubblicata per alcuni mesi un albo dedicato al personaggio con ristampe di vecchie strisce ed edito da Standard Comics. Le uniche storie originali di Brick Bradford apparire in forma comic book sono state pubblicate alla fine degli anni sessanta da King Comics, nelle pagine posteriori di titoli dedicati a l'Uomo mascherato e Mandrake.\nBiografia del personaggio.\nIl personaggio \u00e8 protagonista di storie di avventura fantascientifica spaziale sul tipo della serie a fumetti di Buck Rogers di Dick Calkins o Flash Gordon di Alex Raymond, ma agli esordi ricordava maggiormente un'altra creazione di Calkins, \"Skyroads\", nella quale il protagonista era anch'esso un eroico aviatore. Il personaggio \u00e8 un eroe dai capelli rossi e dal fisico atletico, abilissimo aviatore, esploratore e agente segreto che si trova spesso in lotta contro criminali. Insieme con vari scienziati e con la fidanzata June Salisbury, \u00e8 protagonista di viaggi straordinari che lo portano fino al centro della Terra cos\u00ec come all'interno di una moneta dopo essere stato rimpicciolito a livelli atomici, potendosi spostarsi a suo piacimento attraverso lo spazio-tempo a bordo della sua macchina del tempo \"Time Top\", alias cronosfera, una delle prime macchine del tempo dei fumetti, dalla caratteristica forma di trottola e costruita in modo che, mentre gira vorticosamente, la cabina di comando all'interno rimanga immobile e che venne realizzata dallo scienziato Kalla Kopak il quale permetter\u00e0 a Brick e ai suoi compagni di viaggiare nello spazio e nel tempo.\nNelle strisce giornaliere, oltre al protagonista sono presenti pi\u00f9 o meno costantemente gli stessi personaggi: Sandy Sanderson, appassionato di aviazione come Brick, June Salisbury, fidanzata di Brick, e suo padre Van Atta Salisbury, uomo di cultura, e lo scienziato Kalla Kopak. Questi personaggi compaiono raramente nella versione a tavole domenicali nella quale il protagonista si ritrova spesso da solo con la sua macchina del tempo della quale si era fatta conoscenza il 20 aprile 1935 in una breve storia, \u201cThe Time Top\u201d, avente come protagonista April Southern, figlia del professor Horatio Southern, personaggio che diverr\u00e0 ricorrente nelle tavole domenicali, e pubblicata dal 20 aprile al 22 giugno 1935 come striscia aggiuntiva a quelle giornaliere di Brick Bradford. Nelle tavole domenicali la macchina del tempo appare per la prima volta nella tavola del 16 ottobre 1937. \nTrama.\nIl fumetto raccolse l'eredit\u00e0 di serie a strisce americane come Skyroads, Buck Rogers e Flash Gordon, trattando tematiche quali l'esistenza dei dinosauri, viaggi intergalattici, robot e mondi sub-atomici e i viaggi nel tempo ma gli autori riescono a rendere la striscia molto di pi\u00f9 di una semplice imitazione di Buck Rogers. All'interno del genere della fantascienza le storie del personaggio rientrano nel filone detto space opera, con tematiche simili a quelle che venivano pubblicati all'epoca sulle riviste specializzate: incontro con razze perdute, viaggi all'interno dell'universo microscopico, viaggi all'interno della Terra oltre a viaggi nel tempo per mezzo della Chronosphere, progettata dallo scienziato Kalla Kopak il quale costruisce una prodigiosa macchina capace non solo di viaggiare nel tempo e nello spazio, ma anche di rimpicciolirsi per poter penetrare tra le molecole. Lo schema dei singoli episodi della produzione a strisce giornaliere parte con un lungo prologo di avventure minori seguito da un tema centrale nel quale viene raggiunta l'acme della storia e un finale spesso usato per introdurre l'episodio successivo. Lo sceneggiatore William Ritt \u00e8 influenzato nello scrivere le trame dai suoi interessi per la mitologia classica e per la scienza moderna. Nella prima storia, \"Amaru la citt\u00e0 sottomarina\", Brick, nel cuore del Per\u00f9 sulle tracce degli antichi Incas e di una misteriosa citt\u00e0 insieme al suo vecchio amico Sandy, a una bella ragazza, June e suo padre professore vive un\u2019avventura drammatica, piena di rischi e colpi di scena, alla fine della quale torner\u00e0 a casa ma pronto a ripartire insieme ai compagni per altre mete. Questo \u00e8 lo schema delle prime storie caratterizzate da trame avvincenti, con personaggi e scenari che variano continuamente. Nelle strisce giornaliere il personaggio parte alla volta di perdute citt\u00e0, di isole misteriose, arriva in Antartide e si introduce fra gli atomi di una moneta visitandone gli elettroni. In particolare, in questa storia del 1944, \"Viaggio in una moneta\", il professor Kalla Kopak riesce a rimpicciolire persone e oggetti e insieme a Brick parte per un viaggio dentro una moneta a bordo di una navicella che viene rimpicciolita fino a poter entrare all'interno della moneta fra un atomo e un altro; il tutto viene osservato al microscopio dagli altri scienziati del laboratorio fintanto che la navicella non diviene anch'essa invisibile e gli scienziati decidono di andarsene quando improvvisamente si accorgono che dalla moneta sta gi\u00e0 riapparendo la navicella che, reduce da un lungo viaggio che ha portato i suoi passeggeri a scoprire strani mondi all'interno della moneta, restituisce alla normalit\u00e0 i suoi passeggeri. Il viaggio era durato apparentemente cos\u00ec poco per loro che lo osservavano perch\u00e9 si erano scordati della teoria della relativit\u00e0: nell'infinitamente piccolo anche i tempi sono infinitamente brevi e un\u2019avventura che per i nostri eroi era durata parecchi mesi, nel mondo non rimpicciolito era durata pochi secondi.\nEdizioni estere.\nLa serie ha raggiunto molta popolarit\u00e0 al di fuori degli Stati Uniti venendo pubblicato in Australia e Nuova Zelanda sia su quotidiani che su comic book, mentre in Europa \u00e8 stata pubblicata su alcune riviste in Francia, dove \u00e8 nota come \"Luc Bradefer\" e in Italia dove \u00e8 stata a lungo pubblicata in vari formati e con diversi nomi.\nItalia.\nIn Italia Brick Bradford venne tradotto con diversi nomi, tra cui Bruno Arceri, Guido Ventura, Giorgio Ventura, Guido Delani, Antares, Marco Spada e Bat Star. Fu pubblicato sia su \"L'Avventuroso\" che su \"L'Audace, testata questa sulla quale venne pubblicato\" con il suo vero nome. Il personaggio esord\u00ec in Italia su \"Settebello\", settimanale umoristico degli anni \u201830 che pubblic\u00f2 a puntate la prima avventura a strisce giornaliere modificandone il nome in Bruno Arceri. Sui \"Tre Porcellini\" e su \"Topolino\" della Mondadori lo chiamano Guido Ventura e gli fanno diventare neri i capelli per italianizzarlo. Nel dopoguerra \u00e8 stato riproposto varie volte da diversi editori come i Fratelli Spada, Comic Art, Panini e l'Editoriale Corno.\nAltri media.\nNarrativa.\nTrasposizioni letterarie pubblicate nella collana Big Little Books delle prime due storie a fumetti: \"Brick Bradford and the City Beneath the Sea\" (1933-1934) e \"Brick Bradford with Brocco the Mountain Buccaneer\" (1934-1935)."}
{"id": "356761", "revid": "1456895", "url": "https://it.wikipedia.org/wiki?curid=356761", "title": "Hadar (astronomia)", "text": "Hadar (\u03b2 Cen / \u03b2 Centauri / Beta Centauri), nota anche come Agena, \u00e8 la seconda stella pi\u00f9 brillante della costellazione del Centauro, dopo , nonch\u00e9 l'undicesima stella pi\u00f9 brillante nel cielo notturno. La sua declinazione marcatamente meridionale ne penalizza l'osservazione dall'emisfero boreale, mentre la rende ben visibile da tutte le regioni dell'emisfero australe.\nDistante circa 350 anni luce dal sistema solare, la stella \u00e8 un probabile membro dell'associazione \"Centauro inferiore-Croce\", un sottogruppo dell'associazione Scorpius-Centaurus, l'associazione OB pi\u00f9 vicina alla Terra. Hadar, pur apparendo nel cielo come una stella singola, \u00e8 in realt\u00e0 un sistema stellare costituito da tre componenti, di cui due risolvibili otticamente (una di queste \u00e8 a sua volta una binaria spettroscopica). Nonostante sia tradizionalmente classificata come stella gigante, le due componenti principali del sistema sono due massicce stelle azzurre di sequenza principale; una delle due (o forse entrambe) sono inoltre variabili.\nOsservazione.\nHadar si presenta nel cielo notturno come una stella di colore azzurro-blu di magnitudine 0,60 posta in corrispondenza delle zampe anteriori del Centauro, nella parte meridionale della costellazione e in direzione della Via Lattea australe. Visivamente appare vicina ad , da cui dista solo 4\u00b0 e mezzo e con la quale forma la coppia pi\u00f9 vicina di stelle di magnitudine apparente inferiore a 1 che sia visibile nel cielo notturno.\nLa declinazione di Hadar, pari a 60\u00b0S, la rende ottimamente visibile da tutte le regioni dell'emisfero australe ma ne penalizza notevolmente l'osservabilit\u00e0 dalle regioni dell'emisfero boreale; in particolare essa \u00e8 invisibile in tutte le regioni pi\u00f9 a nord del 30\u00ba parallelo. Ci\u00f2 implica che questa stella non \u00e8 visibile da tutta l'Europa, dalle coste africane del Mediterraneo, da tutta la Russia, da tutte le principali isole del Giappone e da quasi tutte le regioni degli Stati Uniti. Essa risulta invece visibile da quasi tutta l'India, dalla Cina meridionale, da alcune regioni della Florida e del Texas meridionale, da quasi l'intero Messico e dai paesi del Nordafrica coste mediterranee escluse. I mesi migliori per la sua osservazione dall'emisfero nord sono quelli di aprile-maggio.\nQuesta posizione marcatamente meridionale ha fatto s\u00ec che lo studio scientifico approfondito di questa stella sia stato possibile solo con il lancio in orbita di telescopi spaziali e con la costruzione di osservatori astronomici nell'emisfero sud.\nLa sua posizione rende Hadar circumpolare nelle regioni a sud del 30\u00b0S, cio\u00e8 nelle regioni pi\u00f9 meridionali del Sudamerica, dell'Africa e dell'Australia, nonch\u00e9 in Nuova Zelanda.\nLa stella era nota fin dall'antichit\u00e0, dato che, a causa della precessione degli equinozi, era allora visibile assieme alla Via Lattea australe alle latitudini mediterranee.\nHadar, nell'emisfero australe, \u00e8 utile come stella guida, poich\u00e9, tracciando una linea immaginaria con , si ottiene una linea che passa a pochi gradi dalla stella Gacrux, nella vicina costellazione della Croce del Sud. Individuata Gacrux, un navigatore pu\u00f2 disegnare una linea passante da Acrux, che, prolungata cinque volte, punta verso il polo sud celeste.\nAmbiente galattico e distanza.\n\u00c8 probabile che Hadar faccia parte della dell'associazione stellare Scorpius-Centaurus, l'associazione OB pi\u00f9 vicina alla Terra, della quale fanno parte molte delle stelle blu luminose delle costellazioni dello Scorpione, del Lupo, del Centauro e della Croce del Sud. Centinaia di stelle con massa pari o superiore a 15 masse solari sono state identificate come appartenenti a questa associazione, comprese alcune stelle (come Antares) in una fase avanzata del loro ciclo vitale; si ritiene che il numero complessivo dei membri possa arrivare a 1000-1200 astri.\nL'associazione Scorpius-Centaurus \u00e8 divisa in tre sottogruppi di stelle, chiamati \"Scorpione superiore\", \"Centauro superiore-Lupo\" e \"Centauro inferiore-Croce\". \u00c8 probabile che Hadar faccia parte di quest'ultimo sottogruppo, che si estende nella parte sudoccidentale del Centauro e che occupa l'area di cielo visibile in direzione della Croce del Sud e della Mosca, fino a raggiungere l'estremit\u00e0 nordorientale della Carena. L'et\u00e0 delle stelle del sottogruppo varia a seconda della loro posizione: le componenti della parte nordorientale, le pi\u00f9 prossime al gruppo \"Centauro superiore-Lupo\", hanno un'et\u00e0 di circa 17 milioni di anni, mentre le componenti pi\u00f9 meridionali possiedono un'et\u00e0 inferiore, pari a circa 12 milioni di anni; ci\u00f2 rivela che i fenomeni di formazione stellare sarebbero avvenuti progressivamente in senso nord-sud. Tra i tre sottogruppi dell'associazione Sco-Cen il Centauro inferiore-Croce \u00e8 quello pi\u00f9 vicino a noi, con una distanza media di 118 parsec (circa 385 anni luce).\nQuello che suscita dubbi in merito all'effettiva appartenenza di Hadar a questo sottogruppo \u00e8 il suo moto proprio, che si discosta da quello degli altri membri dell'associazione. Tuttavia, da un lato la misurazione del moto proprio di Hadar pu\u00f2 non essere precisa per via della sua natura di stella multipla; dall'altro, la presenza di una stella azzurra della massa e dell'et\u00e0 di Hadar all'interno di un'associazione OB come quella del \"Centauro inferiore-Croce\" non pare poter essere il frutto di una coincidenza.\nSulla base delle rilevazioni eseguite dal satellite Hipparcos nel 1997, la parallasse di Hadar \u00e8 stata calcolata in 6,21 \u00b1 0,56 mas, che la collocava alla distanza di circa 525 anni luce dalla Terra; tuttavia tale misurazione non era probabilmente precisa, a causa del fatto che la primaria di Hadar \u00e8 una binaria spettroscopica.\nMisurazioni successive, che tengono conto della natura binaria della principale, hanno corretto il valore ottenuto da Hipparcos: in una pubblicazione di Ausseloos e colleghi del 2006 viene suggerita una distanza di 108 \u00b1 4 parsec, corrispondenti a 352 \u00b1 13 anni luce; in una pubblicazione successiva viene invece proposta un'ulteriore riduzione dei dati di Hipparcos con un valore di parallasse equivalente a 8,32 mas, che corrisponde ad una distanza di circa 391 anni luce. Hadar \u00e8 dunque circa 80 volte pi\u00f9 distante di , che dista poco pi\u00f9 di 4 anni luce dalla Terra; pertanto, la ragione per cui ci appare pi\u00f9 luminosa risiede nella sua maggiore vicinanza alla Terra, mentre Hadar \u00e8 intrinsecamente molto pi\u00f9 luminosa di .\nCaratteristiche.\nIl sistema.\nHadar \u00e8 un sistema stellare costituito da tre componenti, di cui due facenti parte a loro volta di un sistema binario spettroscopico. La scoperta della natura multipla della stella \u00e8 avvenuta nel 1935, quando J.G. Voute riusc\u00ec a discernere, vicino alla stella, una compagna di magnitudine 4, da cui era separata da 1,3\". Dalla scoperta la stella non ha per\u00f2 mutato significativamente la propria posizione, anche se si \u00e8 registrato un lieve cambiamento nell'angolo di posizione; questo potrebbe indicare che, se la coppia di stelle fosse realmente legata gravitazionalmente e non si trattasse piuttosto di una binaria ottica, il loro periodo orbitale sia molto lungo, a seconda dell'eccentricit\u00e0 orbitale che non \u00e8 conosciuta esattamente, sarebbe compreso tra 125 e 220 anni, e la distanza della compagna dalla coppia principale sarebbe pari ad almeno 120 UA, circa 17,8 miliardi di km.\nCome anticipato, la principale \u00e8 a sua volta una binaria spettroscopica, identificata come tale negli anni sessanta del Novecento; tuttavia \u00e8 solo a partire dal 2002 che \u00e8 stato possibile derivare i parametri orbitali della coppia. Nel 2006 Ausseloos e colleghi, basandosi su osservazioni sia interferometriche che spettroscopiche, compiute presso l'osservatorio astronomico di La Silla (Cile), hanno concluso che il periodo orbitale della coppia \u00e8 356,92 \u00b1 0,03 giorni, l'eccentricit\u00e0 \u00e8 pari a 0,825 \u00b1 0,002 e l'argomento del pericentro a 60,8\u00b0 \u00b1 0,6\u00b0. Un altro gruppo di studiosi, coordinato da J. Davis, aveva stimato nel 2004 un valore di inclinazione orbitale di 67,4\u00b0 \u00b1 0,3\u00b0 e un semiasse maggiore di 2,59 UA (circa 385 milioni di km), mentre Pigulski e colleghi nel 2016 calcolano un semiasse maggiore di 2,78 UA. L'alta eccentricit\u00e0 dell'orbita determina tra i due apsidi una grande variazione nella distanza che le separa, passando da 0,53 UA al periastro (circa 78 milioni di km) a 5,5 UA all'afastro (circa 820 milioni di km, poco pi\u00f9 della distanza che separa Giove dal Sole).\nCaratteristiche delle due componenti principali.\nLe osservazioni interferometriche di cui la coppia principale di Hadar \u00e8 stata oggetto inducono a ritenere che la luminosit\u00e0 delle due componenti sia molto simile; d'altra parte, le osservazioni spettroscopiche hanno rilevato che le oscillazioni nella velocit\u00e0 radiale delle due componenti del sistema sono quasi identiche, il che implica che il rapporto fra le masse sia vicino a 1. Tutto ci\u00f2 suggerisce che i due astri abbiano caratteristiche molto simili. Ad esempio, Ausseloos e colleghi (2002), sulla base di osservazioni spettroscopiche, hanno rilevato che le ampiezze delle oscillazioni della velocit\u00e0 radiale delle due componenti sono rispettivamente 63,9 \u00b1 0,3 km/s e 65,4 \u00b1 1,1\u00a0km/s e hanno dedotto un rapporto fra le masse di 1,02 \u00b1 0,02. Davis e colleghi (2004) hanno ottenuto dei valori ancora pi\u00f9 vicini nelle oscillazioni delle velocit\u00e0 radiali, ricavati da osservazioni spettroscopiche: 63,8 \u00b1 0,6\u00a0km/s per una componente e 63,8 \u00b1 0,8\u00a0km/s per l'altra, deducendo un rapporto tra le due masse di 1,00 \u00b1 0,04; inoltre le osservazioni interferometriche li hanno portati a calcolare che il rapporto fra le luminosit\u00e0 delle componenti alla lunghezza d'onda di 442 nm sia 0,868 \u00b1 0,0015, corrispondente a una differenza di 0,15 \u00b1 0,02 magnitudini. Ausseloos e colleghi in una pubblicazione del 2006 hanno invece stimato una maggiore differenza nelle oscillazioni delle velocit\u00e0 radiali: 63,2 \u00b1 0,6\u00a0km/s e 72,1 \u00b1 0,6\u00a0km/s, che li ha portati a ipotizzare un rapporto fra le masse di 1,14 \u00b1 0,15; tuttavia osservazioni relative alla temperatura effettiva delle due componenti e alla loro gravit\u00e0 superficiale hanno suggerito loro di correggere il rapporto fra le masse ad un valore di 1,04 \u00b1 0,01. Quest'ultimo team di studiosi ha valutato che le masse delle due componenti siano 10,7 \u00b1 0,1 M\u2609 e 10,3 \u00b1 0,1 M\u2609. Davis e colleghi (2004) avevano invece hanno ipotizzato un valore di 9,3 \u00b1 0,3 M\u2609 per ambedue le componenti., mentre nel 2016 Pigulski et al. hanno stimato le masse delle due componenti rispettivamente di 12 e per Aa e Ab, assumendo una distanza di 361 anni luce dalla Terra.\nAusseloos e colleghi (2006) hanno anche stimato le temperature effettive delle due componenti del sistema in un intervallo compreso tra 23.000 e 27.000 K, con una gravit\u00e0 superficiale pari a log\"g\" = 3,5 \u00b1 0,4; tenuto conto di questi valori e delle masse si \u00e8 ipotizzato che le due componenti abbiano una et\u00e0 di 14,1 \u00b1 0,6 milioni di anni. Poich\u00e9 stelle con una massa di circa 10 M\u2609 permangono all'interno della sequenza principale in media per 31 milioni di anni, se ne deduce che le due componenti principali di Hadar sono stelle giunte all'incirca a met\u00e0 del loro tempo di permanenza in questa fase di stabilit\u00e0. Pertanto, la tradizionale classificazione di Hadar quale stella gigante di classe spettrale B1 III non \u00e8 corretta. Un'ulteriore conferma che Hadar abbia una et\u00e0 vicina a quella ipotizzata viene dal fatto che si \u00e8 visto che le altre stelle appartenenti all'associazione del \"Centauro inferiore-Croce\" hanno un'et\u00e0 compresa fra i 12 e i 17 milioni di anni. L'elevato valore di eccentricit\u00e0 orbitale \u00e8 a sua volta coerente con la probabile giovane et\u00e0 del sistema.\nSe i valori delle masse fossero esatti, allora le due componenti principali di Hadar si porrebbero al limite oltre il quale le stelle, giunte alla fase finale della loro evoluzione, esploderebbero in supernovae; tale limite, infatti, si aggira intorno alle 10 M\u2609. Tuttavia, poich\u00e9 \u00e8 probabile che le due componenti subiranno una cospicua perdita di massa durante le fasi avanzate della propria evoluzione, specie quando raggiungeranno lo stadio di gigante, \u00e8 plausibile pensare che il loro destino finale sia quello di diventare due massicce nane bianche.\nStelle massicce come le due componenti principali di Hadar sono molto luminose. Davis e colleghi (2004) hanno stimato che la magnitudine assoluta combinata delle due componenti sia \u22124,53 \u00b1 0,05; prese singolarmente, la pi\u00f9 massiccia avrebbe magnitudine \u22123,85 \u00b1 0,05, mentre l'altra \u22123,70 \u00b1 0,05, il che corrisponde ad una luminosit\u00e0 di circa 2965 L\u2609 per la componente pi\u00f9 massiccia e circa 2580 L\u2609 per la meno massiccia.\nVariabilit\u00e0.\nHadar manifesta dei fenomeni di variabilit\u00e0, che la pongono nel gruppo delle variabili: si tratta di un tipo di variabili pulsanti, di tipo spettrale B0-B2 III-V, che possiedono masse comprese fra le 10 e le 20 M\u2299 e che nel diagramma di Hertzsprung-Russell si collocano leggermente al di sopra della sequenza principale, con magnitudine assoluta compresa tra \u22123 e \u22125; il punto di massima luminosit\u00e0 di una variabile corrisponde approssimativamente alla massima contrazione della stella. Tipicamente le variabili subiscono delle variazioni di luminosit\u00e0 di alcuni centesimi di magnitudine con periodi da 0,1 a 0,3 giorni.\nLo studio della variabilit\u00e0 di Hadar \u00e8 per\u00f2 complicato dal fatto che le linee spettrali delle due componenti si sovrappongono, rendendo difficile attribuire una variazione univoca ad una delle due. In ogni caso Ausseloos e colleghi (2006) hanno studiato la parte di spettro compresa fra 4450 e 4457 \u00c5 (banda che si colloca nella zona blu del visibile), in cui \u00e8 presente solo il contributo della pi\u00f9 massiccia fra le due componenti, per studiare le variazioni nella velocit\u00e0 radiale; essi hanno individuato variazioni riconducibili a due frequenze dominanti: 7,415 e 4,542 cicli per giorno, corrispondenti a periodi di 3,236 e 5,284 ore. Individuare le variazioni dell'altra componente si \u00e8 invece rivelato pi\u00f9 difficile e gli studiosi non sono giunti ad alcuna conclusione in proposito.\nEmissione di raggi X.\nLe osservazioni nella banda dei raggi X, condotte tramite il telescopio spaziale XMM-Newton, non hanno mostrato alcuna apprezzabile variazione nel flusso di radiazione X, nonostante almeno la componente pi\u00f9 massiccia del sistema sia una stella variabile. L'emissione dei raggi X avviene a causa dell'alta temperatura raggiunta dal gas che si diparte dalla stella sotto forma di vento di particelle; in particolare, la caratterizzazione della radiazione ha permesso di concludere che essa viene originata da gas riscaldati a tre differenti temperature: 0,9, 2,4 e 6,8 milioni di K. Le ipotesi circa il meccanismo che provoca un simile innalzamento della temperatura nel vento stellare di Hadar sono due: l'esistenza, all'interno del vento, di turbolenze che producono collisioni ad altissima velocit\u00e0 del gas, con il conseguente riscaldamento; oppure, lo scontro dei gas provenienti dalle due componenti del sistema, che determina la formazione di onde d'urto che causano l'incremento termico.\nL'analisi dei risultati inviati da XXM-Newton ha anche permesso di concludere che Hadar ha una metallicit\u00e0 molto simile a quella del Sole.\nEtimologia e riferimenti culturali.\nIl nome \"Hadar\" proviene dall'arabo \u0623\u0644\u0627\u0631\u0636, \"al-ar\u1e0d\", che designa \"Il suolo\"; tale designazione \u00e8 probabilmente dovuta alla bassa declinazione della stella se vista dalle latitudini del tropico del Cancro, per cui si presentava sempre rasente l'orizzonte in Egitto al Cairo, o nella Penisola arabica (circa un migliaio di anni fa, al tempo della redazione delle opere degli astronomi arabi, Hadar poteva essere osservata dal Cairo solo 4\u00b0 sopra l'orizzonte). Pi\u00f9 difficile \u00e8 rintracciare l'origine dell'altro nome proprio di Hadar, \"Agena\". Si tratta di un nome relativamente moderno, risalente all'Ottocento, che potrebbe derivare dalla combinazione della lettera greca \"\u03b1\" e della parola latina \"genu\", \"ginocchio\", rifacendosi dunque alla tradizione secondo cui la stella designa una zampa del Centauro. Se la lettera \"a\", iniziale del nome \"Agena\", stesse effettivamente per \"\u03b1\" si tratterebbe di un errore, in quanto Hadar \u00e8 la stella \"\u03b2\" del Centauro (); curiosamente, un errore simile \u00e8 stato fatto a proposito di , che \u00e8 stata chiamata nell'Ottocento \"Bungula\", unendo la lettera \"\u03b2\" (scorrettamente applicata alla stella pi\u00f9 brillante della costellazione) al termine latino \"ungula\" (\"zoccolo\"), che identifica l'altra zampa del Centauro celeste.\nNell'astronomia aborigena australiana una delle pi\u00f9 importanti costellazioni \u00e8 quella dell'Em\u00f9, un uccello appartenente alla famiglia dei Dromaiidae. Gli aborigeni australiani chiamano questo uccello celeste \"Tchingal\"; la sua testa coincide con la Nebulosa Sacco di Carbone, ospitata nella Croce del Sud. Secondo la mitologia aborigena, la coppia formata da \u03b1 e \u03b2 Centauri rappresenta due fratelli cacciatori che trafiggono l'uccello con una lancia, raffigurata dalle stelle pi\u00f9 occidentali della Croce del Sud.\nIn Cina Hadar viene chiamata \u9a6c\u8179\u4e00 (cinese: m\u01ce f\u00f9 y\u012b), che significa \"la prima stella dell'addome del cavallo\".\nIn astrologia si ritiene che la stella presenti determinate caratteristiche a seconda del pianeta con cui \u00e8 connessa: con Mercurio prometterebbe successo e felicit\u00e0; con Venere sarebbe legata a una pronunciata sensualit\u00e0, mentre con Marte, Saturno e Nettuno sarebbe foriera di pettegolezzi e scandali."}
{"id": "356763", "revid": "38120", "url": "https://it.wikipedia.org/wiki?curid=356763", "title": "Warhammer 40,000", "text": ""}
{"id": "356764", "revid": "38120", "url": "https://it.wikipedia.org/wiki?curid=356764", "title": "WH40K", "text": ""}
{"id": "356778", "revid": "34392", "url": "https://it.wikipedia.org/wiki?curid=356778", "title": "Polizia Municipale", "text": ""}
{"id": "356779", "revid": "228587", "url": "https://it.wikipedia.org/wiki?curid=356779", "title": "Danny Blind", "text": "A livello internazionale \u00e8 stato uno dei nove calciatori capaci di conquistare le tre maggiori competizioni europee per club nonch\u00e9 uno dei sei calciatori vincitori di tutte le manifestazioni calcistiche confederali all'epoca vigenti.\nBiografia.\n\u00c8 padre di Daley, come lui difensore e vincitore di 5 campionati olandesi con l\u2019Ajax.\nCarriera.\nGiocatore.\nClub.\nDanny Blind esord\u00ec in Eredivisie il 29 agosto 1979 con la maglia dello Sparta Rotterdam, squadra con la quale rimase per sette stagioni. La svolta nella sua carriera arriv\u00f2 nel 1986, quando fu ingaggiato dall'Ajax, in fase di ristrutturazione tecnica dopo un decennio di oscuramento internazionale.\nCon la squadra di Amsterdam Blind vinse cinque titoli nazionali (1990, 1994, 1995, 1996 e 1998), quattro coppe d'Olanda (1987, 1993, 1998 e 1999), la Coppa delle Coppe 1986-1987, la Coppa UEFA 1991-1992 (in finale contro il Torino) e la Champions League 1994-1995, contribuendo a far diventare l'Ajax il secondo club d'Europa in ordine di tempo, dopo la Juventus, a vincere le tre principali competizioni europee ed entrando egli stesso nel novero dei giocatori pi\u00f9 titolati del mondo. Ad esse si aggiunsero anche la Supercoppa d'Europa e la Coppa Intercontinentale, entrambe del 1995 (in quest'ultima occasione venne nominato miglior giocatore della finale dopo aver messo a segno il rigore decisivo) e tre Supercoppe d\u2019Olanda consecutive (1994, 1995 e 1996).\nNazionale.\nIn Nazionale Blind esord\u00ec nel 1986 e, sebbene pi\u00f9 o meno regolarmente convocato per dieci anni, prese parte alla selezione che gioc\u00f2 i campionati del mondo del 1990 e del 1994 e il campionato d'Europa 1996, ma non a quella che vinse il campionato d'Europa del 1988 in Germania. Furono 42 le partite, con 1 goal, giocate in totale con la maglia arancione: l'ultima fu a Liverpool, per i quarti di finale persi contro la nel corso del campionato d\u2019Europa 1996.\nAllenatore e dirigente.\nAppesi gli scarpini al chiodo, viene subito nominato allenatore dello Ajax A1, dal 1\u00ba luglio 1999. Il 14 marzo 2005 \u00e8 chiamato sulla panchina dei lancieri a sostituire Ruud Krol, che era gi\u00e0 subentrato al posto di Ronald Koeman passato in Portogallo al Benfica, arrivando al secondo posto in eredivisie. L'anno seguente vince la Johan Cruijff Schaal, la KNVB beker e arriva quarto in campionato. Il 23 maggio 2006 dopo l'amichevole disputata contro l'Hierden lascia la squadra a Henk ten Cate. Dal 1\u00ba luglio 2007 \u00e8 stato \"Direttore Tecnico\" dello Sparta Rotterdam, sua ex squadra, fino al 15 maggio 2008. Dal 15 maggio 2008 \u00e8 stato Direttore sportivo, \"Direttore tecnico\" e \"Responsabile del settore giovanile\" dell'Ajax allenato da Marco van Basten. Dal 1\u00ba luglio 2009 al 29 giugno 2011 \u00e8 stato vice-allenatore di Martin Jol prima di avere dei dissidi con quest'ultimo.. e poi con Frank de Boer con il quale il 15 maggio 2011 \u00e8 diventato campione dei Paesi Bassi.\nIl 17 novembre dello stesso anno, lasciato il ruolo di vice a Dennis Bergkamp, gli viene assegnato di nuovo l'incarico di \"Direttore tecnico ad interim\" del club capitolino. Il 28 novembre Cruijff insieme agli allenatori del vivaio Wim Jonk, Dennis Bergkamp, Bryan Roy, Ronald de Boer, John Bosman, Jaap Stam, Marc Overmars, Michel Kreek, Orlando Trustfull e Dean Gorr\u00e9 ha annunciato che avrebbe adito le vie legali ritenendo che gli ingaggi dei tre nuovi dirigenti violino la politica a livello tecnico adottata dal club. Il giorno dopo Rob Been, presidente del consiglio direttivo, a nome del consiglio di amministrazione ha chiesto a Cruijff di lasciare il club. Una giunta elettorale provvisoria ha guidato il club fino al 12 dicembre quando \u00e8 stato eletto il nuovo consiglio al posto dei cinque attuali membri del board, invitati a lasciare la societ\u00e0. Il 7 febbraio 2012 \u00e8 stata pronunciata la sentenza secondo la quale la nomina di van Gaal a direttore generale dei lancieri sarebbe stata irregolare e cos\u00ec il 9 febbraio il board (quattro consiglieri pi\u00f9 Cruijff, che resta come consulente) si \u00e8 dimesso insieme a Martin Sturkenboom e Danny Blind.\nDal 1\u00ba agosto 2012 \u00e8 il vice di Louis van Gaal sulla panchina della Nazionale olandese.\nIl 28 marzo 2014 viene reso noto che van Gaal verr\u00e0 sostituito da Guus Hiddink al termine del Mondiale 2014 e che Blind diventer\u00e0 CT nel 2016 ma gi\u00e0 il 29 giugno 2015 sostituisce il dimissionario Hiddink (per la mancata qualificazione a Euro 2016) con assistenti Ruud van Nistelrooij e Marco van Basten (si aggiunger\u00e0 poi anche Dick Advocaat). Il 26 marzo 2017, dopo la sconfitta con la Bulgaria per 2 a 0 alle qualificazioni per i Mondiali 2018 e con la squadra a rischio eliminazione, viene esonerato e sostituito dal suo assistente Fred Grim; lo stesso Advocaat non riuscir\u00e0 a portare l\u2019Olanda ai Mondiali.\nDal 23 aprile 2018 \u00e8 membro del comitato direttivo dell\u2019Ajax.\nIl 4 agosto 2021 torna nello staff della Nazionale olandese sotto Louis van Gaal.\nControversie.\nNel dicembre 2006 Danny Blind \u00e8 rimasto coinvolto in un fatto di cronaca giudiziaria: alla guida del proprio veicolo ha investito una donna di 48 anni. Sottoposto a esame etilico da parte della polizia, \u00e8 emerso che il suo tasso alcolico era superiore di tre volte al limite stabilito per legge.\nStatistiche.\nPresenze e reti nei club.\n\"Statistiche aggiornate al 21 ottobre 2016.\"\nStatistiche da allenatore.\nClub.\n\"Statistiche aggiornate al 10 ottobre 2016\". \"In grassetto le competizioni vinte.\""}
{"id": "356782", "revid": "287204", "url": "https://it.wikipedia.org/wiki?curid=356782", "title": "Ernesto Chevanton", "text": ""}
{"id": "356800", "revid": "104458", "url": "https://it.wikipedia.org/wiki?curid=356800", "title": "Marco B\u00fcchel", "text": "Portabandiera del Liechtenstein durante la cerimonia di apertura dei XIX Giochi olimpici invernali di e , tra i suoi risultati vanta la medaglia d'argento in slalom gigante vinta ai Mondiali di Vail/Beaver Creek 1999 e quattro gare vinte in Coppa del Mondo.\nBiografia.\nStagioni 1988-1996.\nOriginario di Balzers ma residente a Triesenberg, debutt\u00f2 in campo internazionale ai Mondiali juniores di Madonna di Campiglio 1988. Esord\u00ec in Coppa del Mondo nel 1991, ai Giochi olimpici invernali ad , dove si classific\u00f2 36\u00ba nel supergigante e non complet\u00f2 lo slalom gigante, e ai Campionati mondiali a Morioka 1993, non terminando la prova della combinata.\nAi XVII Giochi olimpici invernali di si piazz\u00f2 40\u00ba nella discesa libera, 32\u00ba nel supergigante, 33\u00ba nella combinata e non complet\u00f2 lo slalom gigante, mentre ai Mondiali della Sierra Nevada del 1996 fu 18\u00ba nello slalom gigante. Sempre nel 1996, il 14 febbraio, ottenne a Sankt Johann in Tirol la prima vittoria, nonch\u00e9 primo podio, in Coppa Europa.\nStagioni 1997-2002.\nAll'inizio della stagione 1996-1997 colse il primo piazzamento in Coppa del Mondo (21\u00ba nello slalom gigante di S\u00f6lden del 27 ottobre); in seguito partecip\u00f2 ai Mondiali di Sestriere 1997, classificandosi 16\u00ba nella medesima specialit\u00e0. Sempre in slalom gigante gareggi\u00f2 anche ai XVIII Giochi olimpici invernali di , chiudendo 14\u00ba.\nNella stagione 1998-1999 B\u00fcchel inizi\u00f2 a cogliere piazzamenti del massimo rilievo sia in Coppa del Mondo, con il primo podio nello slalom gigante di Park City del 20 novembre (3\u00ba), sia soprattutto ai Campionati mondiali: a Vail/Beaver Creek 1999 vinse infatti la medaglia d'argento, sempre nello slalom gigante. Nella successiva rassegna iridata di Sankt Anton 2001 fu - ancora in slalom gigante - 9\u00ba, mentre non complet\u00f2 il supergigante; ai XIX Giochi olimpici invernali di , dopo essere stato portabandiera del Liechtenstein durante la cerimonia di apertura, si classific\u00f2 29\u00ba nella discesa libera, 13\u00ba nel supergigante e 17\u00ba nello slalom gigante.\nStagioni 2003-2007.\nNel 2003 disput\u00f2 i Mondiali Sankt Moritz (18\u00ba nella discesa libera, 11\u00ba nel supergigante e 19\u00ba nello slalom gigante) e colse la sua prima vittoria in Coppa del Mondo, imponendosi nel supergigante della Kandahar di Garmisch-Partenkirchen del 23 febbraio; a fine stagione in Coppa del Mondo risult\u00f2 al 2\u00ba posto nella classifica di supergigante. Nel 2004 ottenne a Hermagor-Pressegger See in slalom gigante l'ultima vittoria, il 20 febbraio, e l'ultimo podio (2\u00ba), il giorno successivo in Coppa Europa; l'anno dopo ai Mondiali di Bormio/Santa Caterina Valfurva 2005 fu 25\u00ba nella discesa libera e 5\u00ba nel supergigante, mentre nello slalom gigante non concluse la prima manche.\nAi XX Giochi olimpici invernali di si piazz\u00f2 7\u00ba nella discesa libera e 6\u00ba nel supergigante, non terminando invece la prova di slalom gigante. Anche l'anno dopo, nella rassegna iridata di \u00c5re 2007, gareggi\u00f2 nelle stesse specialit\u00e0: non concluse la discesa libera, mentre nel supergigante e nello slalom gigante si classific\u00f2 in entrambi i casi al 10\u00ba posto. In Coppa del Mondo quella stagione fu la migliore della sua carriera, con il 7\u00ba posto nella classifica generale e il 2\u00ba in quella di discesa libera.\nStagioni 2008-2010.\nIl 18 gennaio 2008 colse sulla Streifalm di Kitzb\u00fchel la sua ultima vittoria in Coppa del Mondo, in supergigante; nel 2009 ai Mondiali di Val-d'Is\u00e8re, sua ultima partecipazione iridata, fu 4\u00ba nella discesa libera e 7\u00ba nel supergigante.\nNel corso della sua ultima stagione agonistica, 2009-2010, conquist\u00f2 il suo ultimo podio in Coppa del Mondo (3\u00ba nella discesa libera della Lauberhorn di Wengen del 16 gennaio) e partecip\u00f2 ai XXI Giochi olimpici invernali di , piazzandosi 8\u00ba nella discesa libera e non terminando il supergigante. Annunci\u00f2 il suo ritiro il 10 marzo 2010, a oltre trentanove anni; la sua ultima gara in carriera fu il supergigante di Coppa del Mondo disputato a Garmisch-Partenkirchen il giorno seguente, affrontando la discesa in pantaloncini e giacca da smoking come ultima testimonianza della simpatia per la quale era noto nel Circo bianco, e chiudendo al 19\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nCoppa Europa.\nCoppa Europa - vittorie.\nLegenda:\nSG = supergigante\nGS = slalom gigante\nFar East Cup.\nFar East Cup - vittorie.\nLegenda:\nGS = slalom gigante"}
{"id": "356802", "revid": "110157", "url": "https://it.wikipedia.org/wiki?curid=356802", "title": "Haapsalu", "text": "Haapsalu (in svedese e in tedesco \"Hapsal\", \"\", \"Khaapsalu\", e in precedenza \"\u0413\u0430\u043f\u0441\u0430\u043b\u044c\", \"Gapsal'\") \u00e8 una citt\u00e0 dell'Estonia occidentale, capoluogo della contea di L\u00e4\u00e4nemaa.\nNota fin dai tempi antichi per le propriet\u00e0 curative dell'acqua marina e dei fanghi termali e per la sua atmosfera riposante, all'inizio del XIX secolo era un'apprezzata meta di soggiorno. Vi trascorse un periodo di cure anche il musicista russo P\u00ebtr Il'i\u010d \u010cajkovskij che vi dedic\u00f2 una composizione, \"Souvenir di Hapsal\".\nLa citt\u00e0 cerca oggi di riguadagnare la posizione di localit\u00e0 di soggiorno e di cure termali che tenne saldamente nei primi decenni del XIX secolo.\nStoria.\nNel 1279 le fu conferito lo status di citt\u00e0 e divenne sede della diocesi di Saare-L\u00e4\u00e4ne; alcuni edifici dell'epoca sono tuttora visibili, come il castello del vescovo che ha al suo interno una delle chiese (\"Toomkirk\", \"duomo\") ad una sola navata pi\u00f9 grandi dei Paesi baltici. Nel passatp godette dei cosiddetti Diritto di Lubecca.\nNel 1603 Christer Somme fu nominato governatore della citt\u00e0 dal sovrano svedese Carlo IX ma gi\u00e0 l'anno successivo il governatore perdendo una battaglia contro i polacchi ripieg\u00f2 in Svezia.\nNel 1825 un medico militare, Carl Abraham Hunnius, fond\u00f2 il primo centro di cure. La novit\u00e0 raggiunse l'aristocrazia di San Pietroburgo e da allora Haapsalu divenne una meta molto ambita per i trattamenti curativi. Attualmente vi sono tre centri che effettuano trattamenti con i fanghi.\nMonumenti e luoghi d'interesse.\nIl centro, caratterizzato da viuzze strette e dalle case di legno risalenti all'inizio del XX secolo. \nI resti della fortificazione del castello vescovile dominano la Lossi plats, al centro della citt\u00e0.\nIl primo nucleo, la cosiddetta \"Piccola fortezza\", fu\u00b4 costruito dal vescovo-feudatario della citt\u00e0 nel 1265. La parte occidentale della fortificazione venne costruita a cavallo dei XIV secolo e XV secolo. La parte orientale \u00e8 pi\u00f9 tarda, intorno al XVI secolo, mentre il \"Piiskopilinnus\", il castello vero e proprio, che sostitu\u00ec la fortezza originale si deve a Jacob De la Gardie che lo fece costruire fra il 1641-1647, con la cattedrale in stile gotico riaperta al culto nel 1990.\nA nord della fortezza, \u00e8 la bella passeggiata a mare affacciata sulla baia di Taga con le panchine in marmo decorate con note musicali. Sul lungomare si trova anche l'edificio in legno che ospita il \"Kursaal\", edificio termale costruito nel 1905 da R.Kn\u00fcpfer."}
{"id": "356803", "revid": "486946", "url": "https://it.wikipedia.org/wiki?curid=356803", "title": "Necromanti", "text": ""}
{"id": "356804", "revid": "436907", "url": "https://it.wikipedia.org/wiki?curid=356804", "title": "?! (album)", "text": "?! \u00e8 il primo album in studio del rapper italiano Caparezza, pubblicato nel 2000 dalla Extra.\nDescrizione.\nSi tratta della prima pubblicazione ufficiale del rapper in seguito all'interruzione della propria attivit\u00e0 musicale a nome Mikimix e si compone di quattordici brani, molti dei quali sono rifacimenti di pezzi originariamente pubblicati nei due demo di Caparezza, \"Ricomincio da Capa\" e \"Zappa\". Il disco si caratterizza inoltre per la presenza di vari campionamenti: \"Intro\" contiene un frammento di \"Guida nel suono a tre dimensioni del Sei Fasi Superstereo\", \"Tutto ci\u00f2 che c'\u00e8\" uno spezzone di \"La filastrocca\" di Raoul Casadei e \"La fitta sassaiola dell'ingiuria\" una parte di \"Confessioni di un malandrino\" di Angelo Branduardi.\nAl fine di promuovere \"?!\" \u00e8 stato pubblicato il singolo \"Tutto ci\u00f2 che c'\u00e8\" insieme al relativo video musicale. Nel corso del 2000 sono stati distribuiti anche i brani \"La fitta sassaiola dell'ingiuria\" (anch'esso accompagnato da un video diretto da Francesco Cabras e Alberto Molinari), \"Chi c*zzo me lo\" e \"La gente originale\"."}
{"id": "356806", "revid": "339392", "url": "https://it.wikipedia.org/wiki?curid=356806", "title": "Cucinare", "text": ""}
{"id": "356807", "revid": "1226", "url": "https://it.wikipedia.org/wiki?curid=356807", "title": "Lingua aliena", "text": ""}
{"id": "356816", "revid": "478814", "url": "https://it.wikipedia.org/wiki?curid=356816", "title": "Romanizzazione (linguistica)", "text": ""}
{"id": "356817", "revid": "339392", "url": "https://it.wikipedia.org/wiki?curid=356817", "title": "Pesce latte", "text": ""}
{"id": "356818", "revid": "125530833", "url": "https://it.wikipedia.org/wiki?curid=356818", "title": "Resistenza tedesca", "text": "Con il termine resistenza tedesca (in tedesco Widerstand ovvero Resistenza o antifaschistischer Widerstand ossia resistenza antifascista) si fa riferimento all'eterogeneo movimento clandestino di opposizione al regime totalitario della Germania nazista. Attivo tra il 1933 e il 1945, il movimento di resistenza cospir\u00f2 pi\u00f9 o meno efficacemente contro la dittatura di Adolf Hitler, riuscendo, attraverso alcuni influenti antinazisti, ad organizzare in diverse occasioni tentativi di assassinio dello stesso leader del Partito nazionalsocialista.\nFu fenomeno per sua stessa definizione \"sotterraneo\", e seppur privo di unit\u00e0, il movimento di resistenza tedesco fu presente in Germania sotto varie forme: partiti politici e istituzioni sociali, ufficiali cospiratori nella Wehrmacht e nel governo di Hitler, reti di spionaggio (cfr. Orchestra Rossa), alcune confessioni religiose, gruppi armati e militarizzati, sebbene il ruolo pi\u00f9 importante vada accreditato alle organizzazioni comuniste tedesche, in particolare il Kommunistische Partei Deutschlands.\nI documenti dell'apparato repressivo nazista, in particolare quelli della Gestapo e dei diversi tribunali, forniscono un quadro dell'ampiezza della resistenza tedesca al nazismo: dal 1933 al 1939, 225.000 persone furono condannate per motivi politici a pene pi\u00f9 o meno lunghe e 1.000.000 circa di tedeschi furono inviati per le stesse ragioni nei campi di concentramento.\nNel solo 1933, il giornalista Curt Bley ritiene che almeno 100.000 persone abbiano compiuto attivit\u00e0 antinazista reale.\nDurante il 1941, la Gestapo arrest\u00f2 11.405 oppositori di sinistra.\nNel periodo tra il 30 gennaio 1933 e la primavera del '36 furono assassinate 1.359 persone dagli agenti del regime nazista.\nNegli anni 1935-1936, la Gestapo presumeva l'esistenza di 5.708 centri clandestini di diffusione di volantini e stampa antinazista.\nLa resistenza tedesca fu inoltre responsabile di 17 attentati alla vita di Adolf Hitler, l'ultimo dei quali, il complotto del 20 luglio, caus\u00f2 la cattura e l'esecuzione di pi\u00f9 di 200 oppositori (certi o solo sospettati) del regime, con la conseguente distruzione del movimento di resistenza.\nLa resistenza in Germania dal 1933.\nImmediatamente prima della nomina di Hitler a cancelliere del Reich, vennero aperti i Lager di Breitenau, Neusustrum, Stettin-Bredow e B\u00f6rgermoor, sorvegliati dalle SA in quanto le SS contavano al momento pochi aderenti (meno di 10.000).\nDopo la successiva apertura di altri campi di concentramento vennero internati membri del partito comunista, di quello socialdemocratico, sindacalisti ed avversari politici in genere. Subito dopo venne soppressa la stampa comunista a livello locale e nazionale, e venne incendiato il Reichstag, il palazzo del Parlamento, \"la baracca dei chiacchieroni\" secondo il detto di Hitler.\nVenne emanata la legge \"per la protezione del popolo e dello Stato\" che comportava l'abolizione della libert\u00e0 di stampa, di riunione, di associazione, l'abolizione della libert\u00e0 di domicilio, della segretezza epistolare, che implicava anche limitazioni al diritto di propriet\u00e0 e venne ripristinata la pena di morte per diversi reati.\nPer giustificare questa legge si tent\u00f2 di incolpare i comunisti dell'incendio del Reichstag e, fra il 27 febbraio ed il 5 marzo 1933, giorno delle elezioni generali, vennero reclusi migliaia di funzionari dei partiti della sinistra (anche il segretario del partito comunista Th\u00e4lmann, da cui prender\u00e0 il nome il famoso battaglione antifascista nella Guerra di Spagna), dirigenti sindacali, intellettuali antinazisti e semplici militanti.\nI due principali partiti operai, anche se duramente colpiti a livello organizzativo e propagandistico, raggiungevano circa il 30% dei voti ed oltre 200 seggi nel nuovo Parlamento. In particolare a Berlino ottennero il 53% dei voti contro il 31% di quelli dati ai nazionalsocialisti.\nNel nuovo parlamento, dove non potevano naturalmente esser presenti i deputati social-comunisti incarcerati e/o ricercati, si vot\u00f2 con una decisa opposizione dei socialdemocratici la legge che nella pratica consolidava e rendeva \"legale\" la dittatura nazista: decretava infatti la fine dello Stato di diritto e di ogni garanzia giuridica per cittadini e permetteva al governo di legiferare sia in materia ordinaria che in materia costituzionale.\nIn sostanza, da quel giorno, il Parlamento non aveva pi\u00f9 alcuna autorit\u00e0, quindi nessuna utilit\u00e0 o funzione. In aprile venne creata la Gestapo. Il proletariato era allo sbando avendo perso capi, stampa e posti di riunione. I luoghi pubblici e birrerie furono poste sotto ferreo controllo degli SS ed SA: nell'arco di pochi mesi venne soppresso anche il partito socialdemocratico e quel che rimaneva del sindacato. La classe operaia rispondeva come poteva, mediante volantinaggi, manifestazioni e comizi improvvisati. Iniziava in tal modo la Resistenza al nazismo.\nDunque le elezioni federali tedesche del 1933 che portarono Adolf Hitler ad assumere la carica di Cancelliere del Reich non ebbero un risultato plebiscitario tanto che, nonostante il partito Nazista fosse il partito di maggioranza relativa, esso non era mai riuscito, anche nelle precedenti consultazioni elettorali, a superare la soglia del 44%; il consenso popolare, anche a dispetto delle forti restrizioni alle libert\u00e0 civili e dell'emanazione delle leggi razziali, crebbe progressivamente, registrando tuttavia un calo nel periodo che va tra la e lo scoppio della seconda guerra mondiale. Comunque il sostegno del popolo tedesco non venne mai a mancare concretamente.\nLa resistenza di comunisti, socialisti e cristiano-sociali.\nIl termine \"resistenza\" non \u00e8 direttamente utilizzabile in merito al periodo del biennio tra il 1933 ed il 1934, poich\u00e9, prima della soppressione della libert\u00e0 di stampa e dei partiti politici, quotidiani e riviste politiche di opposizione continuarono ad essere pubblicati, cos\u00ec come non vi erano ufficialmente limitazioni alle libert\u00e0 di associazione o di manifestazione; tuttavia questi mezzi si rivelarono decisamente inefficaci e, prima di essere soppressi, non produssero un movimento di opinione dalla forza sufficiente a creare nei nazisti il timore di un possibile mutamento del quadro politico.\nSocialisti e soprattutto comunisti, ben capendo la struttura del nazionalsocialismo, iniziarono immediatamente nel 1933 la resistenza che, rimanendo isolata, venne stroncata da Hitler in pochi anni date le premesse repressive cui si \u00e8 gi\u00e0 fatto accenno. Innumerevoli socialisti e comunisti pagarono con la vita, con torture e/o con arresti nei campi di concentramento. Tali misure scoraggiarono la diffusione e il consolidamento di una base popolare per la Resistenza tedesca al nazismo che non venne aiutata dai governi occidentali, e i cui capi non vennero riconosciuti come validi interlocutori (come accadde anche in Polonia).\nNe consegue che le organizzazioni clandestine vennero facilmente scoperte e distrutte dalla Gestapo e dal SD \u2014 Sicherheitsdienst, \"servizio di sicurezza\" (il controspionaggio). Fra queste ricordiamo a titolo esemplificativo:\nPer consistenza numerica ricordiamo:\nTutte queste organizzazioni non riuscirono a strutturarsi in maniera efficiente in un regime poliziesco capillare senza regole e con scarsi, se non nulli, aiuti dall'esterno. Quando i democratici borghesi, i religiosi e, pi\u00f9 tardi, alcuni militari del regime, capirono che Hitler metteva in pratica veramente quel che aveva promesso era troppo tardi: la Resistenza dei partiti della sinistra e della classe operaia, base fondamentale per la lotta antifascista, era gi\u00e0 spezzata.\nTra il 1935 ed il 1936 operarono, pi\u00f9 o meno isolatamente, circa un migliaio di gruppi di oppositori (socialisti, comunisti ed anche conservatori) che limitarono le loro attivit\u00e0 alla distribuzione clandestina di volantini, fenomeno controllato con facilit\u00e0 dalla polizia e dalla Gestapo, che arrestarono e deportarono gli oppositori del regime in campi di concentramento (in particolare quello di Dachau), per poi passare all'esilio e alla soppressione.\nDi fatto, l'espressione organizzata militarmente pi\u00f9 attiva e passata se non alla leggenda senz'altro alla Storia, resta quindi la formazione armata e tra le pi\u00f9 efficaci costituita in Spagna come 11\u00aa Brigata Internazionale i cui leader e volontari erano sovente veterani della Prima Guerra Mondiale poi passati all'ideologia marxista e libertaria. La massa di circa 5-6000 volontari tedeschi e austriaci che combatterono in Spagna contro Francisco Franco tra il 1936/39 determin\u00f2 appunto la formazione della pi\u00f9 nota Brigata \"Th\u00e4lmann\", ma ancor prima del Battaglione \"Etkar Andr\u00e8\" e altri gruppi minori; molti, fra questi volontari di Spagna riuscirono, per vie pi\u00f9 che rocambolesche a raggiungere negli anni 40 l'Unione Sovietica ove furono a disposizione dei servizi segreti o di truppe speciali di incursori o retroguardia.\nLa resistenza delle Chiese.\nNella Germania nazista anche la Chiesa cattolica e protestante, nonostante una decisa inclinazione a non contrapporsi alle linee di governo, ebbero tra le loro file alcuni \"oppositori\", quali Martin Niem\u00f6ller e Dietrich Bonhoeffer, che tuttavia agirono in modo individuale, senza ricevere alcun appoggio da parte dell'Istituzione, mentre personaggi autorevoli, quali i Vescovi Clemens August von Galen e Theophil Wurm, protestarono contro l'attuazione del cosiddetto programma eutanasia, ossia l'eliminazione o la sterilizzazione di tutte le persone affette da malattie genetiche. Un certo numero di preti e dei vescovi cattolici e protestanti attacc\u00f2 con coraggio ed apertamente il regime inumano di Hitler, anche in pubblico, aiutarono gli ebrei, ma senza riuscire ad allineare le intere comunit\u00e0 religiose contro il regime.\nPersonaggi e gruppi come il vescovo cattolico Clemens August von Galen, il teologo protestante Dietrich Bonhoeffer (assassinato dai nazisti) e la Bekennende Kirche, formazione critica all'interno della Chiesa Protestante, rimasero isolati: la sola comunit\u00e0 religiosa che restitette in massa fin dall'inizio furono i Testimoni di Geova: su 25.000 adepti 10.000 furono arrestati, e pi\u00f9 di 1.200 furono uccisi. A titolo di intervento, tanto isolato quanto coraggioso, \u00e8 da ricordare Bernhard Lichtenberg proclamato recentemente beato, che per le sue battaglie contro lo sterminio (allo scopo di \"avere purezza di razza ariana\" da parte del regime nazista) dei \"non adatti\" alla sopravvivenza, fu inviato al campo di Dachau, al quale non giunse vivo, morendo nel viaggio a causa della debilitatissima salute, provata dalle innumerevoli vessazioni precedentemente inflittegli.\nUno dei gruppi di resistenza pi\u00f9 importanti della seconda guerra mondiale \u00e8 stato quello del sacerdote austriaco Heinrich Maier, che ha costruito una resistenza attiva contro le istruzioni espresse dei suoi superiori della chiesa. Il gruppo non solo ha offerto resistenza passiva, ma ha anche voluto accorciare attivamente la guerra. Inoltre, Maier ha informato gli Alleati sulle fabbriche di V-1, V-2, carri armati Tiger, Me-109 e altri velivoli, oltre a prodotti essenziali per lo sforzo bellico come acciaio, cuscinetti a sfera e carburanti. Da un lato per dirigere i bombardieri alleati verso obiettivi efficaci e dall'altro per proteggere la popolazione. Molte informazioni erano fondamentali per l'operazione Hydra e l'operazione Crossbow, entrambe importanti per l'operazione Overlord. Il gruppo ha anche aiutato i soldati della Wehrmacht e delle SS a fingere malattie per evitare il fronte. Maier ha cercato nel suo movimento di unire persone politicamente importanti di tutti i partiti del periodo prebellico. Attraverso Walter Caldonazzi, il gruppo di resistenza era in contatto con i combattenti della resistenza italiani e, tramite Franz Josef Messner, le informazioni sull'omicidio di massa degli ebrei potevano essere comunicate molto presto agli alleati. Maier e il suo gruppo sono stati smascherati e la maggior parte dei membri \u00e8 stata gravemente torturata e giustiziata.\nL'opposizione di militari e aristocratici.\nDopo l'ascesa al potere di Hitler, strenuo difensore delle prerogative e del potenziamento dell'esercito tedesco, i vertici militari appoggiarono entusiasticamente il nuovo regime nazionalsocialista. L'appoggio incondizionato alle politiche del regime si incrin\u00f2 quando le aggressive mosse territoriali di Hitler fecero temere ai militari che la Germania avrebbe dovuto fronteggiare nell'immediato un nuovo conflitto senza che le forze armate fossero completamente pronte a sostenerlo.\nLa rioccupazione della Renania, l'annessione dell'Austria e la occupazione dei Sudeti, operazioni ottenute senza spargimento di sangue, furono sufficienti a far capire ad alcuni tedeschi la portata e le conseguenze delle ambizioni hitleriane e per questo, a partire dal 1938, furono attivi diversi gruppi di oppositori appartenenti alla \"Wehrmacht\" (l'esercito tedesco), all'\"Abwehr\" (i servizi segreti militari) e a circoli diplomatici che pianificavano un rovesciamento del nazionalsocialismo.\nIl gruppo di cospiratori includeva il brigadier generale Hans Oster, vicecomandante dell'\"Abwehr\" e che coinvolse successivamente anche il suo capo Wilhelm Canaris, l'ex-capo di Stato Maggiore dell'Esercito Ludwig Beck ed il feldmaresciallo Erwin von Witzleben. Al gruppo dei militari si aggiungevano alcuni diplomatici delusi, per vari motivi, del nazionalsocialismo: Carl Friedrich Goerdeler, borgomastro di Lipsia, Ulrich von Hassell, ambasciatore tedesco in Italia e Johannes Popitz, ministro delle Finanze del \"Land\" prussiano.\nL'eterogeneo gruppo, spesso in disaccordo sulle modalit\u00e0 e gli scopi da raggiungere, cerc\u00f2, tra il 1938 ed il 1939, di organizzare un colpo di Stato per scongiurare il pericolo di un nuovo conflitto mondiale che per\u00f2 fall\u00ec a causa dell'indecisione dei vertici militari rappresentati da Franz Halder e Walther von Brauchitsch, rispettivamente capo di Stato Maggiore e comandante in capo della \"Wehrmacht\".\nUlteriore causa del fallimento fu l'incapacit\u00e0 delle potenze occidentali di porre freno alle mire espansionistiche di Hitler. Le politiche di \"appeasement\" britanniche e francesi trasformarono presso il popolo tedesco Hitler in un nuovo \u00abmessia\u00bb che stava conducendo la Germania alla grandezza senza nessuno spargimento di sangue; \u00e8 ovvio che in tale condizioni il rovesciamento del \"F\u00fchrer\" da parte dei militari sarebbe stato interpretato come un atto di tradimento e non di patriottismo verso la Germania.\nDopo lo scoppio del secondo conflitto mondiale le rapide e vittoriose campagne di Polonia (settembre 1939) e di Francia (maggio 1940), ottenute con un modesto contributo di vite umane e propagandate come frutto del \u00abgenio\u00bb strategico del \"F\u00fchrer\", smentirono le pessimistiche valutazioni dei generali tanto da indurre i congiurati a sospendere ogni nuovo tentativo.\nL'avvio, nel giugno 1941, dell'Operazione Barbarossa - nome in codice che designava l'invasione dell'Unione Sovietica - scaten\u00f2 nuove paure nei congiurati, stimolandoli all'azione: ad Ovest la Gran Bretagna non era stata sconfitta e gli Stati Uniti seppur teoricamente neutrali dimostravano un appoggio incondizionato alla causa democratica. Una campagna ad Est contro l'esercito russo, considerato dai vertici militari tedeschi poco efficiente ma dotato di riserve umane e materiali inesauribili, rese concreto il grande timore dei generali: una guerra su due fronti.\nIn questo periodo emerse tra i congiurati la figura del colonnello Henning von Tresckow, che serv\u00ec, ricoprendo diverse posizioni, sul fronte orientale. Von Tresckow, gi\u00e0 critico alle politiche di aggressione prima dello scoppio del conflitto, era rimasto disgustato dagli eccidi condotti dalle SS e dagli \"Einsatzgruppen\" in Polonia. Durante il suo servizio in Russia - una guerra condotta da ambo le parti con estrema crudelt\u00e0 - ebbe modo di convincersi che l'unica soluzione per fare uscire la Germania da questa penosa condizione era di uccidere Hitler come un \u00abcane rabbioso\u00bb e destituire i suoi accoliti di ogni potere.\nVon Tresckow ag\u00ec cercando di coinvolgere nel suo progetto numerosi alti ufficiali tedeschi tra i quali suo zio, il feldmaresciallo Fedor von Bock che comandava il Gruppo Armate Centro sul fronte orientale presso il quale lo stesso von Tresckow era in servizio. Tutti i comandanti interpellati (tra i quali G\u00fcnther von Kluge, Erich von Manstein, Heinz Guderian e Gerd von Rundstedt) non si schierarono apertamente con von Tresckow pur non tradendolo; maggior successo ebbe il reclutamento tra giovani ufficiali Gruppo Armate Centro, meno timorosi di essere tacciati come traditori.\nI primi mesi della guerra sembrarono dare, come gi\u00e0 era successo in Polonia ed in Francia, ragione al \u00abgenio\u00bb di Hitler. Una serie di spettacolari avanzate vennero interrotte solo nel mese di dicembre alle porte di Mosca a causa dell'estremo freddo e dell'inasprimento della difesa sovietica. La terribile campagna invernale che ne consegu\u00ec - i soldati tedeschi non erano equipaggiati per il grande freddo russo a causa dell'ottimistica previsione che la guerra sarebbe finita prima dell'arrivo dell'inverno - vide una serie di scontri tra i generali che proponevano una ritirata generale verso posizioni pi\u00f9 difendibili e meno esposte ed Hitler che pretendeva una resistenza \u00absenza cedere un metro di terreno conquistato\u00bb.\nSu di lui pesava il precedente della terribile ritirata di Napoleone, che un secolo prima port\u00f2 alla disfatta l'esercito francese.\nNella primavera 1942 i tedeschi non si erano ritirati e, pur avendo subito terribili perdite, si trovarono nella condizione di riprendere la loro travolgente offensiva.\nIl malcontento dei militari esplose con l'Attentato a Hitler del 20 luglio 1944. Il fallimento di questo tentativo provoc\u00f2 un terribile inasprimento della sorveglianza e della repressione del dissenso.\nL'opposizione tedesca al nazismo all'esterno della Germania.\n\u00c8 da tener ben presente che, oltre alla resistenza interna portata avanti dai partiti della sinistra e da frange legate alla Chiesa ed ai cristiano-sociali (ovvero resistenza di matrice non golpista e interna allo stesso regime nazista), ben 5.000 tedeschi andarono a combattere il fascismo in Spagna di cui circa 2.000 morirono.\nIl ricordo in Italia.\nIl Museo della Resistenza della Casa dello Studente di Genova \u00e8 intitolato ad un operaio militante comunista tedesco, Rudolf Seiffert, catturato ed ucciso dai nazisti in Germania, proprio per rimarcare l'internazionalismo della Resistenza al nazifascismo.\nNegli anni settanta, gli studenti della facolt\u00e0 di ingegneria, dopo una serie di lotte e controversie, appoggiati da ex-capi partigiani, riuscirono sia a far intitolare l'Aula Magna a Giacomo Buranello, sia a riaprire le celle della Casa dello studente di Genova, dove venivano torturati antifascisti ed i partigiani all'epoca del prefetto Emanuele Basile, oggi vi \u00e8 la sede del Museo della Resistenza che \u00e8 meta di visita di scolaresche, specialmente nell'approssimarsi del 25 aprile, anniversario della Liberazione."}
{"id": "356820", "revid": "122582783", "url": "https://it.wikipedia.org/wiki?curid=356820", "title": "RheinEnergieStadion", "text": "Il RheinEnergieStadion, gi\u00e0 noto come M\u00fcngersdorfer Stadion prima del cambio di denominazione per motivi di sponsorizzazione, \u00e8 un impianto sportivo polivalente di Colonia, in Germania.\nInaugurato nel 1923, \u00e8 da sempre l'impianto che ospita gli incontri della formazione calcistica del , ma ha ospitato anche, dal 2004 al 2007, la squadra di football americano dei . Ha ospitato alcune partite dell'Europeo di calcio del 1988 e del Mondiale di calcio del 2006. \n\u00c8 raggiungibile dal centro di Colonia con la linea ferroviaria urbana 1 in un quarto d'ora circa. Presso la curva nord si trova un museo dedicato al .\nStoria.\nCon il trattato di Versailles del 1919, le fortificazioni di Colonia furono abbattute e la citt\u00e0 ebbe a disposizione, lungo riva sinistra del Reno, una vasta superficie che il sindaco Konrad Adenauer volle convertire in campo da calcio e in zona verde destinata ad ospitare varie attivit\u00e0 sportive, nel distretto di M\u00fcngersdorf. Dal 1920, su iniziativa di Adenauer, l'amministrazione comunale inizi\u00f2 ke trattative per acquisire un terreno pi\u00f9 ampio da privati e anche dalla comunit\u00e0 di Weiden-L\u00f6venich su Aachener Strasse, per costruire lo \"Sportpark M\u00fcngersdorf\". \nIl 22 settembre 1921 il Comune di Colonia decise di costruire lo stadio per un costo di 15,4 milioni di marchi. La costruzione inizi\u00f2 gi\u00e0 nell'ottobre 1921. Oltre all'arena principale, con circa 80 000 posti a sedere, furono progettati due stadi pi\u00f9 piccoli (arena est e ovest), una pista ciclabile, una piscina all'aperto, campi da tennis e hockey e una zona per l'atletica leggera su un'area di 80 ettari. Furono inoltre predisposti un sistema di fermata e binari di raccordo per il tram. Le strutture non erano ancora state completate quando si tenne la cerimonia di apertura, il 16 settembre 1923. Lo \"Sportpark M\u00fcngersdorf\", una volta completato, fu il pi\u00f9 grande impianto sportivo tedesco fino alla costruzione dello stadio olimpico di Berlino, nel 1936. L'impianto, privo di pista d'atletica, ebbe un costo totale di 47,4 milioni di marchi. \nLa prima partita internazionale in questo stadio, - (2-2), si svolse il 20 novembre 1927. La prima partita svoltasi allo stadio dopo la seconda guerra mondiale, vide affrontarsi prevalere sul per 2-1 di fronte a 75 000 tifosi. Uno degli appuntamenti chiave nello stadio erano le gare di atletica per non professionisti, che nel 1929 attirarono 38 000 partecipanti. Nel 1933 agli ebrei fu impedito l'accesso a tali gare e dopo la seconda guerra mondiale la squadra non ospit\u00f2 pi\u00f9 questo genere di competizioni sportive, ma solo partite di calcio. \nFino al 2004 l'impianto fu conosciuto come \"M\u00fcngersdorfer Stadion\". Furono due le principali fasi di ristrutturazione: la prima ebbe luogo dal 1972 al 1975 e la seconda dal 2002 al 2004. \nIn occasione del , ospitato dalla Germania Ovest, la citt\u00e0 di Colonia si candid\u00f2 a essere una delle sedi della manifestazione e programm\u00f2 la costruzione di un nuovo stadio da 80 000 posti, per un costo previsto di 23,5 milioni di marchi. La somma iniziale, per\u00f2, sal\u00ec ben presto a 93,5 milioni, una cifra troppo alta, per cui il piano fu abbandonato e Colonia fu costretta a rinunciare alla candidatura (al suo posto subentr\u00f2 Dortmund, con la costruzione del Westfalenstadion). \nIn occasione della ristrutturazione degli anni '70 furono investiti 45 milioni di marchi e la capienza fu portata a 61 000 posti a sedere. Il rinnovato stadio fu inaugurato il 12 novembre 1975 con il derby tra e , terminato 3-0 per i primi. Allo stesso tempo, l'azienda dei trasporti di Colonia costru\u00ec una stazione per la metropolitana leggera cittadina (7 milioni di franchi). \nIn occasione del , tenutosi in Germania Ovest, lo stadio ospit\u00f2 due incontri. \nL'11 luglio 1992 in questo impianto si esib\u00ec Michael Jackson.\nDopo un periodo di costruzione di 30 mesi, per un costo di 117,5 milioni di euro, il 31 gennaio 2004 fu inaugurato il nuovo stadio pronto per il , in programma in Germania, con l'apertura dell'ultima tribuna. A quel punto lo stadio poteva contenere 50 000 spettatori (41 825 posti a sedere e 8 175 in piedi), ridotti a 46 195 secondo le norme di sicurezza internazionali. In tale occasione di questa ristrutturazione, lo stadio fu ricostruito in pi\u00f9 fasi, in modo che il Colonia non dovesse spostarsi durante il periodo di inagibilit\u00e0; tuttavia la capienza fu limitata per due anni. \nDopo aver ospitato la Confederations Cup 2005, nel 2006 lo stadio fu una delle dodici sedi del Mondiale tedesco, durante il quale si disputarono a Colonia un ottavo di finale e quattro partite della fase a gironi.\nIl 21 agosto 2020 lo stadio ospit\u00f2 la finale di UEFA Europa League 2019-2020 tra Siviglia e Inter, anche se la gara si svolse senza spettatori a causa delle misure restrittive adottate per il contenimento della pandemia di COVID-19."}
{"id": "356826", "revid": "628767", "url": "https://it.wikipedia.org/wiki?curid=356826", "title": "Resistenza baltica", "text": "La resistenza baltica \u00e8 il movimento armato clandestino di opposizione prima all'occupazione sovietica dei paesi baltici, iniziata nel 1940 dall'URSS, poi dell'occupazione tedesca negli anni 1941-1944. La resistenza contro i sovietici prosegu\u00ec anche oltre il termine della seconda guerra mondiale, fino alla met\u00e0 degli anni cinquanta.\nEstonia.\nIl movimento di resistenza estone (\"Estonian Eesti vastupanuliikumine\"), per via dell'atteggiamento insolitamente clemente dei tedeschi e dunque diverso dalla rigidit\u00e0 del biennio sovietico, si svilupp\u00f2 pi\u00f9 lentamente su vasta scala che in altri due Paesi.\nContesto storico.\nBench\u00e9 inizialmente si avvertiva una generale gratitudine nei confronti della Germania, avvertita come liberatrice dell'Estonia dall'occupazione sovietica, la guerra fece mutare l'opinione dei baltici. La richiesta dell'ex primo ministro J\u00fcri Uluots alle autorit\u00e0 di occupazione tedesche di istituire un governo estone indipendente fu respinta e Adolf Hitler successivamente nomin\u00f2 Alfred Rosenberg come Reichkommissar della nuova amministrazione civile tedesca appena costituita. Quando divenne evidente che i tedeschi non avrebbero permesso il ripristino dell'indipendenza dello stato estone, il rapporto tra tedeschi ed estoni arruggin\u00ec in maniera irreversibile. Il risentimento pubblico inizi\u00f2 a crescere contro la Germania dal 1942, quando si impose la coscrizione degli uomini in et\u00e0 militare nei battaglioni della polizia, l'introduzione del progetto di lavoro e la riduzione delle razioni alimentari: l'Autogestione estone, il governo fantoccio locale, fu disprezzata per aver tentato di imporre tale coscrizione. Hjalmar M\u00e4e, capo dell'Autogestione, divenne presto impopolare per le sue critiche al presidente Konstantin P\u00e4ts. I tedeschi offrirono la carica occupata da M\u00e4e pi\u00f9 volte a J\u00fcri Uluots, ma egli rifiut\u00f2.\nIl popolo estone percep\u00ec minore libert\u00e0 rispetto alla precedente occupazione tedesca del 1917\u20131918, in particolare con riferimento alla comunit\u00e0 ebraica locale, perseguitata nel corso del conflitto, e dallo sfruttamento indiscriminato delle risorse naturali del paese. Un nazista olandese in visita in Estonia nel giugno 1942 defin\u00ec la \"coscienza nazionale\" del popolo estone \"sciovinista\", ragion per cui non sarebbe stato possibile rintracciare cittadini favorevoli ad un'unione con la Germania.\nCombattenti filo-indipendentisti.\nNonostante il processo di costituzione fu lento, nel corso della guerra si form\u00f2 un movimento di resistenza estone clandestino, i cui membri auspicavano l'ausilio delle potenze occidentali per ottenere supporto. Le divisioni politiche esistenti prima del 1940 erano palpabili nei ribelli, affiliati o al governo di P\u00e4ts o ai gruppi di opposizione come il Centro Nazionale e i partiti socialisti dei lavoratori. La resistenza allest\u00ec un sistema di comunicazioni interne e di produzione della stampa clandestini e risult\u00f2 favorita dalla vicinanza geografica con Svezia e Finlandia, come dimostra il fatto che i combattenti di Tartu e di Tallinn riuscirono a preservare i contatti con Londra e Stoccolma tramite il diplomatico estone di sede in Finlandia. Inoltre, la rotta marittima Tallinn-Stoccolma fu frequentemente percorsa tramite motoscafo al fine di fornire informazioni utili.\nInizialmente esistevano numerose organizzazioni clandestine come il Fronte Estone Libero (\"Vaba Eesti V\u00f5itlusrinne\", VEVR), istituito nell'agosto 1942 e diretto da Juhan Reigo e Endel Inglist. Il VEVR pubblic\u00f2 14 edizioni di un giornale antinazista noto come \"Vaba Eesti\" (Estonia libera). Un altro giornale emesso di nascosto era intitolato \"V\u00f5itlev Eestlane\" (Il combattente estone) ed era strettamente affiliato a coloro che lavoravano al Postimees. Nell'autunno del 1941, la versione precedente del Comitato nazionale della Repubblica di Estonia fu fondato da Heinrich Mark, Ants Oras e Jaan Ots. L'organizzazione era capeggiata da Ernst Kull nel 1943 ed era attraverso i suoi sforzi che i vari gruppi furono fusi in un'opposizione unificata al dominio nazista.\nNel giugno 1942 gli esponenti politici dell'Estonia sopravvissuti alla repressione sovietica tennero una riunione segreta in cui si discusse delle potenze occupanti dell'Estonia, della possibilit\u00e0 di formare un governo nazionale clandestino e delle opzioni disponibili per preservare la continuit\u00e0 della repubblica. Il 6 gennaio 1943 avvenne un incontro presso la delegazione estone che si trovava a Stoccolma, in Svezia. Fu deciso che, al fine di preservare la continuit\u00e0 giuridica della Repubblica d'Estonia, l'ultimo primo ministro eletto secondo le procedure costituzionali nazionali, J\u00fcri Uluots, doveva continuare ad esercitare le sue funzioni in carica di primo ministro.\nIl movimento form\u00f2 successivamente il Comitato nazionale della Repubblica estone (in estone: \"Eesti Vabariigi Rahvuskomitee\") nel marzo 1944. L'iniziativa di creare tale organo fu ipotizzata dai partiti di opposizione estoni prima della guerra, venendo poi condivisa da J\u00fcri Uluots, l'ultimo primo ministro eletto secondo procedure costituzionali, e dai suoi sostenitori. Il Comitato aveva lo scopo di istituire un governo provvisorio durante il ritiro ormai verosimile della Germania quando l'Armata Rossa raggiunse il confine con l'Estonia il 2 febbraio 1944. Nell'aprile 1944 un gran numero di membri del comitato - circa 200 se si contano anche i vari funzionari che avevano compiti burocratici - furono arrestati dalle Agenzie di sicurezza tedesche. Ad ogni modo, gli esponenti pi\u00f9 rappresentativi dei movimenti di resistenza sfuggirono all'arresto, compromettendo per\u00f2 le loro attivit\u00e0 fino alla met\u00e0 di giugno del 1944. Nel giugno del 1944 l'assemblea elettorale della Repubblica d'Estonia si riun\u00ec nuovamente in gran segreto e nomin\u00f2 J\u00fcri Uluots come primo ministro assegnandogli pieni poteri. Il 21 giugno J\u00fcri Uluots nomin\u00f2 Otto Tief viceministro. Mentre i tedeschi si ritiravano, il 18 settembre 1944 J\u00fcri Uluots form\u00f2 un governo avvalendosi dell'ausilio dal vice primo ministro Otto Tief, il quale ne prese poi il posto perch\u00e9 Uluots soffriva di cancro. Alla proclamazione del ripristino della sovranit\u00e0 da parte dell'esecutivo estone nello stesso giorno, le unit\u00e0 militari estoni presero possesso degli edifici governativi di Toompea, un quartiere di Tallinn, e intimarono alle forze tedesche di andarsene. I 4 giorni in cui l'Estonia esistette politicamente anche de iure furono gli unici in 47 anni. Il 20 settembre la bandiera nazista su Ermanno il Lungo (\"Pikk Hermann\") venne rimossa e fu rimpiazzata dal vessillo estone. Il governo di Tief non riusc\u00ec a mantenere il controllo, tentando invano di allestire la difesa della capitale contro l'avanzata dell'Armata Rossa con l'impiego degli uomini che avevano combattuto nel 200\u00ba Reggimento di fanteria finlandese e di un'unit\u00e0 militare organizzata da Johan Pitka. Poich\u00e9 non fu mai ritrovato il corpo di questo'ultimo, si presume sia morto in circostanze ignote qualche settimana pi\u00f9 tardi. La maggior parte dei membri e dei funzionari furono catturati, imprigionati, espulsi o giustiziati dai sovietici che avanzavano.\nResistenza filo-sovietica.\nUn piccolo numero di estoni decise di non schierarsi con i nazisti e di agire invece a favore dei sovietici eseguendo azioni di sabotaggio e pubblicando manifesti propagandistici illegali. Tra i principali combattenti, possono ricordarsi Rein Alasoo, Evald Laasi, Georgi Loik, Aleksander Looring e altri. Interessante pu\u00f2 considerarsi la testimonianza di Arnold Meri, affiliato ai sovietici, il quale cos\u00ec rispose a chi gli chiedeva il perch\u00e9 della sua scelta: \"La partecipazione dell'Estonia alla seconda guerra mondiale risultava inevitabile. Ogni estone poteva assumere solo una decisione: da che parte stare in quella sanguinosa battaglia: i nazisti o la coalizione anti-hitleriana\".\nLettonia.\nContesto storico.\nFurono molti i lettoni che resistettero all'occupazione della Lettonia da parte della Germania nazista. Il movimento di resistenza lettone risult\u00f2 diviso tra chi combatteva per l'indipendenza sotto le direttive del Consiglio centrale lettone e le unit\u00e0 a favore dei sovietici, coordinate dal movimento partigiano di Mosca. Daugavpils, insediamento nel sud del Paese, fu teatro di una feroce difesa messa in atto da cittadini ebrei che tentavano di contrastare le procedure di esecuzione dell'Olocausto. A contrastare attivamente le politiche naziste furono diversi cittadini, tra cui pu\u00f2 ricordarsi \u017danis Lipke, il quale riusc\u00ec a mettere in salvo pi\u00f9 di 50 ebrei. Lo Stato di Israele ha riconosciuto 138 lettoni (fino al 1\u00ba gennaio 2019) come Giusti tra le nazioni per aver tentato, a costo della propria stessa esistenza, di salvare cittadini ebrei durante l'Olocausto.\nMovimenti di resistenza nazionale.\nLa resistenza in Lettonia era organizzata in maniera molto confusa: essa includeva combattenti che resistevano all'occupazione sovietica, lavorando dunque assieme alle forze tedesche, sostenitori dei russi che si opponevano ai nazisti e gruppi di nazionalisti che si opponevano a entrambe le fazioni straniere sopraccitate con l'intento di restaurare l'indipendenza della Lettonia. Non mancarono casi di lettoni che passarono dall'uno all'altro gruppo a seconda dell'andamento della guerra. Infine, c'erano persone che si sentivano perseguitate, soprattutto ebrei, che resistevano a chiunque cercasse di ucciderli, compresi lettoni e tedeschi.\nIl 13 agosto 1943, i membri dei quattro maggiori partiti politici locali fondarono il Consiglio centrale lettone: da allora, cominciarono a circolare copie illegali dei quotidiani \"Jaun\u0101 Latvija\" (Nuova Lettonia) e \"Neatkar\u012bg\u0101 Latvija\" (Lettonia indipendente). Gli articoli editi vertevano sull'ipotesi di ripristinare la democrazia in Lettonia dopo la guerra.\nCureliani.\nIl Consiglio centrale lettone riusc\u00ec a formare la propria unit\u00e0 militare, mascherata da corpo di sorveglianza nazionale, comandata dal generale J\u0101nis Curelis e i cui uomini che ne facevano parte erano popolarmente conosciuti come Cureliani (in lettone: \"Kurelie\u0161i\"). Nata il 28 luglio 1944 per direttiva di Veide, l'amministratore del comune di Riga, lo scopo ufficialmente dichiarato dell'unit\u00e0 era quello di combattere i partigiani sovietici, di recente paracadutatisi in gran numero, e reclutare lettoni fedeli alla causa tedesca da spedire in regioni influenzate dai sovietici.\nIl numero di Cureliani \u00e8 incerto. Le stime forniscono una cifra che varia da 1.200 a 16.000 elementi, mentre ai tedeschi fu detto che il gruppo poteva fare affidamento su soli 500 uomini. I volontari si unirono spesso per sentito dire e accettarono di andare incontro alla possibilit\u00e0 di scontrarsi sia conci sovietici che con i nazisti: qualora i tedeschi si fossero ritirati, il compito, abbastanza ambizioso, avrebbe dovuto consistere nel mantenimento della regione fino all'arrivo degli aiuti delle potenze occidentali. Il 23 settembre i Cureliani si ritirarono attraverso Riga nel nord della Curlandia, lasciandosi alle spalle un gruppo di 150 uomini per operare dietro le linee sovietiche. Il corpo militare aiut\u00f2 il Consiglio centrale lettone ad effettuare spostamenti via mare verso la Svezia, in maniera tale da stabilire anche un contatto radio con il Paese scandinavo.\nIl 14 novembre i tedeschi circondarono e disarmarono i Cureliani. Sette dei loro ufficiali (incluso Upelnieks, membro del comitato militare del Consiglio centrale lettone clamdestino) furono condannati a morte da un tribunale militare nazista e fucilati a Liep\u0101ja il 19 novembre. Un battaglione comandato dal tenente Rubenis combatt\u00e9 i tedeschi per tre giorni prima di venire annientato; Rubenis cadde quando i lettoni tentarono di contrattaccare per evitare di finire accerchiati, mentre alcuni riuscirono a fuggire e ad abbandonare il campo di battaglia. Il generale Kurelis fu deportato invece in Germania e 545 dei suoi uomini furono spediti al campo di concentramento di Stutthof.\nPartigiani sovietici.\nAd eseguire scontri armati dietro le linee di fronte tedesche furono essenzialmente soldati dell'Armata Rossa, in particolare la Divisione di fucilieri lettoni sovietica e le guardie del popolo. Bench\u00e9 i primi attacchi avvennero gi\u00e0 nel 1942, un anno dopo la conquista tedesca, le operazioni condotte dai partigiani in Lettonia avvennero in maniera pi\u00f9 concreta solo nel 1943, dopo che l'Heeresgruppe B non riusc\u00ec a penetrare Stalingrado e Kursk. Nello stesso periodo, prese vita il reggimento partigiano \"Par padomju Latviju\" (per la Lettonia sovietica), dispiegatosi nel giugno del 1942 a Leningrado: inoltre, da Staraja Russa tre piccole unit\u00e0 partigiane lettoni (circa 200 uomini) si diressero verso il Paese baltico. Il 7 luglio il reggimento raggiunse il distretto di Ludza, ma i tedeschi riuscirono a sorprenderli e causarono gravi perdite, tanto che solo alcuni partigiani riuscirono a fuggire. Una successiva unit\u00e0 partigiana fu formata nel settembre 1942 per volere di Mosca da volontari della 201\u00aa divisione lettoni di fucilieri e dal reggimento lettone partigiano \"Par Padomju Latviju\", guidato da Vilis Samsons e cominci\u00f2 a combattere ad est del confine lettone, penetrando solo nell'inverno del 1943 in Lettonia. A marzo l'unit\u00e0 fu ribattezzata in Brigata partigiana lettone. Dato che la popolazione lettone non avrebbe sostenuto i partigiani sovietici, i progressi ottenuti furono irrisori.\nDal gennaio 1943 i partigiani rossi in Lettonia furono direttamente subordinati alla sede centrale di Mosca e sotto la direzione di Arturs Spro\u0123is. Un'altra figura di spicco fu Vilis Samsons, in seguito divenuto uno storico. Complessivamente, in Lettonia militarono 24 unit\u00e0 partigiane e 33 gruppi pi\u00f9 piccoli e si stima che in totale 12.000 lettoni ostacolarono i tedeschi. Da marzo 1944 a luglio si formarono 4 brigate:\nI partigiani della brigata di Leningrado, tutti di etnia russa e agli ordini di M. Klementyev, si resero protagonisti delle battaglie avvenute nei pressi del lago Lub\u0101ns. Nel 1944 e nel 1945 in Curlandia si costituirono molte unit\u00e0 partigiane (da 2 a 12 uomini ciascuna) che, sebbene piccole, furono molto attive: la pi\u00f9 nota di esse fu \"Sarkana bulta\" (Freccia rossa). I partigiani rossi lettoni subirono grandi perdite nel corso dei mesi e molte delle cellule pi\u00f9 piccoli non riuscirono a sopravvivere. Il movimento partigiano rosso in Lettonia si sciolse nell'ottobre 1944.\nLituania.\nIn Lituania, le lotte partigiane contro i nazisti furono poche poich\u00e9 la convivenza con i tedeschi era abbastanza tranquilla e non arrecava disordini. Il fenomeno del collaborazionismo fu molto diffuso in questo Paese, tanto che gli storici ritengono sia questa la causa del perch\u00e9 pi\u00f9 del 95% della numerosa comunit\u00e0 ebraica locale fu sterminato.\nGli unici esempi di partigiani anti-nazisti furono i socialisti e comunisti che si limitavano a spiare o in rari casi sabotare le SS locali.\nPrima occupazione sovietica.\nNel 1940, il presidente Antanas Smetona fugg\u00ec in Germania, non volendo che il suo governo diventasse un fantoccio in mano ai sovietici. I tentativi di questi ultimi di catturarlo non ebbero successo e fu in grado di volare fino agli USA.\nNel 1940, Chiune Sugihara, console giapponese a Kaunas, e sua moglie Yukiko disobbedirono agli ordini e salvarono migliaia di rifugiati ebrei dalla Polonia concedendo loro i visti.\nNel 1941, il Fronte attivista lituano (in lituano: \"Lietuvos Aktyvist\u0173 Frontas\") form\u00f2 un governo clandestino e, in seguito a una rivolta nel mese di giugno che coinvolse tutta la Lituania, un esecutivo provvisorio mantenne la sovranit\u00e0 per un breve periodo.\nOccupazione tedesca.\nI partigiani sovietici iniziarono operazioni di sabotaggio e guerriglia contro le forze tedesche immediatamente dopo l'invasione nazista del 1941. Le attivit\u00e0 di questi in Lituania furono in parte supervisionate dal comando del movimento partigiano lituano guidato da Antanas Snie\u010dkus, leader del Partito Comunista, e in parte dal comando centrale del movimento partigiano dell'URSS.\nNel 1943, i nazisti tentarono di allestire una divisione Waffen-SS formata dalla popolazione locale, come fatto gi\u00e0 in molte altre zone in Europa, ma a causa del radicato coordinamento tra i gruppi di resistenza, la mobilitazione fu boicottata. La Forza di difesa territoriale lituana (\"Lietuvos vietin\u0117 rinktin\u0117\") nacque infine solo nel 1944 sotto il comando lituano, ma fu liquidata dai nazisti solo pochi mesi dopo perch\u00e9 i suoi membri si rifiutavano di ricevere ordini dai loro occupanti.\nNon si annoverano nella storia della Lituania durante la seconda guerra mondiale episodi significativi di resistenza armata contro i nazisti. Al contrario, alcuni lituani, incoraggiati dalle vaghe promesse di autonomia della Germania, si unirono ai nazisti. Le tensioni del periodo interbellico sulla regione di Vilnius scatenarono una guerra civile su scala minore tra polacchi - la maggioranza nella soppressa Lituania Centrale - e lituani. Le unit\u00e0 baltiche fomentate dai nazisti, principalmente la polizia segreta lituana, si unirono agli scontri nella zona e fornirono aiuto ai tedeschi nel reprimere la popolazione polacca. Nell'autunno del 1943, l'Armia Krajowa avvi\u00f2 operazioni di ritorsione contro le unit\u00e0 lituane e uccise centinaia di poliziotti per lo pi\u00f9 lituani e altri collaboratori durante la prima met\u00e0 del 1944. Il conflitto culmin\u00f2 con i massacri dei civili polacchi e lituani nel giugno 1944 presso Gliti\u0161k\u0117s (in polacco \"Glinciszki\") e Dubingiai (\"Dubinki\").\nSempre nel 1943, diversi gruppi politici che agivano in segreto si unirono al Comitato supremo per la liberazione della Lituania (\"Vyriausias Lietuvos i\u0161laisvinimo komitetas\", o VLIK). Il comitato emise una dichiarazione d'indipendenza passata in gran parte inosservata, divenendo invece pi\u00f9 conosciuto per il ruolo attivamente assunto soprattutto al di fuori della Lituania tra emigranti e deportati. Esso fu in grado di stabilire contatti nei paesi occidentali e ottenere supporto per le operazioni di resistenza all'interno della Lituania (come nell'Operazione Giungla): inoltre, oper\u00f2 all'estero per molti anni figurando tra gli organi che rappresentavano il governo della Lituania in esilio.\nL'esercito di liberazione lituano durante l'occupazione nazista si oppose alle politiche tedesche, ma non avvi\u00f2 alcuna resistenza armata. Questa inizi\u00f2 a met\u00e0 del 1944, quando l'Armata Rossa raggiunse i confini lituani dopo l'offensiva di Minsk. L'ELL reclut\u00f2 per primo partigiani lituani, ostili ai sovietici e tent\u00f2 di assumere un ruolo centrale nella lotta armata fino a quando non fu soppresso dall'NKVD e dal KGB nell'aprile 1946.\nI partigiani ebrei si unirono invece ai sovietici o agirono in maniera autonomia per respingere i tedeschi. Nel settembre del 1943, l'Organizzazione Partigiana Unita (\"Fareynikte Partizaner Organizatsye\"), guidata da Abba Kovner, prov\u00f2 a scatenare una rivolta nel ghetto di Vilnius, prodigandosi pi\u00f9 tardi nell'eseguire azioni di sabotaggio e guerriglia su scala minore.\nNel luglio del 1944, nell'ambito del piano Tempest, l'esercito nazionale polacco scagli\u00f2 l'operazione Ostra Brama, al fine di riconquistare l'odierna capitale lituana.\nIsraele ha riconosciuto 904 lituani (fino al 1\u00ba gennaio 2019) come Giusti tra le nazioni per aver tentato a costo della propria stessa esistenza di salvare cittadini ebrei durante l'Olocausto.\nSeconda occupazione sovietica.\nI partigiani lituani, noti come Fratelli della foresta, scatenarono scontri a fuoco contro le forze sovietiche non appena il fronte li oltrepass\u00f2 nel 1944, continuando ad ingaggiare battaglia fino al 1953. Il nucleo di questo movimento era costituito da soldati della Forza di difesa territoriale, privati precedentemente delle loro armi e delle uniformi, e da membri dell'Esercito di liberazione lituano, istituito nel 1941. Pur essendo illegale, i guerriglieri elaborarono un sistema di comunicazioni radio segreto e la stampa di giornali vietati prosegu\u00ec. Furono migliaia le persone coinvolte attivamente o passivamente contro le autorit\u00e0 sovietiche. Le varie organizzazioni di resistenza alla fine confluirono nel Movimento dei Combattenti per la Libert\u00e0 Lituana (\"Lietuvos Laisv\u0117s Kov\u0173 S\u0105j\u016bdis\" o LLKS), la quale effettu\u00f2 una dichiarazione di indipendenza nel 1949 reso pubblico solo mezzo secolo dopo, quando la Lituania era indipendente da quasi un decennio. Il pi\u00f9 famoso tra i partigiani fu probabilmente Juozas Luk\u0161a, autore di numerosi testi elaborati mentre combatteva ancora e protagonista di una pellicola incentrata sulla sua figura del 2004 intitolata \"Vienui Vieni\" (Completamente solo).\nMentre la resistenza armata cess\u00f2 negli anni '50, le proteste nonviolente continuarono in varie forme (ad esempio grazie ai lituani che vivono all'estero, la stampa cattolica, la conservazione di tradizioni locali e della lingua lituana, il movimento S\u0105j\u016bdis, ecc.) fino al 1991, quando la Russia riconobbe l'indipendenza dichiarata da Lituania l'11 marzo 1990.\nConseguenze.\nDopo la fine della seconda guerra mondiale, la resistenza contro il regime sovietico prosegu\u00ec in tutte e tre le repubbliche. Dal 1945 al 1956, circa 150.000 baltici (30.000 estoni, 40.000 lettoni e 80.000 lituani) furono coinvolti nel movimento nazionale di resistenza partigiana. Le deportazioni effettuate verso la fine degli anni Quaranta e i primi anni Cinquanta ottennero l'effetto deterrente desiderato e impedirono la formazione di nuovi gruppi paramilitari.\nNegli anni '90, riottenuta la sovranit\u00e0 tutti e tre i Paesi baltici, si procedette a rivalutare storicamente gli eventi avvenuti a seguito del conflitto mondiale. Tra i partigiani sovietici lettoni, Vassili Kononov \u00e8 stato accusato di aver compiuto dei crimini di guerra."}
{"id": "356827", "revid": "1543377", "url": "https://it.wikipedia.org/wiki?curid=356827", "title": "Twofish", "text": "Twofish, nell'ambito della crittografia, \u00e8 un algoritmo di cifratura a blocchi a chiave simmetrica, con una dimensione del blocco di 128 bit e dimensione della chiave di 128, 192 o 256 bit.\nStoria.\nPresentato dai Counterpane Labs di Bruce Schneier, fu uno dei cinque finalisti nel processo di standardizzazione dell'Advanced Encryption Standard intrapreso dal NIST nel 1997 per rimpiazzare Triple DES.\nDel team di sviluppo, oltre a Schneier (creatore del predecessore Blowfish), fecero parte anche John Kelsey, Doug Whiting, David Wagner, Chris Hall e Niels Ferguson. Un team allargato che successivamente and\u00f2 a compiere ulteriori analisi su Twofish e gli altri candidati ad AES incluse Stefan Lucks (ideatore dell'attacco a Triple DES), Tadayoshi Kohno e Mike Stay.\nL'algoritmo non \u00e8 stato brevettato e la \"reference implementation\" \u00e8 stata rilasciata nel pubblico dominio. Grazie a ci\u00f2, Twofish viene ad esempio utilizzato nello standard OpenPGP (RFC 4880), anche se al momento \u00e8 ancora meno diffuso di Blowfish.\nCaratteristiche.\nTwofish utilizza una struttura a rete di Feistel, come DES, reiterata per 16 \"round\" nella versione completa, con un \"Whitening\" in ingresso e in uscita. L'algoritmo distribuisce i blocchi di testo in chiaro di 128 bit in parole di 32 bit su cui svolge gran parte delle operazioni di cifratura. La funzione biettiva \"F\" (il quadrato tratteggiato al centro dello schema) \u00e8 composta da due copie della funzione \"g\", composta a sua volta da quattro S-Box e una matrice fissa 4x4 \"Maximum Distance Separable\" (MDS), seguite da una Pseudo-trasformata di Hadamard (PHT) che deriva dalla famiglia di cifrari SAFER e un punto di introduzione di \"sottochiavi\", ovvero materiale derivato dalla chiave attraverso il \"key schedule\" (o gestore della chiave).\nLe S-Box (\"Substitution-box\") di Twofish, precalcolate e dipendenti dai bit della chiave anzich\u00e9 costanti come negli altri candidati AES, e la progettazione accurata dell'algoritmo di \"key schedule\" sono le due caratteristiche distintive di Twofish.\nI test svolti su piattaforme software hanno rilevato che Twofish \u00e8 leggermente pi\u00f9 lento di Rijndael (l'algoritmo selezionato alla fine per implementare AES) per chiavi di 128 bit, ma un po' pi\u00f9 rapido per chiavi a 256 bit.\nAttualmente non si conosce un attacco a Twofish pi\u00f9 efficiente della forza bruta, malgrado i diversi tentativi effettuati."}
{"id": "356828", "revid": "93556", "url": "https://it.wikipedia.org/wiki?curid=356828", "title": "Resistenza bielorussa", "text": "La resistenza bielorussa fu il movimento clandestino di opposizione alle forze armate della Germania nazista che occuparono la Bielorussia (allora facente parte dell'URSS) durante la seconda guerra mondiale.\nFu nel 1942-43 che cellule clandestine nacquero in tutta la Bielorussia e dettero vita alla guerriglia portata avanti dai partigiani, ai quali si un\u00ec il sostegno sempre maggiore della popolazione locale, che fu vessata dalla brutalit\u00e0 nazista. La Bielorussia ebbe il maggior numero di partigiani, assommando a circa 400.000 combattenti sotto il comando di Pantelejmon Ponomarenko, P\u00ebtr Ma\u0161erov e altri. All'inizio del 1942 furono in grado di preoccupare la Wehrmacht e di ostacolare le loro operazioni nella regione. Le attivit\u00e0 partigiane comprendevano la distruzione delle comunicazioni ferroviarie e la raccolta di informazioni sul nemico. Nella seconda met\u00e0 della guerra, le principali operazioni partigiane furono coordinate con le offensive sovietiche. I partigiani furono spesso sostenuti con rifornimenti aerei. Man mano che parti del territorio sovietico venivano liberate i corrispondenti distaccamenti partigiani si univano solitamente all'Armata Rossa. Nell'oblast' di Brjansk i partigiani controllavano vaste aree alle spalle del nemico. Nell'estate del 1942 avevano il controllo effettivo su un territorio di pi\u00f9 di 14.000\u00a0km\u00b2 con una popolazione di oltre 200.000 persone. I partigiani della regione erano comandati da Aleksej F\u00ebdorov, Aleksander Saburov e altri e contavano oltre 60.000 uomini. Anche le regioni di Belgorod, Kursk, e Smolensk videro attivit\u00e0 partigiane significative durante il periodo dell'occupazione nazista.\nMolto significativa fu anche l'azione dei Fratelli Bielski i quali organizzarono una formazione partigiana che oper\u00f2 nei pressi di Hrodna la quale si rese protagonista nel salvataggio di pi\u00f9 di 1.200 ebrei dallo sterminio ed inflisse notevoli perdite alle forze armate tedesche ed alle milizie ausiliarie."}
{"id": "356829", "revid": "599013", "url": "https://it.wikipedia.org/wiki?curid=356829", "title": "Merry", "text": ""}
{"id": "356833", "revid": "293377", "url": "https://it.wikipedia.org/wiki?curid=356833", "title": "Hans Bl\u00fcher", "text": " \nFama.\nBl\u00fcher divenne celebre nel periodo della prima guerra mondiale con la pubblicazione di \"Wandervogel\" (1912) e di \"Die Rolle der Erotik in der m\u00e4nnlichen Gesellschaft\" (\"Il ruolo dell'erotismo nella societ\u00e0 maschile\"), pubblicato in due volumi nel 1917 e 1919.\nLa tesi centrale di queste opere era che la cooperazione maschile avrebbe dominato le strutture sociali (prendendo ad esempio il movimento giovanile \"Wandervogel\", e pi\u00f9 in generale, l'esercito e lo stato) prima che gli studi sull'omosessualit\u00e0 latente fossero stati completamente approfonditi.\nIl silenzio e il declino.\nLe sue posizioni razziste (in particolar modo antisemite) ed antifemministe, che vennero spesso criticate, lo portarono a simpatizzare per lo NSDAP. Le sue idee sull'\"alleanza virile\" fra maschi, contro l'influenza \"svirilizzante\" della donna, erano per\u00f2 viste con ostilit\u00e0 dalle gerarchie naziste, specie dopo che la notte dei lunghi coltelli liquid\u00f2 fisicamente il gruppo di persone pi\u00f9 sensibili alle teorizzazioni di Bl\u00fcher, in quanto omosessuali esse stesse. In un discorso segreto tenuto da Himmler alle SS nel 1937 le idee di Bl\u00fcher sono espressamente indicate come pericolose e da contrastare.\nDurante la dittatura nazista Bl\u00fcher smise completamente di pubblicare, in cambio le autorit\u00e0 gli permisero di vivere indisturbato, risparmiandogli il destino di migliaia di omosessuali in quel periodo.\nBl\u00fcher riprese a pubblicare nel dopoguerra, ma le sue idee risultavano troppo legate al clima culturale della Repubblica di Weimar per ottenere un qualche successo.\nUn tentativo di rilanciare il suo pensiero, compiuto da un gruppo gay francesi di destra, ha portato a tradurre in quella lingua alcune sue opere, ma non ha avuto seguito. Pertanto oggi l'interesse di Bl\u00fcher e del suo lavoro pu\u00f2 essere considerato unicamente di tipo storico."}
{"id": "356836", "revid": "640277", "url": "https://it.wikipedia.org/wiki?curid=356836", "title": "Agena", "text": ""}
{"id": "356837", "revid": "729019", "url": "https://it.wikipedia.org/wiki?curid=356837", "title": "Operazione Crusader", "text": "Operazione crusader \u00e8 il nome in codice di un'operazione militare britannica sferrata nel novembre 1941 durante la campagna del Nord Africa nel corso della seconda guerra mondiale.\nL'offensiva, accuratamente organizzata con l'apporto di grandi quantit\u00e0 di mezzi e materiali moderni, venne fortemente contrastata dalle forze italo-tedesche del generale Erwin Rommel e non raggiunse tutti gli obiettivi previsti.\nLe forze britanniche, comandate dal generale Claude Auchinleck, costrinsero, dopo una serie di micidiali e confuse battaglie di carri nel deserto dall'esito alterno, alla ritirata le truppe dell'Asse e sbloccarono la fortezza assediata di Tobruk, ma subirono un forte logoramento e non riuscirono a sfruttare la vittoria permettendo al nemico di sfuggire e continuare a combattere. Entro poche settimane i britannici, sorpresi da un nuovo attacco del generale Rommel, sarebbero stati costretti ad abbandonare una parte del territorio libico conquistato.\nNella storiografia tedesca la battaglia, che rappresent\u00f2 il primo vero successo dell'esercito britannico contro le forze tedesche dall'inizio della seconda guerra mondiale, \u00e8 denominata \"Winterschlacht in Afrika\" mentre in quella italiana \u00e8 nota come \"battaglia della Marmarica\".\nIl teatro bellico del Nord Africa.\nL'improvviso arrivo in Nord Africa nel marzo 1941 dell'Afrikakorps tedesco guidato dal generale Erwin Rommel aveva profondamente mutato l'andamento strategico della seconda guerra mondiale nel teatro mediterraneo che nell'inverno 1941 era sembrato definitivamente favorevole all'esercito britannico che aveva inflitto una serie di clamorose sconfitte all'esercito italiano e conquistato l'intera Cirenaica. Le limitate ma moderne forze meccanizzate tedesche, supportate da nuove divisioni italiane, avevano rapidamente preso l'iniziativa e ricacciato i britannici sul confine libico-egiziano; tuttavia non era riuscita la riconquista dell'importante porto di Tobruk dove la guarnigione australiana aveva opposto forte resistenza.\nNel giugno 1941 il generale Archibald Wavell, responsabile del comando britannico del Medio Oriente, aveva sferrato un'offensiva con mezzi corazzati per cercare di sconfiggere l'Afrikakorps e sbloccare la fortezza assediata di Tobruk, ma la cosiddetta operazione Battleaxe, nota anche come \"battaglia di Sollum\", si concluse il 17 giugno 1941 con una netta sconfitta dei britannici guidati sul campo dal generale Noel Beresford-Peirse. Le forze meccanizzate tedesche dimostrarono superiore coesione e abilit\u00e0 tattica e inflissero pesanti perdite ai reparti mobili britannici che furono costretti alla ritirata. La inattesa sconfitta spinse il primo ministro britannico Winston Churchill, molto deluso per l'insuccesso, ad effettuare radicali cambiamenti nella catena di comando in Medio Oriente; il 21 giugno 1941 il generale Wavell venne destituito dal comando e sostituito dal generale Claude Auchinleck, in quel momento comandante in capo in India, che arriv\u00f2 al Cairo il 2 luglio 1941 e assunse il comando supremo.\nIl generale Auchinleck, ufficiale risoluto e capace ma poco esperto di guerra nel deserto, intendeva organizzare metodicamente le sue forze e potenziare il suo schieramento con l'afflusso di due o tre divisioni corazzate e una divisione motorizzata, prima di intraprendere una grande offensiva decisiva; egli entr\u00f2 quindi subito in contrasto con Winston Churchill che invece, poco convinto degli argomenti presentati dal generale, sollecit\u00f2 il nuovo comandante in capo a passare all'attacco al pi\u00f9 presto per distruggere l'armata italo-tedesca d'Africa. Il generale Auchinleck dopo lunghe discussioni e dopo un viaggio a Londra per incontrare personalmente il Primo Ministro, riusc\u00ec infine ad ottenere i massicci rinforzi richiesti e pot\u00e9 rinviare l'inizio dell'offensiva da settembre fino al 1\u00ba novembre 1941.\nPer tre mesi le forze britanniche in Nord Africa ricevettero continui rinforzi e grandi quantit\u00e0 di armamenti ed equipaggiamenti; il generale Auchinleck aveva richiesto un forte potenziamento delle forze corazzate e dei mezzi motorizzati; egli pretendeva anche di disporre di una riserva di almeno il 50% degli effettivi in carri armati per sopperire alle perdite ed al logorio meccanico nel deserto. Arrivarono complessivamente in Nord Africa provenienti dalla metropoli 300 carri armati del nuovo modello Crusader, 300 carri armati leggeri di produzione americana M3 Stuart, 170 carri armati pesanti Matilda II, 34.000 autocarri, 600 cannoni campali, 200 cannoni anticarro, 240 cannoni anti-aerei; questi armamenti moderni e il nuovo equipaggiamento trasformarono l'armata britannica in una potente massa offensiva totalmente motorizzata e fortemente meccanizzata in grado di condurre grandi azioni mobili nel difficile terreno del deserto. Furono effettuati grandi sforzi anche per migliorare la situazione logistica delle truppe; vennero costituiti grandi depositi, venne estesa la ferrovia di Alessandria e potenziate le condutture d'acqua.\nL'arrivo dei rinforzi, dei nuovi armamenti e il continuo potenziamento dell'armata suscitarono entusiasmo tra i soldati britannici; grande ottimismo era diffuso tra i reparti, si sperava finalmente di poter condurre vittoriosamente una vera guerra lampo nel deserto e di poter sconfiggere per la prima volta i tedeschi. Anche tra i comandanti c'era ottimismo, in particolare gli ufficiali carristi avevano piena fiducia nei loro mezzi ed erano decisi ad affrontare e battere i temuti panzer tedeschi. Nell'agosto 1941 arriv\u00f2 al fronte il generale Alan Gordon Cunningham, fratello dell'ammiraglio Andrew Cunningham e recente vincitore degli italiani in Africa Orientale; egli era stato designato, su proposta del generale Auchinleck e contro il parere di Churchill che avrebbe preferito nominare il generale Henry Maitland Wilson, nuovo comandante sul campo delle forze operative britanniche. Il generale Cunningham costitu\u00ec il suo comando nel deserto il 9 settembre 1941 e il 26 settembre venne ufficialmente attivata l'8\u00aa Armata che avrebbe raggruppato tutti i reparti preparati per l'imminente offensiva.\nIl generale Auchinleck non riusc\u00ec a rispettare i tempi previsti e dovette rinviare ulteriormente l'inizio, stabilito per il 1\u00ba novembre 1941, della grande offensiva, denominata \"Operazione Crusader\"; il comandante in capo del teatro del Medio Oriente dovette impegnarsi nei mesi di settembre e ottobre a trasferire via mare la 70\u00aa Divisione fanteria britannica del generale Scobie e la brigata polacca del generale Kopanski nella piazzaforte di Tobruk per sostituire la guarnigione costituita dalla 9\u00aa Divisione fanteria australiana di cui il governo dell'Australia aveva richiesto il trasferimento immediato in patria a causa delle minacce aggressive del Giappone. Churchill era molto irritato da questi ritardi; temendo un crollo dell'URSS impegnata dal giugno 1941 a contrastare la gigantesca operazione Barbarossa, il Primo Ministro riteneva importante ottenere al pi\u00f9 presto un successo decisivo in Nord Africa prima di un'eventuale avanzata della Wehrmacht attraverso il Caucaso in direzione del Golfo Persico. L'operazione di trasferimento della nuova guarnigione britannica a Tobruk ebbe pieno successo. Dopo ulteriori rinvii, causati dal ritardato arrivo di una brigata corazzata e dalla necessit\u00e0 di addestrare una divisione sudafricana, infine il generale Auchilenck decise di iniziare l'operazione Crusader il 18 novembre 1941.\nNel mese di agosto 1941 le forze italo-tedesche impegnate sul fronte libico-egiziano avevano assunto la nuova denominazione di Panzergruppe \"Afrika\" e il generale Erwin Rommel, divenuto personaggio di rilievo internazionale per le sue brillanti vittorie e per l'energia e la risolutezza mostrata nella condotta di operazioni mobili con forze corazzate nel deserto, ne aveva assunto il comando. Il nuovo raggruppamento dell'Asse era costituito da dieci divisioni e tre corpi d'armata; il 20\u00ba e il 21\u00ba corpo d'armata italiani con cinque divisioni di fanteria, una divisione corazzata e una divisione motorizzata, e l'Afrikakorps tedesco con due Panzer-Division e una divisione leggera. Dopo la promozione del generale Rommel, aveva assunto la guida dell'Afrikakorps l'esperto generale Ludwig Cr\u00fcwell, appositamente trasferito dal fronte russo.\nNonostante i successi sul campo la situazione del raggruppamento italo-tedesco del generale Rommel era divenuta pi\u00f9 difficile a partire dal mese di agosto 1941 a causa soprattutto delle crescenti difficolt\u00e0 di rifornimento. Dopo l'inizio dell'operazione Barbarossa le forze aeree tedesche in Sicilia erano state notevolmente ridotte mentre la flotta italiana aveva limitato le sue iniziative in alto mare. In queste condizioni l'isola di Malta, rifornita con l'arrivo di nuovi convogli e potenziata con l'invio di numerose squadriglie da caccia e da bombardamento e con la costituzione di una piccola squadra navale di incrociatori leggeri, era stata trasformata dal comando britannico in una pericolosa base offensiva in grado di intercettare e colpire i convogli che dall'Italia trasportavano i rifornimenti per le forze italo-tedesche in Nord Africa. Dal mese di settembre 1941 le perdite di navi mercantili e di petroliere italiane crebbero costantemente; il 28% delle navi fu affondato dai britannici in settembre mentre in novembre il 62% dei bastimenti da trasporto and\u00f2 perso in alto mare, compromettendo in modo significativo il rifornimento ed il rafforzamento delle truppe dell'Asse.\nIl generale Rommel, nonostante le gravi perdite di mercantili e le carenze del rifornimento e dell'armamento delle sue forze, non aveva tuttavia rinunciato a riprendere l'iniziativa dopo i successi difensivi al passo di Halfaya e a Sollum; egli intendeva sferrare un grande attacco decisivo contro Tobruk per conquistare quella piazzaforte che, presidiata dalla combattiva guarnigione australiana, minacciava le sue retrovie e teneva impegnate gran parte delle truppe italiane del Panzergruppe \"Afrika\". Il generale Rommel era consapevole che i britannici stavano a loro volta organizzando una grande offensiva e che c'era quindi la possibilit\u00e0 di dover combattere contemporaneamente una difficile battaglia difensiva, ma apparentemente egli credette, dopo aver condotto in settembre una grande esplorazione in forze nella zona di Sidi Omar, sul confine libico-egiziano, che non identific\u00f2 segni di preparativi britannici, di poter anticipare il nemico e di avere il tempo per conquistare Tobruk. L'attacco contro la piazzaforte venne previsto per la fine del mese di novembre e il 14 novembre il generale Rommel si rec\u00f2 a Roma per conferire con il Comando Supremo italiano.\nDurante i colloqui a Roma il generale Rommel assunse un atteggiamento fiducioso e rassicur\u00f2 il generale Ugo Cavallero, il capo di stato maggiore italiano; il comandante del Panzergruppe \"Afrika\" escluse imminenti attacchi britannici e si dimostr\u00f2 ottimista. \u00c8 possibile che il generale Rommel fosse in realt\u00e0 cosciente del rischio che stava correndo e che egli volle tranquillizzare volutamente i suoi interlocutori italiani temendo di essere intralciato e per evitare interferenze nei suoi piani. Alla met\u00e0 del mese di novembre quindi il generale Rommel era quasi pronto a sferrare l'attacco a Tobruk e riteneva di essere comunque in grado di controllare un eventuale attacco limitato britannico lungo la linea di confine che egli aveva fortemente rafforzato con presidii fortificati.\nPiani e schieramenti.\n8\u00aa Armata britannica.\nIl tenente generale Alan Cunningham aveva ottenuto una spettacolare vittoria in Africa Orientale contro gli italiani e godeva di notevole prestigio; giunto al comando dell'8\u00aa Armata inizialmente apparve energico e risoluto; in realt\u00e0 il nuovo comandante operativo non aveva esperienza di guerra nel deserto e mancava di preparazione riguardo ai mezzi corazzati che avrebbero dovuto costituire il punto di forza della prevista offensiva; ben presto divenne meno sicuro e maggiormente preoccupato per il compito assegnatogli.\nMentre continuava l'afflusso di reparti, armi ed equipaggiamenti, il generale Cunningham era impegnato ad organizzare un efficiente apparato di comando ed a progettare un preciso piano operativo; il generale Auchinleck aveva proposto due possibili direttrici di attacco lungo la costa o in pieno deserto attraverso Gialo e Giarabub, ma il generale Cunningham prefer\u00ec mettere da parte queste ipotesi ed elabor\u00f2 un proprio piano, che propose al comandante in capo il 28 settembre 1941, basato sul concetto fondamentale di ricercare una battaglia decisiva di carri armati. Il piano prevedeva di concentrare a sud del confine libico-egiziano il XXX corpo d'armata del generale Charles Willoughby Norrie che avrebbe costituito la massa di manovra principale; questo corpo totalmente motorizzato sarebbe stato formato dalla 1\u00aa Divisione sudafricana del generale George Brink, dalla 22\u00aa Brigata delle Guardie e soprattutto dalla 7\u00aa Divisione corazzata dell'esperto e capace generale William Gott, i famosi \"Topi del deserto\", che formata da tre brigate corazzate e un gruppo motorizzato di supporto, avrebbe avuto a disposizione 453 carri armati veloci Crusader e Stuart, un numero nettamente superiore alla somma totale dei mezzi corazzati delle due divisioni panzer tedesche. Il XXX corpo d'armata, di cui il generale Willoughby Norrie, in precedenza comandante della 1\u00aa Divisione corazzata in Inghilterra, aveva assunto il comando in agosto dopo la morte in un incidente aereo del comandante designato, il generale Vyvyan Pope, avrebbe dovuto avanzare in massa attraverso il deserto aggirando l'ala destra nemica fino ad arrivare nella zona di Gabr Saleh dove si prevedeva che il generale Rommel avrebbe concentrato i suoi mezzi corazzati e dove quindi si ipotizzava sarebbe stata combattuta la battaglia tra carri.\nMentre il XXX corpo d'armata sarebbe avanzato in massa nel deserto alla ricerca dei mezzi corazzati nemici, il XIII corpo d'armata, comandato dal generale Alfred Godwin-Austen, avrebbe attaccato le posizioni fortificate di frontiera con la 2\u00aa Divisione neozelandese del generale Bernard Freyberg, la 4\u00aa Divisione indiana del generale Frank Messervy e la 1\u00aa Brigata delle Guardie che sarebbero state supportate dalla 32\u00aa Brigata carri equipaggiata con oltre 200 carri armati pesanti Matilda idonei ad appoggiare la fanteria all'assalto. Il generale Cunningham prevedeva che il XIII corpo d'armata marciasse verso ovest lungo il Trigh Capuzzo verso Tobruk dopo l'attesa vittoria del corpo d'armata del generale Willoughby Norrie contro le riserve corazzate nemiche. Per evitare possibili minacce sul fianco sinistro del XIII corpo d'armata, il generale Cunningham dispose che una delle tre brigate corazzate della 7\u00aa Divisione corazzata deviasse verso nord per proteggere quel settore. Il generale Auchinleck concord\u00f2 con il piano del generale Cunningham, ma nel corso di due riunioni tra i generali il 9 e il 21 ottobre, sorsero contrasti e furono mosse critiche al progetto. In particolare il generale Willoughby Norrie afferm\u00f2 che non era affatto certo che i panzer avrebbero accettato la battaglia a Gabr Saleh che non era una localit\u00e0 strategicamente importante; egli inoltre critic\u00f2 la dispersione delle sue brigate corazzate per supportare il XIII corpo d'armata. Il generale Cunningham apparve meno sicuro dopo aver ascoltato queste valutazioni ma alla fine il piano non venne modificato; Gabr Saleh rimase il punto scelto per concentrare le forze corazzate in attesa della comparsa dei carri armati tedeschi, mentre il generale Godwin-Austen continu\u00f2 a ritenere essenziale il sostegno di una brigata corazzata al suo fianco sinistro.\nMentre continuavano i preparativi per la grande offensiva, da Londra Winston Churchill intervenne con un messaggio alle truppe in cui evidenziava la grande importanza dell'offensiva e paragonava, con accenti enfatici, l'imminente battaglia ai grandi scontri vittoriosi della storia inglese come la battaglia di Blenheim e la battaglia di Waterloo. Questa comunicazione rivelava le ottimistiche aspettative e le grandi ambizioni del Primo Ministro ma non manc\u00f2 di preoccupare per i suoi grandiosi accenti retorici, il generale Cunningham che appariva molto meno sicuro della vittoria.\nArmata italo-tedesca.\nPer contro, i temprati veterani dell\"'Afrika Korps\" di Erwin Rommel contavano essenzialmente nella \"15.\" e nella \"21. Panzer Division\" (per un totale di 260 \"panzer\"), e la 90\u00aa Divisione leggera che comunque aveva sofferto pesanti perdite durante gli scontri precedenti. Oltre alle forze tedesche erano presenti sette divisioni del Regio esercito italiano (divisioni di fanteria \"Savona\", \"Pavia\", \"Bologna\", \"Brescia\", \"Trento\"; Divisione motorizzata \"Trieste\"; Divisione corazzata \"Ariete\") con 154 carri armati. La \"Luftwaffe\", inoltre, forn\u00ec 120 aeroplani, mentre la Regia Aeronautica circa 200.\nLe due Panzer-Division dell'Afrikakorps, che costituivano il principale punto di forza dell'armata italo-tedesca del generale Rommel, avevano adottato tattiche molto efficaci per combattere nel deserto e in generale si dimostravano superiori negli scontri diretti con le brigate corazzate britanniche. I panzer tedeschi, guidati da comandanti molto abili ed esperti, sfruttavano la libert\u00e0 di movimento consentita dal deserto e cercavano di evitare attacchi frontali contro le formazioni nemiche; l'attacco principale veniva invece sferrato generalmente contro uno o entrambi i fianchi del nemico. I carri armati avanzavano inizialmente in velocit\u00e0 e aprivano il fuoco da lontano, a circa 1.600 metri, fuori dal raggio di tiro efficace dei cannoni dei mezzi corazzati britannici; subito dopo i panzer rallentavano e continuavano a tirare con il cannone principale da 37 o 50\u00a0mm per mantenere a distanza i mezzi nemici e cercavano di mettere fuori combattimento soprattutto i cannoni anticarro e le batterie di artiglieria campale.\nLa caratteristica principale delle tattiche delle Panzer-Division nel deserto era per\u00f2 costituita soprattutto dall'originale impiego combinato dei carri, dell'artiglieria e dei cannoni anticarro da 50\u00a0mm e da 88\u00a0mm; i panzer cercavano di evitare scontri diretti tra i carri e miravano ad attirare le forze corazzate britanniche contro abili sbarramenti di cannoni anticarro e campali che avrebbero inflitto pesanti perdite ai mezzi nemici, prima di passare a loro volta al contrattacco. L'impiego aggressivo da parte dei tedeschi dei cannoni anticarro da 50\u00a0mm che venivano schierati davanti ai panzer sia nelle fasi difensive che in quelle offensive al riparo di dune o avvallamenti, sorprese i carristi britannici; sembra che la maggior parte delle perdite britanniche fossero causate dai cannoni anticarro tedeschi, nonostante le affermazioni degli equipaggi dei carri dell'8\u00aa Armata che lamentarono erroneamente durante gran parte della campagna d'Africa una presunta inferiorit\u00e0 del loro armamento rispetto ai cannoni dei panzer.\nBattaglia.\nInizio dell'offensiva britannica.\nLa notte precedente l'inizio dell'operazione Crusader fu caratterizzata da un clima tempestoso con violente piogge che colpirono le truppe e i mezzi motorizzati delle due parti, inondarono gli \"uadi\", i canaloni del deserto, e provocarono ingenti danni soprattutto ai campi di aviazione dell'Asse; alle ore 06.00 del 18 novembre l'8\u00aa Armata britannica diede inizio alla grande offensiva, partendo dalle proprie basi oltre il confine libico-egiziano. Il generale Cunningham, ansioso e preoccupato per l'esito dell'offensiva, lasci\u00f2 il suo posto di comando di Maddalena e si un\u00ec al quartier generale mobile del generale Willoughby Norrie, il comandante del XXX corpo d'armata, insieme al quale intendeva controllare le prime fasi dell'avanzata. La marcia delle truppe motorizzate e dei mezzi corazzati procedette con regolarit\u00e0 sotto la copertura delle forze aeree britanniche, ed a met\u00e0 mattino venne effettuato un primo rifornimento di carburante. \nL'avanzata delle ingenti forze meccanizzate britanniche raggruppate nel XXX corpo d'armata del generale Willoughby Norrie venne scarsamente contrastata; alcuni reparti da ricognizione tedeschi furono individuati lungo la pista del Trigh el Abd ma queste unit\u00e0 leggere si ritirarono subito e i britannici raggiunsero senza difficolt\u00e0 Gabr Saleh dove invece secondo i piani era previsto di incontrare e affrontare le riserve corazzate tedesche; al contrario le forze meccanizzate tedesche apparentemente non si stavano concentrando e non sembravano intenzionate a contrastare l'avanzata britannica che in teoria metteva in pericolo le comunicazioni dell'armata italo-tedesca. Le tre brigate corazzate della 7\u00aa Divisione corazzata britannica del generale William Gott quindi la sera del 18 novembre si raggrupparono a Gabr Saleh; vennero ordinate ricognizioni verso Bir el Gobi e la pista del Trigh Capuzzo.\nIl generale Cunningham apprese con sorpresa la notizia che l'avanzata britannica era proseguita tutto il giorno senza difficolt\u00e0 e che non c'erano informazioni precise sui movimenti del nemico; come aveva previsto il generale Willoughby Norrie, la marcia su Gabr Saleh evidentemente non aveva allarmato i tedeschi che quindi non avevano mosso le loro riserve corazzate come auspicato dal comandante dell'8\u00aa Armata. Venne quindi deciso di riprendere l'avanzata il 19 novembre penetrando ancor pi\u00f9 in profondit\u00e0 nelle retrovie italo-tedesche; il generale Cunningham tuttavia non mantenne concentrate le brigate della 7\u00aa Divisione corazzata; solo la 7\u00aa Brigata corazzata del generale Davy prosegu\u00ec verso Tobruk in direzione dell'importante cresta e dell'aeroporto di Sidi Rezegh, mentre la 4\u00aa Brigata corazzata del generale Gatehouse rimase ferma a Gabr Saleh per proteggere il fianco destro del XXX corpo d'armata e la 22\u00aa Brigata corazzata del generale Scott-Cockburn devi\u00f2 verso ovest in direzione di Bir el Gobi dove era schierata la divisione corazzata \"Ariete\".\nAlle ore 11.00 del 19 novembre le avanguardie della 22\u00aa Brigata corazzata entrarono in contatto con i reparti meccanizzati della \"Ariete\"; ebbero inizio una serie di aspri combattimenti e i britannici si avvicinarono a Bir el Gobi dove gli italiani avevano organizzato solide posizioni anticarro; il generale Gott ritenne che ci fosse la possibilit\u00e0 concreta di distruggere l'unit\u00e0 corazzata italiana e quindi diede ordine alla 22\u00aa Brigata corazzata di sospendere il previsto movimento vero nord-ovest, concentrare tutte le forze su Bir el Gobi ed attaccare a fondo. I reparti britannici della 22\u00aa Brigata corazzata, provenienti dall'esercito territoriale, erano inesperti di guerra nel deserto; essi sferrarono una serie di attacchi in massa allo scoperto con i loro carri Crusader, riuscirono a guadagnare terreno verso Bir el Gobi ma subirono pesanti perdite di fronte ai cannoni anticarro ed ai carri della divisione corazzata \"Ariete\". Al termine della giornata di scontri del 19 novembre gli italiani mantenevano ancora il controllo di Bir el Gobi ed i britannici avevano perso oltre 40 mezzi corazzati; il comando britannico tuttavia era ottimista: invece di concentrare le sue forze, decise di continuare a mantenere la brigata nel settore ed ordin\u00f2 alla 1\u00aa Divisione sudafricana di inviare una brigata motorizzata a Bir el Gobi per riprendere l'attacco.\nLa mancanza di reazioni delle riserve corazzate tedesche il 18 novembre era dovuta al fatto che l'offensiva britannica aveva colto di sorpresa l'alto comando del Panzergruppe \"Afrika\"; le intense piogge degli ultimi giorni avevano impedito le ricognizioni aeree tedesche e inoltre anche i reparti di intercettazione delle trasmissioni furono intralciati dal silenzio radio delle comunicazioni mantenuto da due giorni dalle formazioni britanniche. I primi rapporti che giunsero dai reparti esploranti riferivano di movimenti di \"ingenti forze nemiche verso ovest e verso nord\", ma fu solo il 19 novembre che furono identificati circa \"600 veicoli da combattimento\" in avanzata nel deserto verso nord-ovest. Il primo giorno quindi il generale Rommel respinse la proposta presentata dal generale Cr\u00fcwell nel pomeriggio del 18 novembre di iniziare a concentrare le due Panzer-Division per poi farle muovere a scaglioni verso sud. Alcuni documenti nemici catturati su un automezzo che illustravano il piano britannico e l'interrogatorio di un ufficiale fatto prigioniero furono ritenuti scarsamente attendibili. Il comandante del Panzergruppe \"Afrika\" ritenne quindi che non fossero ancora chiare le intenzioni del nemico e che fosse prematuro spostare le riserve corazzate; egli verosimilmente era anche riluttante ad abbandonare i suoi piani studiati da tempo per attaccare la guarnigione di Tobruk.\nIl 19 novembre il generale Cr\u00fcwell, dopo aver ricevuto nuovi rapporti che parlavano di un'offensiva in forze del nemico, finalmente convinse durante un nuovo colloquio il generale Rommel a rinunciare temporaneamente all'attacco a Tobruk e iniziare a muovere le Panzer-Division verso sud per scoprire le intenzioni del nemico; in realt\u00e0 i panzer erano gi\u00e0 in movimento dopo che al mattino del 19 novembre il generale von Ravenstein aveva inviato a sud verso Gabr Saleh il gruppo corazzato del colonnello Stephan costituito da circa 120 panzer del 5\u00b0 \"Panzer-Regiment\". Il comandante della 21. Panzer-Division aveva preso questa decisione senza attendere gli ordini del generale Cr\u00fcwell; le forze corazzate avrebbero dovuto percorrere il Trigh el Abd alla ricerca del nemico. Il gruppo meccanizzato del colonnello Stephan incontr\u00f2 per la prima volta i carri armati della retroguardia della 4\u00aa Brigata corazzata britannica del generale Gatehouse solo nel pomeriggio del 19 novembre; una violenta battaglia di carri si concluse con il successo dei tedeschi. Altri reparti corazzati britannici erano in arrivo e il gruppo corazzato tedesco prefer\u00ec non continuare la battaglia e ripieg\u00f2 momentaneamente verso est. Nonostante questi primi scontri il generale Cunningham era ancora incerto; egli decise la sera del 19 novembre di lasciare la 7\u00aa Brigata corazzata a Sidi Rezegh, rinforzata con il 7\u00ba gruppo di supporto, mentre la 4\u00aa Brigata corazzata avrebbe continuato a proteggere il fianco destro del XXX corpo d'armata rimanendo ferma a Gabr Saleh; infine la 22\u00aa Brigata corazzata doveva restare a Bir el Gobi e cooperare con una brigata di fanteria sudafricana. Il generale Cunningham, che era ritornato al posto di comando di Maddalena, era scarsamente informato sui movimenti del nemico e continu\u00f2 a mantenere ampiamente separate le sue brigate corazzate.\nIl 20 novembre il generale Rommel decise finalmente di attaccare verso sud con la massa dell'Afrikakorps; il generale Cr\u00fcwell ricevette l'ordine di \"annientare i contingenti nemici\" ma nella mattinata perse molto tempo dirigendo le due Panzer-Division lungo il Trigh Capuzzo senza entrare in contatto con i britannici. Nel pomeriggio, mentre la 21. Panzer-Division del generale von Ravenstein era costretta a fermarsi per mancanza di carburante, il generale Cr\u00fcwell fece avanzare la 15. Panzer-Division del generale Neumann-Silkow verso sud tra Sidi Azeiz e Gabr Saleh dove i panzer affrontarono la 4\u00aa Brigata corazzata britannica che, dopo essere stata rinforzata, aveva ripreso ad avanzare con 123 carri Stuart per proteggere il fianco destro del XXX corpo d'armata. Il generale Cunningham apprese con preoccupazione le notizie del contatto con le forze corazzate nemiche, le sue unit\u00e0 meccanizzate erano ancora sparpagliate e una sola brigata si trovava a Gabr Saleh; egli quindi diede subito ordine al generale Willoughby Norrie di allontanare la 22\u00aa Brigata corazzata da Bir el Gobi dopo il fallimento degli attacchi del 19 novembre e dirigere verso Gabr Saleh. Nel frattempo i mezzi corazzati tedeschi erano gi\u00e0 entrati in azione e anche questo secondo scontro di carri a Gabr Saleh termin\u00f2 con il successo dei panzer; gli equipaggi tedeschi sfruttarono il vantaggio di avere il sole alle spalle e distrussero molti carri Stuart perdendo solo sette carri. Solo alle ore 18.30 arrivarono i primi reparti della 22\u00aa Brigata corazzata ma nel frattempo i carri della 4\u00aa Brigata corazzata stavano gi\u00e0 ripiegando a sud di Gabr Saleh dove le due formazioni si concentrarono mentre i tedeschi occupavano il campo di battaglia.\nBattaglie di carri a Sidi Rezegh.\nDurante la notte il generale Rommel ritenne, dopo i successi a Gabr Saleh, di poter concentrare l'Afrikakorps verso nord-ovest per attaccare i nemici che si avvicinavano a Tobruk. Il mattino del 21 novembre le due Panzer-Division quindi si allontanarono dalla zona di Gabr Saleh e, sotto il comando del generale Cr\u00fcwell, si diressero rapidamente verso Sidi Rezegh per attaccare la 7\u00aa Brigata corazzata. Questa unit\u00e0 britannica stava a sua volta cercando di coordinare un attacco su Tobruk in cooperazione con la guarnigione della fortezza; apprese le notizie dell'avvicinamento dei panzer dell'Afrikakorps da est, i reggimenti della 7\u00aa Brigata corazzata del generale Davy, costituita da circa 200 carri armati, si divisero per affrontare la nuova minaccia. Il 6\u00b0 \"Royal Tank Regiment\" sferr\u00f2 da solo l'attacco verso Tobruk e sub\u00ec pesanti perdite contro i cannoni anticarro tedeschi della 90\u00aa Divisione motorizzata senza ottenere alcun risultato; dal mattino il generale Scobie aveva sferrato l'attacco da Tobruk con la 70\u00aa Divisione e all'inizio raggiunse qualche successo; le linee difensive della Divisione \"Bologna\" e della 90\u00aa Divisione tedesca furono intaccate, i britannici catturarono 1.000 prigionieri\u00a0 ma una difesa solida del caposaldo \"Tugun\", della divisione \"Bologna\", appoggiato dai Compagnie 2\u00b0 \"Lupo\" (Capitano Aldo Chiolero) e 7\u00b0 \"Tigre\" (Capitano Giuseppe Brancolini) del XXXI Battaglione Guastatori, riusc\u00ec a bloccare l'offensiva e la forzatura si ferm\u00f2 a quattro chilometri dalla linea di difesa britannico.\nNel frattempo gli altri reparti della 7\u00aa Brigata corazzata del generale Davy erano impegnati in aspri scontri contro i panzer del generale Cr\u00fcwell: il 7\u00b0 Ussari venne sorpreso isolato e quasi distrutto dalla 21. Panzer-Division del generale von Ravenstein, mentre invece il 2\u00b0 \"Royal Tank Regiment\" riusc\u00ec a contrastare i panzer della 15. Panzer-Division del generale Neumann-Silkow che subirono perdite sotto il tiro preciso dei carri britannici in movimento e, a corto di munizioni e rifornimenti, batterono temporaneamente in ritirata verso sud. Nel pomeriggio le due Panzer-Division dell'Afrikakorps si riorganizzarono, poterono rifornirsi dai depositi presenti nelle vicinanze e ritornarono all'attacco a Sidi Rezegh; la 21. Panzer-Division affront\u00f2 il 7\u00ba gruppo di supporto britannico ma non riusc\u00ec a conquistare l'aeroporto strenuamente difeso dai cannoni anticarro britannici, mentre la 15. Panzer-Division attacc\u00f2 nuovamente la 7\u00aa Brigata corazzata e le inflisse pesanti perdite. I tedeschi coordinarono abilmente l'azione dei panzer con sbarramenti di cannoni anticarro e la brigata corazzata britannica, ridotta a soli 28 mezzi corazzati ancora efficienti, fu messa in grave difficolt\u00e0; nella serata arrivarono finalmente in aiuto da sud i carri armati della 22\u00aa Brigata corazzata. Le Panzer-Division dell'Afrikakorps si trovarono posizionate in uno spazio compreso intorno a Sidi Rezegh tra il 7\u00ba gruppo di supporto e i resti della 7\u00aa Brigata corazzata a nord e la 22\u00aa Brigata corazzata appena arrivata e la 4\u00aa Brigata corazzata in avvicinamento a sud. Nella notte il generale Cr\u00fcwell decise di muovere verso nord per rifornirsi, la 15. Panzer-Division si diresse su Gambut e la 21. Panzer-Division su Belhamed.\nLa giornata del 21 novembre si era conclusa con una sconfitta per le brigate della 7\u00aa Divisione corazzata ma nell'alto comando britannico non si comprese subito la gravit\u00e0 della situazione; alle 8.45 del mattino il generale Cunningham, dopo aver appreso dal generale Willoughby Norrie che le divisioni corazzate tedesche si erano allontanate da Gabr Saleh verso nord, sembr\u00f2 convinto di aver raggiunto la vittoria e ordin\u00f2 al generale Godwin-Austen, comandante del XIII corpo d'armata, di avanzare lungo il Trigh Capuzzo verso Tobruk. Nella notte venne comunicato dai reparti subordinati che i tedeschi avevano subito perdite elevatissime di carri armati, che sembravano in fuga verso ovest ed in parte erano accerchiati a Sidi Rezegh; queste notizie errate furono diffuse dalla propaganda britannica e illusero ulteriormente il generale Cunningham.\nIl generale Cr\u00fcwell, preoccupato dalle notizie dell'avanzata britannica lungo la linea costiera verso ovest aveva preferito dividere le due Panzer-Division, ma la mattino del 22 novembre il generale Rommel prese nuove decisioni. Egli ritenne urgente risolvere definitivamente la situazione a Sidi Rezegh prima di affrontare la minaccia proveniente da est e quindi ordin\u00f2 direttamente al generale von Ravenstein di ripassare all'attacco con la 21. Panzer-Division e colpire da nord e da ovest il concentramento blindato nemico a Sidi Rezegh. Nel frattempo il generale Gott stava cercando di raggruppare le sue brigate, la 7\u00aa Brigata corazzata e il 7\u00ba gruppo di supporto si riunirono intorno all'aeroporto; la 5\u00aa Brigata sudafricana arriv\u00f2 da sud e sferr\u00f2 un attacco senza successo in direzione sud-ovest, la 22\u00aa Brigata corazzata si avvicin\u00f2 da sud all'aeroporto mentre la 4\u00aa Brigata corazzata rimase pi\u00f9 lontano.\nNel pomeriggio del 22 novembre intorno a Sidi Rezegh inizi\u00f2 una nuova serie di violenti combattimenti tra forze corazzate; gli scontri furono particolarmente aspri e confusi; le colonne di carri erano in continuo movimento nel deserto, i cannoni anticarro furono costantemente in azione; in mezzo alle nuvole di sabbia sollevata dai mezzi motorizzati i comandanti ebbero grandi difficolt\u00e0 a controllare la situazione. La 21. Panzer-Division del generale von Ravenstein attacc\u00f2 da nord e da ovest in direzione dell'aeroporto dove i reparti del 7\u00ba gruppo di supporto del generale Campbell ed i resti della 7\u00aa Brigata corazzata si batterono strenuamente; l'artiglieria britannica dimostr\u00f2 coraggio e preparazione. Le altre due brigate corazzate britanniche invece non mantennero la coesione e arrivarono in ritardo; solo la 22\u00aa Brigata corazzata del generale Scott-Cockburn intervenne in aiuto e sub\u00ec a sua volta dure perdite contro gli sbarramenti anticarro tedeschi. In serata sotto gli attacchi della 21. Panzer-Division, i britannici, nonostante la coraggiosa resistenza, abbandonarono l'aeroporto e la 22\u00aa Brigata corazzata, rimasta con solo 45 carri, inizi\u00f2 a ripiegare verso sud.\nMentre si svolgevano i confusi combattimenti intorno all'aeroporto di Sidi Rezegh, il generale Cr\u00fcwell si era messo in movimento con la 15. Panzer-Division pi\u00f9 a est e nella serata i panzer del generale Neumann-Silkow arrivarono sul fianco e alle spalle della 4\u00aa Brigata corazzata del generale Gatehouse. L'8\u00b0 \"Panzer-Regiment\" del colonnello Hans Cramer durante la notte incapp\u00f2 alla cieca in un raggruppamento di mezzi corazzati britannici; fu il battaglione corazzato del maggiore Fenski che, alla luce dei fari e di razzi illuminanti, sorprese il posto di comando della 4\u00aa Brigata corazzata e l'8\u00b0 Ussari. I britannici furono accerchiati dai panzer, e persero molti uomini e 35 carri armati; il generale Gatehouse non era presente sul posto e sfugg\u00ec alla cattura ma al mattino del 23 novembre pot\u00e9 radunare solo i resti della sua unit\u00e0 e dovette ripiegare a sud, perdendo il contatto con le altre brigate. La sconfitta e la ritirata della 4\u00aa Brigata corazzata fecero fallire i piani del generale Gott che, dopo la perdita dell'aeroporto, stava cercando di raggruppare le forze superstiti delle tre brigate della 7\u00aa Divisione corazzata, circa 150 carri, a sud di Sidi Rezegh.\nDopo i successi del 21 e 22 novembre il generale Rommel ritenne di poter raggiungere una vittoria definitiva raggruppando tutte le sue forze meccanizzate; egli disponeva, dopo aver ottenuto autorizzazione dal comando supremo italiano, anche del Corpo d'armata di manovra del generale Gambara costituito dalla divisione corazzata \"Ariete\" e dalla divisione motorizzata \"Trieste\".\nAl primo mattino del 23 novembre il comandante in capo tedesco diram\u00f2 le sue disposizioni per sferrare un attacco generale contro le forze britanniche ripiegate a sud di Sidi Rezegh. Un lungo radiomessaggio in codice venne inviato al generale Cr\u00fcwell che tuttavia non attese le nuove direttive del suo superiore e decise di entrare subito in azione. Il comandante dell'Afrikakorps aveva lasciato il posto di comando a Gasr el Arid ed era partito sul Mammut \"Moritz\" per raggiungere la 15. Panzer-Division; mentre il generale Cr\u00fcwell e il suo capo di stato maggiore, colonnello Fritz Bayerlein erano in viaggio, il quartier generale dell'Afrikakorps venne sorpreso e travolto da reparti della 6\u00aa Brigata della 2\u00aa Divisione neozelandese del generale Freyberg che stavano avanzando lungo il Trigh Capuzzo secondo gli ordini del XIII corpo d'armata britannico; molti ufficiali tedeschi furono catturati e la struttura di comando venne completamente disorganizzata, ma il generale Cr\u00fcwell, sfuggito fortunosamente al disastro, fu ugualmente in grado di condurre l'attacco generale con le sue forze corazzate.\nIntanto l'attacco proseguiva e la mattina forze della 70\u00aa Divisione annientarono un caposaldo della posizione di resistenza della \"Bologna\", a sud di Tobruk, ma un ennesimo contrattacco di fanteria della \"Pavia\" ripristin\u00f2 la situazione.\nIncursione dell'Afrikakorps.\nIl 24 novembre, Erwin Rommel, per alleviare la pressione sulle forze italiane e sulle sue divisioni di fanteria leggera, raccolse tutti i carri armati ancora disponibili e, sfruttando il supporto aereo della \"Luftwaffe\", lanci\u00f2 un contrattacco lungo la frontiera egiziana per cogliere alle spalle le forze Alleate. Preso dalla paura di vedere annientate le proprie linee di approvvigionamento, Cunningham chiese di ritirarsi, ma Auchinleck decise di mantenere le posizioni: questa sua decisione si rivel\u00f2 azzeccata dato che, allungando troppo la propria avanzata, Rommel aveva sottoposto le proprie linee di rifornimento a una serie di violenti attacchi da parte della 4\u00aa Divisione indiana.\nNella notte del 25 novembre, gli inglesi contrattaccarono ancora. Era previsto un attacco frontale da parte della 70\u00aa Divisione di Fanteria Britannica, mentre la 2\u00aa Divisione Neozelandese avanzare da nord verso sud per prendere di fianco le forze italiane. Dopo il fuoco di preparazione dell'artiglieria, alle due del mattino i reparti di fanteria iniziarono a muoversi: l'attacco venne prontamente contrastato dal XX Corpo d'Armata italiano ed in particolare dalla divisione \"Trieste\" (9\u00ba Reggimento Bersaglieri). Il 26 novembre, la 2\u00aa Divisione neozelandese del generale Freyberg con il sostegno dei mezzi corazzati pesanti della 1\u00aa Brigata carri del generale Watkins continu\u00f2 la sua avanzata lungo il Trigh Capuzzo; i neozelandesi, dopo aver raggiunto Sidi Rezegh, occuparono Belhamed e quindi si spinsero su Tobruk dove il generale Scobie sferr\u00f2 a sua volta un attacco con la 70\u00aa Divisione e la 32\u00aa Brigata carri del generale Willison in direzione di El-Duda. Alle ore 13.00 del 26 novembre la guarnigione di Tobruk, dopo aver sopraffatto la resistenza dei capisaldi italo-tedeschi, si ricongiunse finalmente con i carri pesanti e la fanteria neozelandese.\nNel frattempo il generale Gott aveva progressivamente riorganizzato le forze della 7\u00aa Divisione corazzata; molti carri danneggiati furono recuperati sul campo di battaglia di Sidi Rezegh e nuovi reparti di riserva furono fatti affluire dai depositi; la forza corazzata britannica risal\u00ec a 130 carri disponibili, in netta superiorit\u00e0 numerica rispetto all'Afrikakorps che, dopo la sua incursione sul confine, era sceso ad appena 60 mezzi corazzati. Nel pomeriggio del 27 novembre la 15. Panzer-Division del generale Neumann-Silkow fu intercettata durante la sua marcia di ritorno verso ovest; i carri tedeschi furono attaccati frontalmente dalla 22\u00aa Brigata corazzata e colpiti sul fianco dalla 4\u00aa Brigata corazzata del generale Gatehouse. La Panzer-Division sub\u00ec perdite e i suoi mezzi di trasporto furono dispersi; dopo alcune ore di battaglia riusc\u00ec infine a bloccare il nemico e nella notte, mentre i britannici si ritiravano per rifornirsi, pot\u00e9 riprendere la marcia. Il 28 novembre i carri armati delle due brigate corazzate britanniche tornarono all'attacco ma furono trattenuti da uno sbarramento di cannoni anticarro e le due divisioni dell'Afrikakorps continuarono il cammino e il mattino del 29 novembre il generale Rommel pot\u00e9 concentrare tutte le sue forze intorno a Sidi Rezegh. La situazione sul campo rimaneva molto confusa; nella notte del 28 novembre lo stesso generale von Ravenstein, comandante della 21. Panzer-Division, era stato sorpreso nel deserto e catturato da reparti neozelandesi del generale Freyberg Intanto il 29 novembre (circa 17:30) soldati neozelandesi nella posizione del Punto 175, che avevano notato il gruppo di forze nemiche con binocolo, tentarono di comunicare con il Quartier Generale del loro battaglione ma non ricevettero risposta. Il contatto non riusc\u00ec prima di mezz'ora, cio\u00e8 fino a quando non venne ordinato alla 2\u00aa Divisione Neozelandese di contrastare la minaccia. I soldati della 21\u00ba Battaglione Neozelandese aprirono il fuoco sulla colonna della 132\u00aa Divisione corazzata \"Ariete\" ma fu tutto inutile e il fuoco pesante di risposta costrinse loro alla ritirata. Nella confusione dei combattimenti, due battaglioni di moto Bersaglieri (3\u00b0 e 5\u00b0, Maggiore Cantella e Maggiore Gastaldi) della Divisione Corazzata Ariete riuscirono a catturare l'intero centro ospedaliero della 2\u00aa Divisione Neozelandese con 1.000 degenti, 700 militari di sanit\u00e0, 200 guardie e 200 prigionieri di guerra tedeschi.\nNuova battaglia di Sidi Rezegh e ritirata finale dell'Afrikakorps.\nIn questa situazione l\"'Afrika Korps\" correva il rischio di rimanere intrappolato in Egitto: gli assedianti si erano trasformati in assediati. Il 7 dicembre, Rommel, resosi conto che le forze britanniche (sia in termini di uomini che di mezzi) erano ancora molto ingenti, decise quindi di iniziare una ritirata strategica sulla linea di Gazala, poco a sud-ovest di Tobruk. Il 15 dicembre gli inglesi lanciati nuovi assalti nel tentativo di eliminare la retroguardia italiana, nella zona di Gazala e Quota 208. L'attacco neozelandese e polacco si aren\u00f2 davanti alla forte resistenza della divisioni \"Brescia\", \"Pavia\" e \"Trieste\", che riuscirono a respingere le puntate offensive del nemico infliggendogli notevoli perdite. Nel pomeriggio, malgrado la tenace resistenza nemica, l'azione di retroguardia riprese con maggiore vigore: la Divisione Corazzata \"Ariete\" e 23 carri armati della 15. Panzer Division costrinse la 5\u00aa Brigata di Fanteria indiana a ritirarsi. Nel contrattacco italiano due battaglioni di bersaglieri (l'8\u00ba e il 9\u00ba) conquistarono Alem Hamza catturando oltre 1.000 britannici appartenenti al The Buffs Regiment (\"Royal East Kent Regiment\").\nNeil Ritchie, che aveva sostituito Cunningham il 26 novembre, e Auchinleck continuarono a premere sulle linee italo-tedesche, costringendo Rommel, in netto contrasto con il capo di Stato Maggiore italiano Ugo Cavallero e il comandante in capo delle forze tedesche nel Mediterraneo, feldmaresciallo Albert Kesselring, ad abbandonare la Cirenaica. Le forze italo-tedesche si fermarono a El Agheila tra il 28 e il 30 dicembre.\nBilancio e conclusioni.\nLa determinazione di Auchinleck e l'atteggiamento aggressivo di Ritchie avevano consentito di eliminare la minaccia delle forze dell'Asse dall'Egitto e dal canale di Suez.\nLa guarnigione italo-tedesca di Bardia si arrese il 2 gennaio 1942, seguito da un'altra resa, non senza cruenti scontri, della guarnigione attestata sul passo di Halfaya, portando, il 17 gennaio, ad un totale di oltre 30.000 prigionieri di guerra italo-tedeschi. L'8\u00aa Armata britannica, cogliendo l'occasione, riusc\u00ec a raggiungere Gazala: cos\u00ec facendo, per\u00f2, aveva allungato troppo la propria linea di approvvigionamento, e il 21 gennaio Rommel, riprendendo il vecchio stile che gli aveva valso il soprannome di \"volpe del deserto\", lanci\u00f2 un improvviso contrattacco prendendo letteralmente di sorpresa le forze britanniche che ritenevano di trovarsi di fronte ad un nemico ormai prossimo alla sconfitta.\nOltre a liberare Tobruk, l'Operazione Crusader dimostr\u00f2 per la prima volta che l\"'Afrika Korps\" di Rommel poteva essere battuto."}
{"id": "356838", "revid": "124198872", "url": "https://it.wikipedia.org/wiki?curid=356838", "title": "Dichiarazione dei diritti della donna e della cittadina", "text": "La Dichiarazione dei diritti della donna e della cittadina (titolo in francese \"D\u00e9claration des droits de la femme et de la citoyenne\") \u00e8 un testo giuridico francese pubblicato nel 5 settembre 1791 dalla scrittrice Olympe de Gouges sul modello della \"Dichiarazione dei diritti dell'uomo e del cittadino\" del 1789 proclamata il 26 agosto dello stesso anno, che esige la piena assimilazione legale, politica e sociale delle donne. Primo documento a invocare l'uguaglianza giuridica e legale delle donne in rapporto agli uomini, la \"Dichiarazione dei diritti della donna e della cittadina\" \u00e8 stata pubblicata allo scopo di essere presentata all'Assembl\u00e9e nationale per esservi adottata.\nStoria.\nLa \"Dichiarazione dei diritti della donna e della cittadina\" costituisce un'imitazione critica della \"Dichiarazione dei diritti dell'uomo e del cittadino\", che elenca i diritti validi solo per gli uomini, allorch\u00e9 le donne non dispongono del diritto di voto, dell'accesso alle istituzioni pubbliche, alle libert\u00e0 professionali, ai diritti di possedimento, ecc. L'autrice vi difende, non senza ironia sulle considerazioni dei pregiudizi maschili, la causa delle donne, scrivendo che \u00abLa donna nasce libera e ha uguali diritti all'uomo\u00bb. Volendo, si pu\u00f2 dire che Olympe de Gouges critic\u00f2 la Rivoluzione francese di aver dimenticato le donne nel suo progetto di libert\u00e0 e di uguaglianza. \nLe associazioni femminili vennero in seguito proibite da Robespierre, il quale chiuse i loro clubs ed i loro giornali. Olympe de Gouges, invece, per aver denunciato gli eccessi della stessa rivoluzione, insieme a molte altre donne venne ghigliottinata (novembre 1793) \"per aver dimenticato le virt\u00f9 che convengono al suo sesso\" ed \"essersi immischiata nelle cose della Repubblica\". \nFu una delle prime a sostenere la libert\u00e0 di espressione, l\u2019uguaglianza di genere e l\u2019introduzione del divorzio.\nL'evoluzione del concetto dei diritti umani si \u00e8 sviluppata con l'Illuminismo e con gli avvenimenti che ha conosciuto. Bench\u00e9 questa nozione fu lanciata per la prima volta nel 1776 nella \"Dichiarazione dei Diritti della Virginia\" e in seguito alla Rivoluzione nella \"Dichiarazione dei diritti dell'uomo e del cittadino\" (1789), alcuni di questi documenti non prendono in considerazione le donne.\nArticoli.\nCome la \"Dichiarazione dei diritti dell\u2019uomo e del cittadino\", anche la \"Dichiarazione dei diritti della donna e della cittadina\" \u00e8 costituita da un preambolo e 17 articoli. \nSi tratta di un accostamento polemico che rivendica anche per le donne, il sesso superiore sia in bellezza che in coraggio, nelle sofferenze della maternit\u00e0, quegli spazi di dignit\u00e0 e libert\u00e0 solennemente sanciti per l\u2019uomo.\nInfatti, sia il preambolo e sia alcuni dei 17 articoli, ricalcano, nella struttura e nel contenuto, la Dichiarazione dei diritti dell\u2019uomo e del cittadino, che, all'articolo I, cos\u00ec recita: \"Gli uomini nascono e rimangono liberi e uguali nei diritti. Le distinzioni sociali non possono essere fondate che sull'utilit\u00e0 comune\". Anche i successivi articoli 2, 3, 9, 12 e 15 ripropongono letteralmente la Dichiarazione dell\u201989, limitandosi a sostituire la parola \"donna\" a quella di \"uomo\" o ad aggiungerla.\n\"Le madri, le figlie, le sorelle, rappresentanti della nazione, domandano di costituirsi in assemblea nazionale. Considerando che l'ignoranza, l'oblio o il disprezzo dei diritti della donna sono le sole cause delle sventure pubbliche della corruzione dei governi, esse si sono risolte a esporre in una solenne dichiarazione i diritti naturali inalienabili e sacri della donna, affinch\u00e9 questa dichiarazione costantemente presente a tutti i membri del corpo sociale, ricordi incessantemente i loro diritti e i loro doveri, affinch\u00e9 gli atti del potere delle donne e quelli del potere degli uomini, potendo in ogni istante essere confrontati con il fine di ogni istituzione politica, ne siano pi\u00f9 rispettati, affinch\u00e9 i reclami delle cittadine fondati ormai su principi semplici e incontestabili, siano sempre rivolti al mantenimento della costituzione, dei buoni costumi e alla felicit\u00e0 di tutti. Di conseguenza, il sesso superiore in bellezza e in coraggio, nelle sofferenze materne riconosce e dichiara in presenza e con gli auspici dell'Essere supremo, i Diritti seguenti della Donna e della Cittadina:\"\n\"La Donna nasce libera e ha gli stessi diritti dell'uomo. Le distinzioni sociali non possono essere fondate che sull'interesse comune.\"\n\"Lo scopo di ogni associazione politica \u00e8 la conservazione dei diritti naturali e imprescrittibili della Donna e dell'Uomo: questi diritti sono la libert\u00e0, la propriet\u00e0, la sicurezza e soprattutto la resistenza alla oppressione.\"\n\"Il principio di ogni sovranit\u00e0 risiede essenzialmente nella Nazione, la quale non \u00e8 altro che l'unione della Donna e dell'Uomo: nessun corpo e nessun individuo pu\u00f2 esercitare autorit\u00e0 che non provenga espressamente da loro.\"\n\"La libert\u00e0 e la giustizia consistono nel restituire tutto ci\u00f2 che appartiene ad altri; cos\u00ec l'unico limite all'esercizio dei diritti naturali della donna, la perpetua tirannia dell'uomo cio\u00e8, va riformato dalle leggi della natura e della ragione.\"\n\"Le leggi della natura e della ragione proibiscono tutte le azioni nocive alla societ\u00e0: tutto ci\u00f2 che non \u00e8 proibito dalle leggi sagge e divine, non pu\u00f2 essere impedito e nessuno pu\u00f2 essere costretto a fare ci\u00f2 che esse non ordinano.\"\n\"La legge deve essere l'espressione della volont\u00e0 generale; tutte le Cittadine e i Cittadini devono concorrere personalmente o con i loro rappresentanti alla sua formazione; essa deve essere uguale per tutti. Tutte le cittadine e tutti i cittadini, essendo uguali ai suoi occhi, devono essere ugualmente ammessi a tutte le dignit\u00e0 posti e impieghi pubblici, secondo le loro capacit\u00e0 e senza altra distinzione che quella delle loro virt\u00f9 e dei loro talenti.\" \n\"Non ne \u00e8 esclusa nessuna donna; essa \u00e8 accusata, arrestata e detenuta nei casi stabiliti dalla Legge. Le donne obbediscono come gli uomini a questa Legge rigorosa.\"\n\"La legge deve stabilire solo pene strettamente ed evidentemente necessarie e nessuno pu\u00f2 essere punito se non in virt\u00f9 di una Legge stabilita e prolungata anteriormente al delitto e legalmente applicata alle donne.\"\n\"Su ogni donna dichiarata colpevole la Legge esercita tutto il rigore.\"\n\"Nessuno deve essere molestato per le sue opinioni anche di principio, la donna ha il diritto di salire sul patibolo, essa deve avere pure quello di salire sul podio sempre che le sue manifestazioni non turbino l'ordine pubblico stabilito dalla Legge.\"\n\"La libera comunicazione dei pensieri e delle opinioni \u00e8 uno dei diritti pi\u00f9 preziosi della donna poich\u00e9 queste libert\u00e0 assicura la legittimit\u00e0 dei padri verso i figli. Ogni cittadino pu\u00f2 dunque dire liberamente, io sono la madre di un figlio vostro, senza che un pregiudizio barbaro la forzi a nascondere la verit\u00e0 salvo a rispondere dell'abuso di questa libert\u00e0 dei casi stabiliti dalla Legge.\" \n\"\u00c8 necessario garantire maggiormente i diritti della donna e della cittadina; questa garanzia deve essere istituita a vantaggio di tutti e non solo di quelle cui \u00e8 affidata.\"\n\"Per il mantenimento della forza pubblica e per le spese di amministrazione, i contributi della donna e dell'uomo sono uguali; essa partecipa a tutti i lavori ingrati a tutte le fatiche, deve quindi partecipare anche alla distribuzione dei posti, degli impieghi, delle cariche, delle dignit\u00e0 e dell\u2019industria.\"\n\"Le Cittadine e i Cittadini hanno il diritto di constatare da s\u00e9 o tramite i loro rappresentanti, la necessit\u00e0 del contributo. Le Cittadine possono aderirvi soltanto con l\u2019ammissione di un'uguale divisione, non solo nella fortuna, ma anche nell'amministrazione pubblica e determinare la quantit\u00e0, l\u2019imponibile, la riscossione e la durata dell\u2019imposta.\" \n\"La massa delle donne coalizzata con gli uomini per la tassazione ha il diritto di chiedere conto della sua amministrazione a ogni agente pubblico.\"\n\"Ogni societ\u00e0 in cui la garanzia dei diritti non \u00e8 assicurata e non sia determinata la separazione dei poteri, \u00e8 priva di una Costituzione; la Costituzione \u00e8 nulla se la maggioranza degli individui che compongono la Nazione non ha cooperato alla sua redazione.\"\n\"Le propriet\u00e0 sono di tutti i sessi riuniti o separati; esse hanno per ciascuno un diritto inviolabile e sacro; nessuno pu\u00f2 esserne privato come vero patrimonio della natura, se non quando la necessit\u00e0 pubblica legalmente constatata, lo esiga in modo evidente e a condizione di una giusta e preliminare indennit\u00e0.\" \nLa Dichiarazione si chiude con la significativa introduzione del principio di comunione dei beni a seguito del rapporto matrimoniale, principio dal quale scaturir\u00e0 la rivendicazione della loro divisione in parti uguali in caso di separazione o divorzio."}
{"id": "356842", "revid": "155634", "url": "https://it.wikipedia.org/wiki?curid=356842", "title": "I Giochi paralimpici estivi", "text": "I I Giochi paralimpici estivi si tennero a Roma (Italia) dal 18 al 25 settembre 1960, come ampliamento dei Giochi internazionali di Stoke Mandeville. La definizione ufficiale era \"Giochi internazionali per paraplegici\", ma a posteriori il Comitato internazionale paralimpico le ha riconosciute come prima edizione delle Paralimpiadi estive.\nParteciparono 377 atleti, tutti paraplegici, poich\u00e9 gli atleti con disabilit\u00e0 diverse dalla paraplegia non erano ancora ammessi alle Paralimpiadi.\nOrganizzazione.\nGli atleti furono ospitati al Villaggio olimpico, ma fu utilizzato un edificio non dotato di ascensori, il che cre\u00f2 alcuni problemi per la mobilit\u00e0 degli atleti.\nLa cerimonia di apertura ebbe luogo allo Stadio dell'Acqua Acetosa, ma le gare si tennero al complesso sportivo delle \"Tre Fontane\", nel quartiere dell'Eur, con l'eccezione del nuoto, che ebbe la sua sede alla Piscina del Foro italico, e del tennistavolo, disputato al Villaggio olimpico.\nDiscipline paralimpiche.\n57 eventi in 8 sport: atletica leggera, biliardo, nuoto, pallacanestro in carrozzina, scherma in carrozzina, tennistavolo, tiro con l'arco, tiro del dardo.\nMedagliere.\nL'atleta pi\u00f9 titolata fu l'italiana Maria Scutti, con 15 medaglie (10 ori, 3 argenti e 2 bronzi) in quattro sport diversi."}
{"id": "356851", "revid": "122175595", "url": "https://it.wikipedia.org/wiki?curid=356851", "title": "Triccheballacche", "text": "Il Triccheballacche (anche chiamato \"Tric-ballac\" o Triaccabalacca\") \u00e8 uno strumento musicale tradizionale dell'Italia meridionale, conosciuto nell'area di Napoli, formato da tre martelletti in legno intelaiati fra loro.\nCaratteristiche.\nI tre martelletti sono paralleli fra loro, mentre i due telai in legno sono perpendicolari rispetto ai martelletti. Il telaio posto nella parte inferiore unisce i tre martelletti, il secondo telaio posto pi\u00f9 in alto permette ai due martelletti esterni di avere un'escursione, governando al contempo il gioco massimo che gli stessi possono avere. \nIn alcuni esemplari i martelletti hanno sonagli e campanellini, per fare in modo che ogni battito del martelletto produca un suono percussivo, simile al suono del tamburello basco. \nFunzionamento.\nI due martelletti esterni vengono mossi dal musicista, e battendo contro il martello centrale, che rimane fisso, producono il suono proprio dello strumento."}
{"id": "356853", "revid": "729019", "url": "https://it.wikipedia.org/wiki?curid=356853", "title": "Resistenza norvegese", "text": "La Resistenza norvegese durante la seconda guerra mondiale all'occupante nazista fu attiva dal 1940 al 1945\nCaratteristiche.\nSi manifest\u00f2 in molteplici attivit\u00e0:\nIl sostegno del governo norvegese in esilio.\nIl governo norvegese del Primo Ministro Johan Nygaardsvold, con l'eccezione del ministro degli esteri Halvdan Koht e del ministro della difesa Birger Ljungberg, fu colto di sorpresa quando divenne chiaro nelle prime ore del 9 aprile 1940 che la Germania nazista aveva lanciato l'invasione della Norvegia. Sebbene una parte della riserva aurea del paese fosse gi\u00e0 stata portata via da Oslo, non esistevano piani da poter attuare in caso di invasione nemica.\nImpreparato, anche se non avrebbe dovuto esserlo, il governo norvegese non aveva nessuna intenzione di capitolare all'ultimatum che sarebbe scaduto all'arrivo delle truppe tedesche e consegnato da Curt Br\u00e4uer, ambasciatore tedesco a Oslo. La richiesta tedesca che la Norvegia accettasse la \"protezione del Reich\" fu respinta da Koht e dal governo norvegese prima che l'alba rischiarasse il mattino dell'invasione.\n\"Vi gir oss ikke frivillig, kampen er allerede i gang\", replic\u00f2 Koht (\"Non ci sottometteremo volontariamente; la lotta \u00e8 gi\u00e0 iniziata\").\nAnticipando gli sforzi tedeschi per catturare il governo, l'intero parlamento norvegese, il re Haakon VII di Norvegia con tutta la famiglia reale e il governo evacuarono frettolosamente Oslo in treno e in auto trasferendosi prima a Hamar e poi a Elverum, dove fu convocata una sessione straordinaria del parlamento. Grazie alla presenza di spirito del presidente del parlamento Carl Johan Hambro, lo Storting approv\u00f2 un provvedimento d'emergenza (noto come Autorizzazione Elverum) che dette la piena autorit\u00e0 al re e al governo fino a che lo Storting non si fosse di nuovo riunito.\nQuesto dette al re e al governo l'autorit\u00e0 costituzionale per rifiutare l'ultimatum dell'emissario tedesco Curt Br\u00e4uer. Sebbene ci fossero stati diversi tentativi dei tedeschi di catturare o uccidere re Haakon e i membri del governo norvegese, essi riuscirono a scamparli e viaggiarono attraverso le remote regioni dell'interno fino a lasciare il paese per raggiungere Londra il 7 giugno, imbarcandosi sull'incrociatore HMS Devonshire.\nAssicurando la legittimit\u00e0 costituzionale al governo norvegese si min\u00f2 alla base qualsiasi tentativo di Vidkun Quisling di rivendicare il governo per s\u00e9. Dopo che Quisling ebbe proclamato la propria assunzione del governo di Norvegia, diversi membri della Corte Suprema presero l'iniziativa di istituire un Consiglio Amministrativo (\"Administrasjonsr\u00e5det\") nel tentativo di fermarlo. Ci\u00f2 fu per\u00f2 considerata un'iniziativa controversa, e infatti il legittimo governo norvegese rifiut\u00f2 di appoggiare tale consiglio, mentre le autorit\u00e0 tedesche semplicemente lo sciolsero.\nDifesa iniziale.\nDopo aver seguito per lungo tempo una politica di disarmo in seguito alla prima guerra mondiale, le forze armate norvegesi arrivarono alla fine degli anni trenta senza riserve e senza addestramento, sebbene alcuni politici dei vari schieramenti avessero richiesto il rafforzamento delle capacit\u00e0 difensive nazionali. Il risultato fu che le forze situate nella Norvegia meridionale furono largamente impreparate ad affrontare l'invasione e che i tedeschi sbarcando in Norvegia trovarono ben poca resistenza\nUna notevole eccezione fu l'affondamento dell'incrociatore tedesco Bl\u00fccher da parte della fortezza Oscarsborg a Dr\u00f8bak in un punto dove il fiordo di Oslo si restringe, che ritard\u00f2 la cattura di Oslo quel tanto che permise al governo di fuggire dalla capitale.\nCi furono anche casi di coraggiosa difesa in altre localit\u00e0, come per esempio Midtskogen, ma furono in gran parte il risultato di azioni improvvisate di unit\u00e0 militari isolate e di volontari irregolari. Gli scontri ritardarono l'avanzata tedesca di diversi giorni, permettendo al governo norvegese di evitare la cattura e portare a termine le procedure costituzionali critiche.\nContrattacchi.\nDiverse unit\u00e0 militari norvegesi che erano state mobilitate come misura precauzionale nella Norvegia settentrionale durante la Guerra d'inverno, in cooperazione con le forze polacche e britanniche lanciarono diversi contrattacchi con un certo successo. Le forze alleate ebbero diversi successi nella Norvegia settentrionale, ma furono in seguito ritirate per essere impiegate nella inutile difesa della Francia. Quando cadde anche la Norvegia settentrionale, il governo norvegese era gi\u00e0 riuscito a fuggire insieme alla famiglia reale, ed a mantenere la legittimit\u00e0 costituzionale in esilio, entrando a far parte dello schieramento alleato.\nA Londra il governo aggreg\u00f2 le truppe norvegesi evacuate dal paese a quelle alleate, ed ordin\u00f2 alla marina mercantile di aiutarli nei trasporti; per facilitare le cose le navi furono poste sotto il controllo dell'organizzazione Nortraship, a quel tempo la maggior organizzazione mondiale di spedizioni. Fu inoltre causa di apprensione per i capi nazisti il fatto che gli Alleati potessero tentare di riprendere la Norvegia per togliere alle unit\u00e0 navali tedesche l'accesso all'Atlantico settentrionale, costringendo cos\u00ec la Germania ad impegnare in Norvegia diverse centinaia di migliaia di soldati che altrimenti avrebbero potuto essere impegnate su altri fronti.\nUna base addestrativa venne creata in Canada, vicino Halifax, denominata Camp Norway, per selezionare ed addestrare equipaggi marittimi e personale militare che servisse sulle navi, particolarmente le baleniere usate come pattugliatori e dragamine, anche se inizialmente ci fu qualche problema di fiducia dovuto ad errate informazioni sulla volont\u00e0 di resistere da parte dei norvegesi provenienti da fonti giornalistiche statunitensi.\nResistenza armata.\nSebbene la Norvegia non abbia visto grandi battaglie, a parte quelle di Narvik, furono effettuate numerose operazioni militari di sabotaggio ed incursione per attaccare le autorit\u00e0 naziste e contribuire allo sforzo bellico.\nLa Milorg fu all'inizio una piccola unit\u00e0 di sabotatori, e fin\u00ec per costituire una vera e propria unit\u00e0 militare (con alcune decine di migliaia di componenti) al tempo della liberazione. La Kompani Linge fu un'unit\u00e0 di operazioni speciali formata ed addestrata in Inghilterra, che si specializz\u00f2 in incursioni e combattimenti costieri. Un'altra unit\u00e0 speciale che oper\u00f2 sul territorio norvegese pur essendo addestrata e di base in Gran Bretagna fu il No. 10 (Inter-Allied) Commando, nel quale la No. 5 Norwegian Troop fu formata nell'agosto 1942 sotto il comando del capitano Rolv Hauge,e gli uomini della truppa presi dai rifugiati dopo le prime azioni di commando in Norvegia e dai marinai rifugiati in Gran Bretagna; il primo nucleo proveniva da due plotoni della compagnia montana della Norwegian Brigade. Insieme a membri del N. 12 Commando organizzarono alcune azioni verso la costa norvegese senza perdere uomini, mentre diversi morti norvegesi si ebbero durante azioni in Olanda (Walcheren e West Kapelle). Le unit\u00e0 scambiavano personale tra loro in base alle necessit\u00e0 operative, e queste azioni di disturbo contribuirono a tenere in Norvegia una consistente forza di occupazione distraendola da altri fronti.\nCi furono ripetute incursioni nelle Lofoten, M\u00e5l\u00f8y ed in altre aree costiere, soprattutto da parte della stessa Kompani Linge.\nRicognitori norvegesi contribuirono alla distruzione di alcune corazzate tedesche, come la \"Bismarck\" e la \"Tirpitz\". La Resistenza norvegese riusc\u00ec anche a far transitare clandestinamente gente da e per la Norvegia durante la guerra, attraverso la Svezia o verso le Shetland, su barche da pesca (chiamate \"Shetland bus\").\nNumerosi sabotatori, dei quali i pi\u00f9 famosi sono Max Manus e Gunnar S\u00f8nsteby, distrussero navi e rifornimenti; a loro faceva riferimento il \"gruppo di Oslo\" (\"Oslogjengen\", letteralmente \"gang di Oslo\"). Forse il loro maggior successo fu la distruzione dell'impianto di acqua pesante Norsk Hydro e delle relative riserve di acqua pesante a Vemork, ostacolando cos\u00ec il programma nucleare tedesco (il cosiddetto \"raid del Telemark\"). I tedeschi tentarono di soffocare le attivit\u00e0 della resistenza uccidendo diversi norvegesi innocenti (uomini, donne, bambini) come vendetta ad ogni atto di sabotaggio. Probabilmente il peggior atto di rappresaglia fu l'assalto al villaggio di pescatori di Telav\u00e5g, nella primavera del 1942.\nSignificativa in tal senso anche la politica della \"terra bruciata\", attuata dai nazisti nella Norvegia settentrionale (in particolare nel Finnmark) quando le truppe tedesche si ritirarono, poco prima della liberazione.\nDopo l'iniziale comportamento in cui anche membri della Resistenza norvegese operanti in territorio svedese vennero arrestati e condannati al carcere, gli svedesi nell'estate 1943 iniziarono a modificare la propria politica; alcuni norvegesi tra i rifugiati (che in tutta la guerra furono 50.000, ma molti di essi riuscirono a raggiungere paesi alleati) vennero addestrati in campi svedesi e formarono quella che nominalmente era una piccola forza di polizia, \"Rikspolitiet\"; in un secondo momento ne vennero mobilitati 13.000 per formare la \"Reservepolitiet\". Da tali campi, immediatamente dopo la liberazione, alcune migliaia di poliziotti norvegesi superarono il confine per riprendere il controllo dei centri urbani norvegesi.\nLa raccolta di informazioni sulla Norvegia occupata fu un'importante necessit\u00e0 strategica per le forze alleate, ed a questo scopo furono istituite diverse organizzazioni, delle quali la pi\u00f9 grande ed efficiente fu quella chiamata XU. Fondata da Arvid Storsveen, era formata da studenti dell'Universit\u00e0 di Oslo. \u00c8 interessante il fatto che due dei suoi quattro capi fossero giovani donne, una delle quali era Anne-Sofie \u00d8stvedt.\nAnche i tedeschi tentarono di usare norvegesi per raccogliere informazioni contro gli Alleati, ma come nel caso di John Moe e Tor Glad, questi si rivelarono partigiani norvegesi che, appena sbarcati in Scozia vicino al villaggio di Crovie, si misero a disposizione del SOE diventando agenti doppi; per un paio di anni essi fornirono informazioni false, compreso un finto tentativo di sbarco in Norvegia al posto di quella che fu l'operazione Torch in Nord Africa, in quella che fu l'operazione Solo-1; un ulteriore inganno, l'operazione Tindall, venne montato in occasione dello sbarco in Normandia; al ritorno Glad, che era stato internato per la sua scarsa integrazione con i britannici, venne ingiustamente accusato di tradimento mentre il ruolo di Moe non venne mai reso noto, e questi in seguito scrisse un libro sulla vicenda.\nDisobbedienza civile.\nDi minore importanza militare fu la distribuzione di giornali clandestini (spesso con notizie raccolte dai notiziari radio alleati; il possesso di apparecchi radio era illegale). Lo scopo era duplice: ribattere alla propaganda tedesca e mantenere nella popolazione un sentimento antinazista. \u00c8 stato detto che combattere la stampa clandestina cost\u00f2 ai tedeschi molte pi\u00f9 risorse degli effetti reali della stampa clandestina.\nInfine ci fu il tentativo di mantenere un \"fronte di ghiaccio\" contro i soldati tedeschi. Ci\u00f2 comport\u00f2, tra le altre cose, il non parlare mai ad un tedesco se si fosse potuto evitare (molti fingevano di non capire il tedesco, sebbene in realt\u00e0 lo capissero in parecchi) e rifiutarsi di sedere accanto ad un tedesco nei trasporti pubblici. Questa ultima cosa fu cos\u00ec irritante per le autorit\u00e0 tedesche di occupazione, che divenne illegale stare in piedi se sull'autobus c'erano posti liberi a sedere.\nVerso la fine della guerra, la Resistenza venne pi\u00f9 allo scoperto, con rudimentali organizzazioni militari di base nelle foreste attorno alle citt\u00e0 pi\u00f9 grandi. Furono eliminati numerosi ufficiali nazisti e collaborazionisti, e tutti quelli che collaborarono con le autorit\u00e0 tedesche o di Quisling furono ostracizzati sia durante che dopo la guerra.\nUn simbolo della resistenza norvegese fu applicarsi una graffa al bavero, un segno innocuo che fu ritenuto essere un'invenzione norvegese e che rappresentava l'unit\u00e0 contro l'occupazione.\nTutte queste attivit\u00e0 sono ben illustrate nel Museo della Resistenza Norvegese, che ha sede nella Fortezza di Akershus ad Oslo; nel Museo di storia militare di Trondheim, e nel Museo di storia militare delle Isole Lofoten."}
{"id": "356856", "revid": "336556", "url": "https://it.wikipedia.org/wiki?curid=356856", "title": "Alice Liddell", "text": "Biografia.\nAlice Pleasance Liddell fu la quarta dei dieci figli di Lorina Hannah e del famoso grecista Henry George Liddell. Nel giugno 1855, Henry George Liddell fu nominato decano del Christ Church College (Universit\u00e0 di Oxford in Inghilterra) dove Lewis Carroll insegnava matematica. Tra i suoi fratelli e sorelle che ispirarono \"Alice nel Paese delle Meraviglie\" furono Harry (nato nel 1847), Lorina (nata nel 1849) ed Edith (nata nel 1854).\nIl 30 giugno 1863, la famiglia Liddell lasci\u00f2 Llandudno; Lewis Carroll e la piccola Alice cessarono la loro amicizia. Lui le scriver\u00e0 nel 1885 per chiederle il manoscritto originale della prima versione di \"Le avventure di Alice sottoterra\":\nPi\u00f9 tardi divenne un'artista con l'aiuto di John Ruskin. Gir\u00f2 l'Europa assieme alle sue sorelle Lorina e Edith. Dai suoi viaggi in Francia e in Italia tra il 1872 e il '77, pubblic\u00f2 una serie di acquerelli e di bozzetti di grande sensibilit\u00e0. Intrattenne una relazione con il principe Leopold, figlio della regina Vittoria, ma spos\u00f2 nell'abbazia di Westminster Reginald Hargreaves, studente di Oxford. Ebbero tre figli: Alan Knyveton Hargreaves, Leopold Reginald (soprannominato \u00abRex\u00bb) Hargreaves (entrambi morti durante la prima guerra mondiale) e Caryl Liddell Hargreaves che sopravvisse ed ebbe a sua volta una figlia.\nL'ultimo incontro tra Lewis Carroll e Alice Liddell ebbe luogo il primo novembre 1888. Carroll, sul marito di Alice, scrisse:\n\u00ab\"Non \u00e8 facile collegare questo volto al vecchio ricordo, questo straniero assieme all'\u00abAlice\u00bb conosciuta cos\u00ec intimamente e tanto amata e che io vorrei ricordare sempre come una ragazzina di sette anni assolutamente affascinante\"\u00bb.\nAlice Liddell non fu presente al funerale di Carroll, morto il 14 gennaio 1898.\nPer il resto della sua vita ebbe una serie di delusioni: suo padre mor\u00ec quattro giorni dopo Carroll, sua madre nel 1910, due dei suoi figli durante la prima guerra mondiale e infine suo marito nel 1926. Ripose tutto il suo affetto su suo figlio Caryl e visse a Cuffnells, nell'Hampshire.\nNel 1928, a causa delle difficolt\u00e0 finanziarie, dovette vendere l'esemplare che Lewis Carroll le don\u00f2 di \"Alice's Adventures under Ground\" (\"Le avventure di Alice sottoterra\"). La vendita ebbe luogo a Sotheby's e le frutt\u00f2 \u00a315\u00a0400 dell'epoca.\nNel 1932, per festeggiare il centenario della nascita di Lewis Carroll, fu invitata negli Stati Uniti d'America per ricevere la Laurea Honoris causa come dottore in lettere all'universit\u00e0 della Columbia (New York). Nel dicembre 1933, poco prima di morire, assist\u00e9 alla proiezione di \"Alice\" realizzato dalla Paramount.\nIl ruolo e l'influenza di Alice Liddell sui libri di Lewis Carroll.\nOrigine di \"Alice nel Paese delle Meraviglie\".\nIl 4 luglio 1862, durante un viaggio in barca a remi sul Tamigi (da Oxford a Godstow), la piccola Alice Liddell di appena dieci anni visse l'episodio centrale della sua vita quando chiese a Lewis Carroll di raccontarle una storia per distrarsi. Mentre il reverendo Robinson Duckworth (canonico della chiesa di St. Mark's e amico del padre di Alice) remava, Carroll raccont\u00f2 alla bambina e alle sue due sorelle, Edith (otto anni) e Lorina (tredici anni), la storia fantastica di una ragazzina chiamata Alice che cadde nella tana di un coniglio. Quando ebbe finito, Alice Liddell gli chiese di scrivere un libro su questa storia, insistendo sempre di pi\u00f9, fino a che lui non l'accontent\u00f2.\nNel novembre 1864, due anni e mezzo dopo quella richiesta di Alice, complet\u00f2 una versione intitolata \"Alice's Adventures under Ground\" (\"Le avventure di Alice sottoterra\").\nLo offr\u00ec ad Alice come regalo di Natale del 1864 e lo fece leggere al suo amico e mentore George MacDonald e ai suoi figli, che apprezzarono il libro. Su consiglio del suo amico, Lewis Carroll decise di provare a pubblicare il libro. Svilupp\u00f2 la storia aggiungendo gli episodi del Gatto del Cheshire e del \"t\u00e8 dei matti\", facendo passare il manoscritto da 18\u00a0000 a 35\u00a0000 parole. Dodgson realizz\u00f2 alcune illustrazioni, che per\u00f2 non giudic\u00f2 adatte, e incaric\u00f2 John Tenniel, disegnatore allora assai stimato. Il libro usc\u00ec nel 1865 con il titolo \"Alice in Wonderland\" (\"Alice nel Paese delle Meraviglie\") con una tiratura iniziale di 2\u00a0000 copie (ma Tenniel rilev\u00f2 che le stampe non erano della migliore qualit\u00e0); alcuni mesi dopo il libro venne riedito con una tiratura maggiore.\nNel 1871 usc\u00ec \"Through the Looking-Glass, and What Alice Found There\" (\"Attraverso lo specchio e quel che Alice vi trov\u00f2\") e nel 1886 il facsimile di \"Alice's Adventures under Ground\".\nParagone tra Alice Liddell e \u00abAlice\u00bb dei racconti.\nAlice Liddell e il personaggio di \u00abAlice\u00bb del libro sono molto differenti.\nL'idea diffusa secondo cui il personaggio di \u00abAlice\u00bb fosse stato fortemente ispirato ad Alice Liddell fu contestata da Carroll stesso, il quale, verso la fine della vita, dichiar\u00f2 che \u00abAlice\u00bb era un personaggio totalmente immaginario, non basato su una bambina in particolare o realmente esistita. A ogni modo una cosa \u00e8 certa: Alice Liddell non ha ispirato i disegni di \u00abAlice\u00bb nell'edizione originale: l'illustratore John Tenniel non l'aveva mai incontrata, e infatti l'Alice del libro non le somigliava affatto. Precis\u00f2 anzi che Carroll gli aveva inviato foto di un'altra bambina, Mary Hilton Badcockpour, e fu da queste che trasse ispirazione. Questa tesi non \u00e8 mai stata provata e a oggi non \u00e8 dato di sapere a chi il disegnatore si ispir\u00f2 davvero; converr\u00e0 quindi credere a Tenniel sulla parola.\nRimangono numerose incertezze circa l'influenza reale di Alice Liddell sui racconti di Lewis Carroll. Ma un elemento lascia pensare che i libri le fossero almeno dedicati. Nel XII e ultimo capitolo del libro \"Through the Looking-Glass, and What Alice Found There\" (\"Attraverso lo specchio e quel che Alice vi trov\u00f2\") figura un acrostico, poema che, letto dall'alto in basso concentrandosi sulla prima lettera di ogni verso, forma il nome \u00abAlice Pleasance Liddell\u00bb."}
{"id": "356860", "revid": "125722925", "url": "https://it.wikipedia.org/wiki?curid=356860", "title": "Kickboxing", "text": "La kickboxing (o kick boxing) \u00e8 uno sport da combattimento di origine giapponese, diffusosi poi in USA, che combina le tecniche di calcio tipiche delle arti marziali orientali ai colpi di pugno propri del pugilato.\nStoria.\nLa kickboxing \u00e8 nata in Giappone negli anni sessanta. In quel periodo le uniche forme di combattimento a contatto pieno erano il full contact karate, il muay thai thailandese, il Sambo russo, la savate francese, il taekwondo coreano, il karate contact ed il sanda cinese.\nI giapponesi iniziarono a organizzare gare di karate a contatto pieno \"(karate full contact)\".\nQuesto genere di combattimenti stava acquisendo interesse sempre maggiore finch\u00e9, negli anni '70, alcuni maestri di arti marziali provarono a sperimentare una nuova formula unendo le tecniche di pugno del pugilato alle tecniche di calcio del karate e nacque cos\u00ec il Full Contact Karate.\nTuttavia vi fu una certa confusione dei nomi e degli stili, anche in virt\u00f9 del fatto che nel Full Contact Karate si colpisce con i calci, dal busto in su, mentre nella kickboxing giapponese si potevano dare calci anche alle gambe.\nA cavallo tra gli anni ottanta e gli anni novanta con il termine \"kickboxing\" spopol\u00f2 negli Stati Uniti una forma di full contact karate dove gli atleti vestivano dei lunghi e larghi pantaloni e delle apposite scarpe, ed inizialmente era vietato colpire con calci portati sotto la cintura; tra i pi\u00f9 importanti enti ed organizzazioni vi erano WKA ed ISKA.\nSuccessivamente, sempre in Giappone, nel 1993, venne organizzato un torneo chiamato K-1, in cui \"K\" sta per Karate, Kempo e Kickboxing.\nIn questo torneo le regole sono quelle della kickboxing, ma sono valide anche le ginocchiate senza presa e i pugni saltati e girati.\nLo scopo era mettere sullo stesso quadrato (\"ring\") atleti di diverse arti marziali e sport da combattimento con un regolamento sportivo che permetteva loro di confrontarsi.\nVisti i capitali elevatissimi e l'entusiasmo enorme dei giapponesi, in questi avvenimenti, il K-1 (diviso in due tornei: il \"K-1 World Grand Prix\", riservato ai pesi massimi e il \"K-1 MAX\", riservato alla categoria dei pesi medi) divenne il pi\u00f9 importante torneo al mondo.\nIl termine \"K-1\" ha assunto attualmente l'accezione di uno sport da combattimento a s\u00e9 stante, bench\u00e9 vi partecipino atleti provenienti dal muay thai, dalla kickboxing o da altri sport simili; il regolamento del torneo \u00e8 chiamato K-1 Style.\nTecniche.\nCome gi\u00e0 accennato, la kickboxing prevede l'uso di tecniche di pugno e di calcio;\nle principali sono riportate di seguito:\nTecniche di pugno.\nLe tecniche di pugno utilizzate nella kickboxing sono le stesse del pugilato occidentale: diretti, ganci, montanti e combinazioni dei tre:\nTecniche di calcio.\nEsistono diverse tecniche di calcio nella kickboxing; di queste alcune vengono considerate fondamentali, altre sono varianti o tecniche speciali che possono essere utilizzate in combattimento.\nLe tecniche fondamentali di gamba utilizzate nella kickboxing sono:\nEsistono anche altri tipi di calci tra cui i \"calci ruotati\" , in cui la gamba svolge una rotazione di 360 gradi sferrando alla fine il calcio; i \"calci ad elevazione\" (o saltati) , in cui contemporaneo a un salto sferri il calcio; i \"calci ruotati saltati\".\nNella versione americana della kickboxing, quella proveniente dall'American Full contact karate, si sono sviluppate tre formule fondamentali: il Semi-contact, il Light-contact e il Full-contact.\nSuccessivamente si sono sviluppate le discipline della Low-kick e della Kick-light.\nPer sfruttare al meglio il regolamento, negli anni la tecnica che caratterizza ognuna di queste versioni si \u00e8 evoluta tanto da rendere completamente diversa l'impostazione e la preparazione degli atleti che la praticano. Per esempio la guardia laterale tipica del semi-contact \u00e8 considerata pericolosa e da evitare nel full-contact.\nDiscipline.\nLa kickboxing prevede sei differenti discipline che possono essere disputate sul tatami (in questo caso si parla di contatto leggero) oppure sul ring (contatto pieno).\nDiscipline da tatami.\nPoint Fighting.\nIl point-fighting, che significa \"combattimento a punti\", \u00e8 una formula della kickboxing che prevede un combattimento non continuato a punti.\n\u00c8 tra le sei discipline quella che pi\u00f9 si avvicina al karate, di cui questo sport \u00e8 diretto discendente quando questa disciplina era denominata \"karate contact\" e quando W.A.K.O non stava per (World Association of Kickboxing Organizations) ma era la sigla per \"World All Styles Karate Organization\".\nInfatti come nel karate il combattimento prevede che i due atleti si sfidino sul tatami (a differenza del full-contact dove \u00e8 previsto un ring), e consiste in combattimenti \"al punto\" (cio\u00e8 ad ogni azione valida il combattimento viene fermato e viene assegnato il punto). Altro elemento in comune con il karate, \u00e8 l'utilizzo delle cinture (dalla bianca alla nera) che graduano gli atleti in base alla loro esperienza.\nI due atleti combattono su un tatami di forma quadrata che ha area 7x7. Gli arbitri che dirigono l'incontro sono tre e si mettono sui lati esterni del quadrato di gara in modo da non interferire nel combattimento, fuori dal quadrato viene posizionato un banco sul quale saranno esposti il tabellone segnapunti e il timer.\nIl combattimento varia a seconda delle manifestazioni, ma solitamente dura due round di due minuti ciascuno, e consiste nel colpire prima dell'avversario in una delle zone \"legali\" del corpo dell'avversario (quindi nel tronco e nella testa, escludendo colpi ai genitali, alle gambe, al collo e ai reni).\nL'incontro inizia con il \"saluto\" dei due avversari (provenendo da un'arte marziale il vi \u00e8 l'obbligo del rispetto dell'avversario) e con l'arbitro che dar\u00e0 il via con il termine \"fight\"; al termine del \"stop\" l'arbitro di gara interrompe momentaneamente il combattimento e consultanto gli altri due giudici di gara assegna il punto ad uno dei due contendenti (pu\u00f2 essere assegnato anche ad entrambi nel caso in cui siano andati a segno contemporaneamente)\nI punti in base ai seguenti criteri:\nDurante il combattimento ogni atleta dovr\u00e0 essere munito delle seguenti protezioni obbligatorie:\nA differenza delle altre discipline nel point-fighting non vi \u00e8 praticamente mai l'utilizzo dei \"ganci\" e dei \"montanti\" in quanto difficili da eseguirsi senza essere prima colpiti, mentre vengono predilette tutte le tecniche di calcio.\nUna tecnica tipica del point fighting \u00e8 il \"blitz\", che consiste in un attacco improvviso andando a finire \"addosso\" all'avversario, tecniche impossibili da utilizzare nelle altre discipline della kickboxing perch\u00e9 poco utile specialmente in caso di contatto pieno.\nPoich\u00e9 il contatto deve essere necessariamente limitato o controllato, richiede soprattutto doti specifiche di rapidit\u00e0, reattivit\u00e0, prontezza e velocit\u00e0, richiedendo pi\u00f9 una preparazione atletica che una vera preparazione sulla forza.\nIl point fighting, facendo un paragone con altri sport, potrebbe essere definito come la \"scherma\" della kickboxing.\nLight-contact.\nIl Light-contact, che letteralmente significa \"contatto leggero\", ma \u00e8 inteso anche come \"contatto controllato\" ed \u00e8 una formula della kickboxing che prevede un combattimento continuato a punti.\nCome nel point fighting, il contatto deve essere necessariamente limitato o controllato, e privilegia soprattutto le doti specifiche di esecuzione tecnica e di pulizia dei colpi che vanno eseguiti con scioltezza e velocit\u00e0, privilegiando la tecnica alla forza.\nI due atleti combattono su un tatami, ma a differenza del point fighting sono liberi di muoversi sul quadrato di gara a loro piacimento, e senza che l'arbitro interrompa il combattimento dopo l'esecuzione di una tecnica portata a segno.\nIl combattimento dura due o tre round da due minuti a seconda del tipo di competizione nazionale o internazionale e i due atleti, combattono in posizione di guardia frontale o semifrontale uno dall'altro, possono trovarsi anche a distanza molto stretta e colpirsi a vicenda con le varie tecniche di pugno e di calcio previste.\nL'arbitro di gara pu\u00f2 fermare l'incontro solo in caso di \"break\", quando cio\u00e8 gli atleti si trovano in clinch e vanno distanziati, oppure in caso di richiamo per eccessivo contatto, scorrettezze o uscita dal quadrato di gara: le uscite comportano una sottrazione di un punto fino alla quarta uscita dal tatami dove l'atleta viene squalificato, stesso discorso con i richiami (il primo richiamo per\u00f2 non comporta decurtazione di punti).\nOltre all'arbitro centrale, vi sono tre giudici di gara che servendosi di un cartellino come nel contatto pieno sommano i punti totalizzati, e assegnano la vittoria.\nDa poco \u00e8 stato inserito il sistema easy scoring, dei tabelloni elettronici dove i giudici assegnano i punti con un mouse dedicato, in questo modo si ha la visione effettiva sui monitor dell'andamento dell'incontro.\nPoich\u00e9 nel light-contact non \u00e8 previsto il K.O., la vittoria \u00e8 perseguibile soltanto accumulando pi\u00f9 punti dell'avversario e in caso di parit\u00e0 decidono si ha la decisione arbitrale di preferenza, nel caso si utilizzo del sistema easy scoring sar\u00e0 direttamente il sistema a decretare il vincitore.\nKick-light.\nEsiste infine una versione del light-contact, definita Kick Light, che aggiunge alla tradizionale formula del light-contact la possibilit\u00e0 di colpire con i low kick, cio\u00e8 con i calci circolari bassi nella parte interna o esterna del quadricipite: l'unico tipo di calcio che si pu\u00f2 eseguire al di sotto della cintura.\nLa differenza con il tradizionale light-contact \u00e8 che nella kick light le distanze si accorciano ulteriormente e l'atleta necessita di una prontezza e di una mobilit\u00e0 maggiore per evitare i pericolosissimi calci portati sotto la cintura e sferrati nella coscia, che naturalmente danno punti.\nDiscipline da Ring.\nFull-contact.\nIl Full-contact, che significa \"contatto pieno\", e universalmente riconosciuta come la \"formula principe\" di questo sport. Nato negli USA come variante del Full contact karate, in Europa e nel mondo si distacc\u00f2 ben presto dall'aspetto marziale, un\u00ec subito il pugilato alle tecniche di calcio e divent\u00f2 con gli anni lo \"sport da ring\" per eccellenza.\nPrevede un combattimento continuato a pieno contatto e infatti, a differenza del semi-contact e del light-contact, i colpi vanno portati con forza e potenza, privilegiando appunto la forza e l'incisivit\u00e0, unita a stile e precisione.\nNel full-contact, la preparazione fisica degli atleti \u00e8 molto pi\u00f9 importante che nel semi-contact e nel light-contact, perch\u00e9 diversamente da questi, \u00e8 consentita la vittoria del match anche via Knock-out (K.O.), cio\u00e8 quando un combattente subisce un colpo tale da rendergli impossibile il proseguire dell'incontro.\nI due atleti combattono esclusivamente su un ring da boxe e sono liberi di muoversi sul quadrato di gara a loro piacimento. Il combattimento \u00e8 suddiviso in round (che possono essere dai tre ai cinque, oppure anche dai dieci ai dodici, a seconda delle federazioni o dell'importanza della competizione) da due minuti. I colpi devono essere portati nel tronco e al volto, sono quindi esclusi i colpi al di sotto della cintura.\nCome per il light-contact, c'\u00e8 un arbitro centrale e altri tre di giuria che assegnano i punti. Se l'incontro dura fino al termine delle riprese stabilite e non vi \u00e8 stato il K.O. o l'interruzione per intervento del medico di bordo ring, allora la vittoria viene stabilita in base ai punti.\nQuesta formula ha molte analogie con la preparazione tecnica e atletica della boxe: infatti l'atleta deve prepararsi secondo un ferreo programma di allenamento dal punto di vista atletico e agonistico e perfezionare la precisione dell'impostazione, dei movimenti e della guardia (come nella boxe) che sono di fondamentale importanza durante il match. Inoltre, come per il light-contact, i colpi di calcio e di pugno vanno eseguiti con precisione tecnica e dovizia di perfezione, aggiungendo per\u00f2 una maggiore dose di forza e potenza poich\u00e9, a differenza del light, i colpi nel full devono per forza \"fare male\".\nLow-kick.\nEsiste una versione del full-contact, definita Low-Kick, che per l'appunto aggiunge alla tradizionale formula del full-contact la possibilit\u00e0 di colpire con i low kick, cio\u00e8 con i calci circolari bassi nella parte interna o esterna del quadricipite.\nK-1 Rules.\nDisciplina nata nei primi anni novanta dall'omonimo torneo che aveva come scopo principale quella di far affrontare atleti provenienti da diverse arti marziale (come Karate, Muay thai e Taekwondo) con un regolamento che fosse valido per tutti i tipi di stile.\n\u00c8 considerata la disciplina pi\u00f9 completa di tutte in quanto \u00e8 possibile colpire con tutti i pugni della boxe come il diretto (jab), il gancio (hook), il montante (uppercut) ed inoltre \u00e8 consentito il pugno-girato (spinning-back) tirato col dorso della mano, con tutti i tipi di calcio (compresi i low-kick) ed inoltre \u00e8 possibile colpire anche con le ginocchia (si pu\u00f2 colpire con qualsiasi parte del ginocchio, in tutti i bersagli consentiti, importante in caso di clinch \u00e8 dare una sola ginocchiata e poi lasciare l'avversario).\nNon sono consentite le proiezioni (tuttavia \u00e8 possibile afferrare la gamba dell'avversario ed entro pochissimi secondi spazzare sulla gamba di appoggio).\nLa grande spettacolarit\u00e0 ha fatto s\u00ec che nascessero molte federazioni che organizzassero tornei con il regolamento del K-1 (la pi\u00f9 grande attualmente \u00e8 il Glory), e molti atleti professionisti che combattessero con l'utilizzo di questa disciplina come Giorgio Petrosyan, Raymond Daniels, Mirko Cro Cop, Ernesto Hoost, Peter Aerts e Badr Hari."}
{"id": "356875", "revid": "287204", "url": "https://it.wikipedia.org/wiki?curid=356875", "title": "Vincenzo Pagani", "text": "Biografia.\nSe nelle prime opere l'artista, formatosi nella bottega del padre Giovanni, in cui alle suggestioni crivellesche si uniscono le novit\u00e0 della pittura umbra, si rif\u00e0 ai modi crivelleschi, come nella pala di Ortezzano (1510 circa), con la pala di Corridonia (Pinacoteca parrocchiale, probabilmente del 1517) l'accrescimento nella resa dei tipi e della composizione \u00e8 da riferire all'esempio di Luca Signorelli, conosciuto attraverso il polittico realizzato da quest'ultimo per Arcevia. \nDagli anni '20 il Pagani guarder\u00e0 alla pittura veneta, conosciuta attraverso Antonio Solario, allora a Fermo, e attraverso Lorenzo Lotto, in quegli anni nelle Marche. Di questa fase sono la \"Madonna e quattro santi\" (Moresco) e le pale di San Ginesio, (1533-38 circa: Pinacoteca Comunale) e Ascoli Piceno (chiesa di Sant\u2019Agostino). \nLa cosiddetta \"Pala Oddi\" per la chiesa di San Francesco di Perugia (1553: oggi nella Galleria Nazionale dell'Umbria) considerata la sua ultima opera, venne realizzata insieme al Papacello."}
{"id": "356877", "revid": "1648486", "url": "https://it.wikipedia.org/wiki?curid=356877", "title": "Diego Della Valle", "text": "Biografia.\nDopo aver studiato giurisprudenza all'Universit\u00e0 di Bologna, lavor\u00f2 per un breve periodo negli Stati Uniti d'America e nel 1975 entr\u00f2 nell'azienda di calzature di famiglia fondata dal nonno Filippo, gestendola insieme al padre. Gli anni ottanta furono per lui un periodo di grande espansione finanziaria grazie a importanti azioni di marketing, tanto che la sua azienda si espanse in tutta Italia e si fece quotare in borsa. I marchi Hogan, Fay e soprattutto Tod's divennero molto popolari anche all'estero.\nNominato Cavaliere del Lavoro nel 1996, tre anni dopo entr\u00f2 nel consiglio d'amministrazione della banca Comit, nel 1998 acquis\u00ec il 4% della Banca Nazionale del Lavoro entrando nel consiglio di amministrazione, nel 1999 accrebbe la propria quota in seno al gruppo Generali entrando anche in tal caso a far parte del consiglio di amministrazione.\nNel 2001 fonda con Luca Cordero di Montezemolo il \"fondo Charme\" e acquisisce quote di rilievo in aziende del design italiano quali Poltrona Frau, Cassina e Ballantyne. Dal 2002 al 2019 \u00e8 stato proprietario insieme al fratello Andrea, della societ\u00e0 calcistica della Fiorentina, fallita nel mese di luglio e rifondata il 1\u00ba agosto 2002 con il nome di \"Florentia Viola\". Nello stesso anno ottenne anche una quota vicina al 2% in Mediobanca ed un pesantissimo ruolo nel patto di sindacato della stessa. Nel 2003 acquis\u00ec il 2% di RCS, mossa che gli consent\u00ec di entrare nel consiglio d'amministrazione del \"sancat of the day\"\nFino ad aprile 2006 \u00e8 stato azionista e consigliere di Bnl, la banca guidata dall'amico Luigi Abete (consigliere di Tod's e di Marcolin Spa), prima di aderire all'opa che ha portato la banca romana al gruppo BNP Paribas e una plusvalenza di circa 250 milioni a Della Valle. Nel maggio del 2007 ha acquisito quote azionarie rilevanti della Piaggio, della Bialetti, della Ferrari e di Cinecitt\u00e0.\nIl 18 maggio 2009 Diego Della Valle ha comunicato l'acquisto di una quota del 5,9% dei grandi magazzini di lusso americani Saks Fifth Avenue per 30,3 milioni di dollari, diventando il secondo azionista. La rete di magazzini \u00e8 il principale distributore del \"made in Italy\" sul mercato USA. Secondo Bloomberg, Della Valle ha acquistato 8.500.000 titoli fra il 20 febbraio e il 15 maggio. Il 10 marzo 2010 la partecipazione di Della Valle \u00e8 salita al 7,13% nel capitale di Saks, accorciando la distanza dal miliardario messicano Carlos Slim Hel\u00fa, azionista di maggioranza con una quota del 16,1%.\nNel 2010 Della Valle ha firmato con la citt\u00e0 di Roma, a nome della Tod's, il contratto per la sponsorizzazione del restauro del Colosseo. Questo contratto prevede un contributo di 25 milioni di euro da parte di Della Valle.\nNel marzo 2011 la rivista statunitense \"Forbes\" inserisce Diego, assieme al fratello Andrea, nella classifica degli uomini pi\u00f9 ricchi al mondo; al settembre del 2016 egli \u00e8 al 1121\u00ba posto (26\u00b0 italiano), con un patrimonio di 1.36 miliardi di dollari.\nNell'ottobre 2012 esce dalla Marcolin, l'azienda produttrice di occhiali acquisita dalla Pai Partners e in cui aveva il 20,2%. Nel luglio 2013 annuncia la vendita delle proprie quote di Saks Fifth Avenue al gruppo canadese Hudson Bay.\nNel marzo 2017, dopo essere uscito sconfitto l'anno prima nel braccio di ferro per la conquista di RCS MediaGroup con Urbano Cairo, investe un milione e mezzo di euro su RCS arrivando, dallo 0,3% che aveva, al 7,3% del capitale della casa editrice. Nel maggio 2017 riceve dall'Universit\u00e0 degli Studi del Sannio la Laurea Honoris Causa in Economia e Management e contestualmente viene insignito della qualifica di Socio Onorario dell'Associazione Alumni Unisannio.\nNel 2020 la famiglia Della Valle dona 5 milioni di euro al fondo della Protezione Civile \u201cSempre con voi\u201d per i parenti dei medici morti durante la emergenza COVID-19. \nFinanza.\nLa principale partecipazione di Della Valle \u00e8 nella societ\u00e0 di famiglia Tod's tramite \"DI VI Finanziaria di Diego Della Valle &amp; C. SRL\" (53,664%), \"Diego Della Valle &amp; C. SRL\" (2,275%) e direttamente con lo 0,823%.\nLa holding \"Diego Della Valle &amp; C. SRL\" controlla la societ\u00e0 lussemburghese Dorint Holding SA, che ha importanti partecipazioni in societ\u00e0 italiane di prestigio:\nLa \"Diego Della Valle &amp; C. SAPA\", oltre a controllare la Dorint, possiede:\nTod's Group ha un fatturato di circa 960 milioni di euro, produce utili per oltre 200 milioni di euro e impiega oltre 3500 dipendenti.\nSecondo la classifica di Forbes (2018), Diego Della Valle e Andrea Della Valle possiedono un patrimonio rispettivamente di circa 1,8 e 1,3 miliardi di dollari.\nAttraverso la holding MDP detiene il 18% della Nuovo Trasporto Viaggiatori S.p.A., azienda divenuta principale concorrente di Trenitalia nel settore del trasporto ad alta velocit\u00e0.\nCariche.\nDiego della Valle \u00e8 presidente e amministratore esecutivo di Tod's.\nDiego della Valle siede nel consiglio di amministrazione di:\nDirigenza sportiva.\nFa il suo ingresso nel calcio il 29 maggio 1995, entrando a far parte del consiglio di amministrazione dell'Inter per volere di Massimo Moratti, carica che ricopre fino al 2001.\nIl 3 agosto 2002 intervenne a rilevare la squadra di calcio di Firenze, la Fiorentina, retrocessa dalla Serie A 2001-2002, sparita e rifondata due giorni prima l'acquisto e iscritta in Serie C2 per l'annata 2002-2003 con il nome di Florentia Viola (poi dall'anno successivo torna a chiamarsi Fiorentina), di cui \u00e8 diventato proprietario e presidente onorario, lasciando la carica di presidente esecutivo al fratello Andrea.\nNel 2006 \u00e8 risultato coinvolto nello scandalo di Calciopoli quale dirigente della Fiorentina, e condannato inizialmente dalla giustizia sportiva ad un'ammenda e all'inibizione per 3 anni e 9 mesi. Il CONI in ultimo grado ha successivamente ridotto la squalifica nel marzo del 2007 ad 8 mesi, assolvendolo totalmente dall'accusa di illecito sportivo e condannandolo solo per violazione dell'art. 1 (lealt\u00e0 sportiva). Incriminato dalla Procura di Napoli con l'accusa di frode sportiva \u00e8 stato condannato nella sentenza di primo grado nel novembre del 2011. Nella stagione calcistica 2008-2009 ha ottenuto la seconda qualificazione consecutiva ai preliminari di Champions League pur giocando su due fronti, cio\u00e8 in campionato e in Champions League. Il 30 marzo 2010 rassegna le dimissioni da patron della Fiorentina, con un comunicato ufficiale sul sito della societ\u00e0 viola, pur rimanendone azionista di maggioranza.\nIl 17 dicembre 2013 i fratelli Della Valle in secondo grado vengono prescritti al processo penale di Calciopoli. Il 6 giugno 2019 cede il 100% della all'imprenditore italo-americano Rocco Commisso.\nRapporti con la politica.\nEx elettore del Partito Repubblicano Italiano, nel 1994 vot\u00f2 e sostenne economicamente il nascente partito di Silvio Berlusconi, gi\u00e0 nel 1996 per\u00f2 se ne allontan\u00f2 non condividendone i metodi. Con Berlusconi ebbe poi un forte screzio nel 2006 che lo convinse a dimettersi dal consiglio direttivo della Confindustria, a causa delle critiche che il Cavaliere gli aveva rivolto in un convegno svoltosi a Vicenza, e da allora rilascia frequenti dichiarazioni critiche dei governi di Berlusconi, prospettando secondo molti commentatori un futuro impegno in politica. Il 1\u00ba ottobre 2011 ha pubblicato sui principali quotidiani nazionali un avviso a pagamento intitolato \"Politici ora basta\", in cui inveisce contro l'atteggiamento \"indecente e irresponsabile\" del complesso della classe politica italiana. Amico di Clemente Mastella, in vista delle elezioni politiche del 2006 ha rifiutato una candidatura nell'UDEUR che il politico gli aveva offerto.\nIn vista delle Elezioni politiche italiane del 2013 ha appoggiato e finanziato la campagna elettorale di Mario Monti insieme a Marco Tronchetti Provera, a Luca Cordero di Montezemolo e alla famiglia Agnelli tra gli altri.\nIn seguito si \u00e8 mostrato favorevole a un governo guidato da Matteo Renzi (Partito Democratico).\nNonostante ci\u00f2, dopo circa 9 mesi dall'insediamento di Renzi a Palazzo Chigi, critic\u00f2 aspramente l'operato del suo governo e decise di fondare il suo movimento politico \"Noi italiani\" in contrapposizione al Partito Democratico e a Matteo Renzi."}
{"id": "356880", "revid": "640277", "url": "https://it.wikipedia.org/wiki?curid=356880", "title": "Bengt Georg Daniel Str\u00f6mgren", "text": "Biografia.\nNacque a G\u00f6teborg, da Hedvig e Svante Elis Str\u00f6mgren, professore di astronomia presso l'Universit\u00e0 di Copenaghen, e direttore dell'osservatorio universitario di Copenaghen. Bengt crebbe circondato da scienziati, dai loro assistenti, e vari ospiti. Suo padre spinse Bengt verso una vita dedicata alla scienza, ed il primo articolo del giovane Str\u00f6mgren fu pubblicato quando aveva appena 14 anni. Ottenne il diploma liceale nel 1925, ed entr\u00f2 all'Universit\u00e0 di Copenaghen. Due anni pi\u00f9 tardi, si laure\u00f2 in astronomia e in fisica atomica, e nei due anni seguenti, port\u00f2 a termine un dottorato, che ottenne il massimo dei voti nel dicembre 1929, quando aveva 21 anni. \nStr\u00f6mgren acquis\u00ec una grande esperienza con gli studi in fisica teorica presso il vicino Istituto Niels Bohr, trovandosi al posto giusto nel momento giusto. Scopr\u00ec presto che la neonata fisica quantistica poteva essere applicata all'astronomia, ad esempio indagando sui comportamenti quantistici delle stelle. Ovviamente, quando si candid\u00f2 come assistente nel 1925, la questione del nepotismo gli imped\u00ec di ottenere il posto, che, tuttavia, gli venne assegnato l'anno successivo alle dipendenze del padre.\nDopo essere stato nominato professore associato all'universit\u00e0 nel 1932, Str\u00f6mgren fu invitato all'Universit\u00e0 di Chicago nel 1936 da Otto Struve. Andare all'estero per 18 mesi fu molto utile per il giovane ricercatore, e quando torn\u00f2 in Danimarca, mentre il nazismo saliva al potere, succedette a suo padre nel 1940, ottenendo la cattedra di astronomia. Durante i cinque anni di isolamento dovuti all'occupazione tedesca, inizi\u00f2 la costruzione del nuovo Osservatorio di Brorfelde. Tuttavia, dopo la seconda guerra mondiale, Str\u00f6mgren si stanc\u00f2 della mancanza di fondi per il progetto dovuta all'economia stagnante, e nel 1951 decise di lasciare la Danimarca. \nSi trasfer\u00ec negli Stati Uniti, e qui divenne direttore degli osservatori di Yerkes e McDonald, dove rimase per sei anni. Nel 1957, fu nominato professore di Astrofisica teorica all'Universit\u00e0 di Princeton, dove gli fu assegnato l'uffico precedentemente occupato da Albert Einstein. L\u00ec rimase con la sua famiglia fino al 1967, quando torn\u00f2 in Danimarca. Mor\u00ec nel 1987, dopo una breve malattia. \nStr\u00f6mgren diede notevoli contributi all'astrofisica. Scopr\u00ec che la composizione chimica delle stelle era molto diversa da quanto precedentemente ritenuto. Verso la fine degli anni '30, trov\u00f2 che l'abbondanza relativa dell'idrogeno era del 70%, e quella dell'elio circa il 27%. Poco prima della guerra, scopr\u00ec le cosiddette sfere di Str\u00f6mgren, enormi gusci di idrogeno ionizzato attorno alle stelle. Tra gli anni '50 e gli anni '60 fu uno dei pionieri della fotometria; invent\u00f2 tra l'altro un nuovo sistema fotometrico a quattro colori, chiamato uvby di Str\u00f6mgren.\nNel 1965 gli \u00e8 stato assegnato l'Henry Norris Russell Lectureship.\nIntitolazioni.\nCollegati al suo nome sono:\nInoltre l'asteroide 1493 Sigrid \u00e8 dedicato a sua moglie."}
{"id": "356882", "revid": "436907", "url": "https://it.wikipedia.org/wiki?curid=356882", "title": "Verit\u00e0 supposte", "text": "Verit\u00e0 supposte \u00e8 il secondo album in studio del rapper italiano Caparezza, pubblicato nel 2003 dalla Extra e dalla Labels.\nL'album ottenne un notevole successo di pubblico soprattutto grazie al terzo singolo estratto \"Fuori dal tunnel\", che permise al disco stesso di rimanere in classifica per una trentina di settimane, vendendo circa copie in Italia. \"Verit\u00e0 supposte\" \u00e8 inoltre presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 28.\nDescrizione.\nI quattordici brani che compongono l'album sono caratterizzati da uno stile compositivo e da un rapporto qualitativo tra ricercatezza dei testi e delle rime, che differenziano Caparezza dagli altri rapper italiani gi\u00e0 affermati. Le tematiche affrontate sono varie e spaziano dal rapporto dell'artista con la realt\u00e0 sociale italiana, compresa quella della sua terra di origine (\"Giuda me\") e con quella musicale (\"La legge dell'ortica\"), fino al razzismo (\"Vengo dalla Luna\"), alla denuncia per la cosiddetta TV spazzatura (\"L'et\u00e0 dei figuranti\") e alla forte critica a tutte le guerre (\"Follie preferenziali\"). Non mancano tuttavia brani pi\u00f9 personali, tra cui \"Limiti\", \"Il secondo secondo me\" e \"Jodellavitanonhocapitouncazzo\".\nDal punto di vista musicale, invece, \"Verit\u00e0 supposte\" presenta varie sperimentazioni sonore che si discostano dall'hip hop, passando dal nu metal di \"Dualismi\" (brano ispirato all'omonima poesia di Arrigo Boito) al tango di \"Stango e sbronzo\" fino all'elettronica di \"Vengo dalla Luna\" e al tip-tap nel finale di \"Fuori dal tunnel\".\nAll'interno dell'album \u00e8 inoltre presente il brano \"Nel paese dei balordi\", la cui prima versione venne incisa nel 1998 per il demo \"Ricomincio da Capa\"."}
{"id": "356884", "revid": "460080", "url": "https://it.wikipedia.org/wiki?curid=356884", "title": "Pattinaggio a rotelle", "text": "Il pattinaggio a rotelle \u00e8 l'impiego di pattini con rotelle o con ruote per muoversi sul terreno, per correre, per eseguire evoluzioni. \u00c8 praticato a livello sportivo o per hobby, e con l'uso di vari tipi di pattini:\nNel seguito sono trattati e sviluppati aspetti del pattinaggio sia relativi all'uso di pattini quad che di pattini in linea, in ragione dell'oggettiva difficolt\u00e0 nel separare storia, vicissitudini e usi dei due tipi di attrezzi. Un'impostazione simile \u00e8 stata posta per la voce pi\u00f9 generale pattinaggio che tratta in parallelo anche di quello su ghiaccio.\nSpecialit\u00e0.\nRispetto ad altri sport il pattinaggio a rotelle in generale (cos\u00ec come quello su ghiaccio) si contraddistingue per l'apparente facilit\u00e0 e fluidit\u00e0 dei movimenti da cui non traspaiono i notevoli requisiti atletici, di coordinazione, di apprendimento e affinamento delle tecniche. Il pattinaggio \u00e8 inoltre uno sport in evoluzione e conta oggi un ventaglio di specialit\u00e0 o discipline assai diversificate. Quelle riconosciute dalla Federazione Italiana Sport Rotellistici (FISR) sono, nell'ordine di presentazione sul loro sito: pattinaggio corsa, freestyle, pattinaggio artistico, hockey su pista, hockey inline, downhill, roller derby, inline alpine slalom. In realt\u00e0 queste risultano essere macro-aree con ulteriore distinzione di specialit\u00e0 al loro interno. Ad esempio l'artistico comprende il pattinaggio \"singolo,\" su pattini tradizionali e in linea, in cui un solo atleta si cimenta con elementi tecnici quali salti e trottole, il \"pattinaggio in coppia\" comprendente analoghi elementi spesso eseguiti in sincronia oltre a sollevamenti della partner e altre figurazioni, il \"pattinaggio danza\" (pure in coppia) con passaggi tipici della danza (senza salti), il \"solo dance\" riservato ad un solo atleta che appunto danza da solo (senza salti), i piccoli gruppi altres\u00ec detti \"chorus\", il pattinaggio sincronizzato che \u00e8 esibizione di gruppo all'unisono. L'hockey che si pratica con pattini tradizionali assume la denominazione di \"hockey su pista\" per assonanza con l'hockey su ghiaccio e l'hockey su prato. Nell&amp;apos;\"hockey inline\" si usano pattini in linea; la sua pratica avviene comunque su pista.\nLe discipline con sviluppo e diffusione pi\u00f9 recente sono state riconosciute dalle diverse Federazioni, sia italiana che di altri paesi, e da quella internazionale. Per questa ragione nel 2017 la Federazione Italiana Hockey e Pattinaggio (FIHP) ha assunto il nuovo nome di Federazione Italiana Sport Rotellistici (FISR), mentre sempre nel 2017 la F\u00e9d\u00e9ration internationale de roller sports (FIRS) si \u00e8 ribattezzata World Skate.\nPattinaggio corsa.\nCon \"pattinaggio corsa\" si intendono oggi la pratica e le competizioni su strada e su pista effettuate con l'uso di pattini in linea. In passato si distingueva tra:\nIn breve, nella corsa il pattino tradizionale ha ceduto il posto a quello in linea, il solo ad essere attualmente utilizzato. Se non vi \u00e8 particolare ragione per fare un distinguo tra i due tipi, si dice semplicemente \"pattinaggio corsa\", che \u00e8 anche la denominazione ufficiale odierna. Le gare, su strada e su pista, prevedono diverse formule in base a lunghezza del percorso e tipo di prova (individuali, a squadre, a punteggio, a manches di eliminazione).\nPattinaggio artistico.\nLa Federazione Italiana Sport Rotellistici disciplina le seguenti specialit\u00e0 del pattinaggio artistico a rotelle: singolo (detto anche libero o individuale) maschile e femminile, coppia artistico, coppia danza, pattinaggio artistico in-line maschile e femminile (la prima edizione dei Campionati mondiali si \u00e8 tenuta nel 2002 a Wuppertal in Germania), solo dance ossia pattinaggio danza individuale maschile e femminile (la prima edizione dei mondiali si \u00e8 tenuta nel 2007 a Gold Coast in Australia), pattinaggio sincronizzato, pattinaggio spettacolo.\nAltre specialit\u00e0.\nDiverse tra le specialit\u00e0 di pi\u00f9 recente creazione e riconosciute dalla FISR contemplano anche'esse al loro interno una complessa articolazione di abilit\u00e0 e competizioni. Per approfondimenti su ognuna di queste specialit\u00e0, gi\u00e0 elencate pi\u00f9 sopra, si rimanda alle singole voci ad esse dedicate.\nTerminologia.\nLe nuove discipline tendono a mantenere anche in Italia la denominazione anglofona gi\u00e0 consolidatasi. \u00c8 il caso ad esempio dello \"skiroll\", del \"freestyle\" e dell&amp;apos;\"inline alpine slalom\" riconosciute da FIHP e da FIRS rispettivamente nel 2007, 2008 e 2010 (lo \"skiroll\", per sua affinit\u00e0 con lo sci di fondo, \u00e8 poi passato nel 2016 sotto l'egida della FISI). La denominazione delle specialit\u00e0 ha peraltro elementi di ambiguit\u00e0 per la mancanza di una terminologia ufficiale internazionale utilizzata uniformemente nei vari paesi: per gli inglesi \"roller hockey\" \u00e8 sinonimo di hockey a rotelle che in Italia \u00e8 l&amp;apos;\"hockey su pista\" praticato su pattini tradizionali, per i francesi \"roller hockey\" \u00e8 sinonimo del nostro \"hockey inline\" praticato su pattini in linea. Ulteriori esempi di appellativi ambigui sono dati nel seguito.\nDove \u00e8 utile distinguere o rimarcare l'uso dei pattini in linea in italiano si aggiunge \"inline\". Cos\u00ec \u00e8 per l&amp;apos;\"inline alpine slalom,\" che richiama lo slalom dello sci da discesa (in inglese \"alpine ski\") e che si effettua su strada e con l'uso di pattini in linea; nell&amp;apos;\"hockey inline\" si usano pattini in linea. Tra le specialit\u00e0 dell'artistico riconosciute vi \u00e8 il pattinaggio \"artistico inline\" cos\u00ec denominato per distinguerlo da quello con pattini tradizionali. La FISR per tutte queste discipline preferisce usare il termine \"inline\" e non \"in linea\", \"in line\" o \"in-line\". Nel \"freestyle\" si usano s\u00ec pattini in linea, ma in italiano si \u00e8 persa l'aggettivazione \"inline\" forse perch\u00e9 ritenuta superflua. Invece in altre lingue e nazioni, e anche secondo la federazione internazionale World Skate, viene specificato che trattasi di pattini in linea e/o di slalom. Inoltre la specialit\u00e0 battezzata in Italia col termine \"freestyle\", a connotare l'insieme delle pratiche di pattinaggio in linea eseguite tra una fila di coni messi a terra, ha per cos\u00ec dire usurpato e depredato l'uso dello stesso termine \"freestyle\" consolidato nei paesi anglofoni per le performance del \"programma individuale lungo\" senza elementi obbligati tipica del pattinaggio artistico a rotelle e su ghiaccio, anche detta in italiano \"programma libero\", rischiando di generare ulteriore confusione tra due pratiche molto diverse, ma nominate allo stesso modo.\nPer gli attrezzi si dice \"pattini tradizionali\" o \"classici\" per quelli con le ruote disposte a quadrato. Nella lingua italiana si sta anche diffondendo il termine inglese \"quad\" a indicare i pattini tradizionali, pi\u00f9 spesso pronunciato \"quod\" dagli stessi italiani; le pronunce originali sono (EN-UK, inglese britannico) e (EN-US, inglese americano).\nI pattini in linea vengono anche volgarmente chiamati \"rollerblade\" dal nome della prima azienda che li ha resi noti al largo pubblico, oggi spesso contratto in \"roller\" nell'uso comune. Questo neologismo ha origine in realt\u00e0 nella lingua francese, dove questa contrazione \u00e8 apparsa con largo anticipo rispetto all'italiano, ed \u00e8 stata poi importata e si \u00e8 diffusa nella nostra lingua per il tramite di una catena francese di articoli sportivi presente sul nostro territorio, che l'ha involontariamente imposta. In verit\u00e0 il termine \"roller\" non \u00e8 mai stato recepito n\u00e9 utilizzato dalla Federazione Italiana Sport Rotellistici proprio per una questione di collisione terminologica tra il francese comune che lo usa per indicare i pattini in linea e l'inglese dove da sempre \"roller skates\" sono i pattini tradizionali con rotelle cilindriche, dove \"roller\" significa rullo.\nStoria.\nL'evoluzione storica degli attrezzi e delle tecniche, comprendendo qui sia il pattinaggio in linea che quello tradizionale, fa emergere sostanziali differenze tra le vicissitudini dei due tipi. I pattini in linea sono stati reinventati e dimenticati numerose volte nel corso del tempo. La loro maturit\u00e0 tecnologica, gi\u00e0 raggiunta nel 1960, avrebbe potuto permetterne una maggior diffusione. Di fatto fu il successo riscosso da Rollerblade, attorno al 1982-1985 e oltre, che produsse un'improvvisa impennata di popolarit\u00e0 e vendite di pattini in linea. I pattini tradizionali seguono un percorso storico pi\u00f9 lineare e senza contraccolpi, guadagnando ampio consenso sin dal loro esordio (1865-1875) e imponendosi inizialmente come l'unico tipo di pattino adottato dalle federazioni sportive di tutto il mondo per le varie specialit\u00e0 di pattinaggio: velocit\u00e0, artistico e hockey. Tra il 1991 e il 1994 il settore velocit\u00e0 si converte al pattino in linea. L'hockey continua tuttora ad essere praticato sia nella versione a rotelle che in linea. L'artistico tradizionale resta fortemente ancorato all'attrezzo originario, ma l'artistico in linea \u00e8 riconosciuto dal 2002 nelle competizioni (nazionali, europee, internazionali) come specialit\u00e0 a s\u00e9 stante, e dal 2014-2015 registra un costante aumento dei suoi praticanti.\nAttrezzatura.\nI pattini a rotelle tradizionali (\"quad\") sono l'evoluzione di quelli ideati dallo statunitense James Leonard Plimpton nel 1863. L'elemento distintivo \u00e8 dato dai due sterzi che agiscono sulle ruote anteriori e posteriori per effetto dello spostamento del peso corporeo sulla parte interna o esterna del piede. In tal modo i pattini danno equilibrio e possono percorrere traiettorie curve. Nella loro forma odierna - quella del 1946 dello statunitense Charles W. Snyder - ogni coppia di ruote \u00e8 ancorata alla base del pattino in due punti (confrontare l'immagine in questa pagina con il brevetto di Snyder): un piattello stretto tra due gommini, e un fulcro di rotazione dato da una piccola estremit\u00e0 sferica che pu\u00f2 muoversi entro una cavit\u00e0. L'inclinazione laterale del piede produce sia una deformazione dei gommini - che contrastano e modulano quest'azione - sia il movimento di sterzo delle ruote dovuto all'asse virtuale sterzante che viene a trovarsi inclinato. La tecnologia \u00e8 la stessa in uso in gran parte degli skateboard. Il pattino comprende anche la scarpa e un puntale di gomma posto tra le due ruote anteriori, con funzione analoga alla seghettatura dei pattini da ghiaccio. Ciascuna delle rotelle cilindriche ha due sedi dove sono inseriti cuscinetti a sfere, per farle girare con minimo attrito.I modelli ricreativi mostrano spesso economie che pregiudicano una buona resa: scarpe con scarsa tenuta del piede, telaio in plastica, ruote poco scorrevoli, puntali non regolabili.\nI settori agonistici in cui si usano questi pattini sono il pattinaggio artistico a rotelle, l'hockey su pista, il roller derby. Il pattinaggio corsa ha utilizzato i pattini tradizionali sin verso il 1990, passando poi a quelli in linea che si dimostrano pi\u00f9 veloci.\nI pattini in linea hanno di norma quattro o tre ruote fissate su una semplice struttura (telaio) di metallo o di plastica ancorata alla scarpa. Le ruote di poliuretano (materiale gommoso sintetico) sono sottili (24\u00a0mm), stondate, e con diametro assai variabile (da 56\u00a0mm a 125\u00a0mm) in relazione alla lunghezza della scarpa e all'uso previsto. Non vi sono sterzi per cui gli aggiustamenti di direzione e il mantenimento dell'equilibrio si attuano grazie unicamente alla fressibilit\u00e0 laterale delle ruote e alla loro progressiva azione derapante. In ogni ruota sono inseriti due cuscinetti a sfere che danno scorrevolezza. Pu\u00f2 essere incluso un freno posteriore, assente nei modelli specialistici (corsa, hockey, freeskate), mentre i pattini in linea da artistico hanno due puntali anteriori per salti e trottole.I modelli ricreativi hanno qualit\u00e0 e costi assai variabili, privilegiando spesso la comodit\u00e0 della scarpa a discapito della bont\u00e0 di ruote, cuscinetti e telaio.\nI settori agonistici che usano questi pattini sono: il pattinaggio artistico inline, l'hockey in-line, il pattinaggio corsa e tutte le altre recenti specialit\u00e0 pi\u00f9 sopra elencate."}
{"id": "356886", "revid": "729019", "url": "https://it.wikipedia.org/wiki?curid=356886", "title": "Misurazione del binario in curva", "text": "In ferrovia le curve su linee normali non sono piane, sono tutte progettate con una pendenza chiamata \"sopraelevazione\" (come ad esempio le curve del circuito da corsa statunitense di Indianapolis). Fanno eccezione le curve su tratti lenti (spesso su tratte secondarie), o quelle in prossimit\u00e0 di sistemi di scambio o stazioni.\nPer la costruzione delle curve con sopraelevazione \u00e8 dunque importantissima la Misurazione del binario.\nLa sopraelevazione inclina il binario in modo che il treno possa sostenere le curve ad una velocit\u00e0 maggiore riducendo l'effetto della forza centrifuga trasversale e sfruttandola per premere il convoglio saldamente contro il binario.\nIn caso contrario inevitabilmente il treno rischierebbe il deragliamento, dato che \u00e8 un mezzo di trasporto che viaggia oggigiorno a velocit\u00e0 molto elevate su solo 7 centimetri d'acciaio. La curva quindi deve avere un allineamento e un posizionamento ottimali.\nPer questo la lavorazione e manutenzione dei tratti curvi con la Rincalzatrice \u00e8 un lavoro di grande precisione.\nI dati principali che definiscono le credenziali di una curva sono:\nLe misure di linea e livello che si effettuano in curva sono simili a quelle per i tratti rettilinei se non per una particolare conformazione del binario.\nQuesto \u00e8 composto da due rotaie, che in curva vengono definite come \nPer poter intervenire con la Rincalzatrice bisogna calcolare la differenza tra le altezze delle due rotaie in modo tale da poter stabilire quanto bisognerebbe eventualmente alzare il binario esterno della curva dalla corda bassa.\nEsempio:\nTutte le curve ferroviarie sono caratterizzate da picchetti numerati di riferimento posti di fianco al binario, uno distante 10 metri dall'altro, utilizzati per poter lavorare la curva con estrema precisione e usati come punti cardinali di inizio e fine curva, oltre che come punti particolari di raccordi ascendenti e discendenti della stessa curva.\nCreare una curva.\nLa rincalzatrice \u00e8 una macchina capace di trasformare rettilinei in curve e viceversa; la creazione di una curva ipotetica ha inizio da un punto preciso segnato dal primo picchetto definito \"HO\". Successivamente a ogni avanzamento e rincalzatura, la macchina mediante le pinze idrauliche solleva la corda che si definir\u00e0 alta, di una percentuale di millimetri ogni metro calcolata sia dall'operatore che dal computer di bordo. Ogni dieci metri (quindi ad ogni picchetto) la rincalzatrice creer\u00e0 una pendenza sempre maggiore e calcolata al millimetro fino ad arrivare alla quota massima circolare (il punto pi\u00f9 alto che il binario raggiunge) ad avere la sopraelevazione massima desiderata."}
{"id": "356889", "revid": "6923", "url": "https://it.wikipedia.org/wiki?curid=356889", "title": "P\u00e9tanque", "text": "La p\u00e9tanque (termine francese) o petanca (in occitano e in catalano), \u00e8 una specialit\u00e0 dello sport delle bocce, nata in Provenza e derivata dal \"gioco provenzale\" (\"jeu proven\u00e7al\").\nInsieme al volo e alla raffa, \u00e8 una delle tre specialit\u00e0 proposte dalla \"Conf\u00e9d\u00e9ration Mondiale des Sports de Boules\" come possibili nuove discipline per le Olimpiadi del 2024.\nLa federazione francese di p\u00e9tanque e \"gioco provenzale\" ha circa giocatori tesserati e la federazione internazionale (F\u00e9d\u00e9ration Internationale de P\u00e9tanque et Jeu Proven\u00e7al) al 2004 comprendeva membri ripartiti in 66 nazioni.\nStoria.\nLa prima partita ufficiale ebbe luogo nel 1907, dopo che il gioco fu inventato dai fratelli Ernest e Joseph Pitot, per permettere al loro amico Jules Lenoir di continuare a praticare le bocce nonostante i suoi reumatismi.\nIl nome di \"\"p\u00e9tanque\" fu attribuito al nuovo gioco nel 1910, in occasione della prima competizione ufficiale che si svolse a La Ciotat. Il termine deriva dal provenzale \"ped tanco\"\", ossia \"piedi ancorati al suolo\": nel gioco infatti il giocatore che lancia deve restare fermo, a differenza che nel \"gioco provenzale\", nel quale pu\u00f2 prendere lo slancio.\nNel 1930 le tradizionali bocce in legno sono rimpiazzate da quelle in acciaio. L'evoluzione si deve al fabbricante Jean Blanc, del quale esiste ancora il marchio (\"JB\"). Nel 1955 compaiono le prime bocce del tipo \"Obut\".\nLa \"F\u00e9d\u00e9ration Fran\u00e7aise de P\u00e9tanque et de Jeu Proven\u00e7al\" (F.F.P.J.P) venne costituita il 31 luglio del 1945, mentre la Federazione internazionale fu fondata l'8 marzo 1958 a Marsiglia, sebbene le prime basi della sua istituzione fossero state poste a Spa, nel Belgio l'anno precedente.\nRegole.\nL'obiettivo del gioco \u00e8 quello di segnare dei punti piazzando la propria boccia pi\u00f9 vicina al pallino di quella del proprio avversario.\nLe gare possono vedere in competizione due squadre di tre o due giocatori (rispettivamente \"triplette\" e \"doublette\") o singoli giocatori l'uno contro l'altro (\"t\u00eate \u00e0 t\u00eate\"). Nelle squadre di tre giocatori ciascuno dispone di due bocce, mentre nelle squadre di due o come singoli, di tre.\nLa distanza nella categoria senior \u00e8 fissata tra 6\u00a0m e 10\u00a0m. Il gioco pu\u00f2 essere praticato su qualsiasi terreno e le dimensioni ufficiali sono di 15\u00a0m di lunghezza per 4\u00a0m di larghezza, ma sono tollerate misure fino a 12\u00a0m per 3\u00a0m.\nLa p\u00e9tanque \u00e8 considerata la versione a piedi fermi del volo: i giocatori devono infatti lanciare le bocce stando all'interno di un cerchio del diametro di 35-50 cm, tenendo i piedi immobili, fino a quando la boccia non abbia toccato il terreno o colpito il bersaglio.\nLa squadra che inizia, estratta a sorte, traccia il cerchio e lancia il pallino e la prima boccia. Ogni squadra tira quindi le sue bocce finch\u00e9 non ha fatto meglio degli avversari: quando marca il punto, ossia almeno una delle sue bocce \u00e8 pi\u00f9 vicina al pallino di tutte quelle degli avversari, il tiro passa all'altra squadra, se questa ha ancora bocce da tirare.\nQuando tutte le bocce sono state lanciate si contano tutte le bocce di una squadra che si trovino pi\u00f9 vicine al pallino di quelle dell'avversario. La partita viene vinta dalla squadra che raggiunge per prima i 13 punti (nelle competizioni per il campionato del mondo 15 punti).\nSe il pallino esce fuori dai limiti del campo: se entrambe le squadre hanno ancora bocce da giocare o nessuna delle due ne ha, il gioco viene ricominciato con un nuovo tiro. Se invece una sola delle squadre ha ancora bocce da giocare, si marca come punteggio il loro numero.\nCampionati del mondo.\nLa competizione fu disputata 41 volte per la categoria \"seniors\", 10 volte per la categoria \"giovani\" e 9 volte per la categoria \"femminile\", dopo il debutto a Spa, nel Belgio nel 1959.\nTutti i campionati si svolgono per tutte e tre le categorie. Dal 2000 si svolgono inoltre i \"Campionati mondiali di Tiro di precisione\".\nEquipaggiamento.\nLe bocce destinate ai giocatori occasionali presentano pesi e diametri vari, in modo da adattarsi alle mani e alle forze di giocatori di tutte le et\u00e0. Il loro peso varia tra i 600 e gli 800 grammi.\nLe bocce da competizione devono essere approvate dalla FIPJP e rispondere alle seguenti caratteristiche: essere in metallo (acciaio temperato), di diametro compreso tra 70,5 e 80\u00a0mm e di peso compreso tra 650\u00a0\u00a0g e 800\u00a0g. Devono essere cave e prive di materiali all'interno, oggi tuttavia all'interno delle bocce vi possono essere dei materiali di stabilit\u00e0, questo in Italia, ma solo per giocatori di serie B. Sulle bocce deve essere inciso in modo leggibile il marchio di fabbrica e le cifre del peso. Pu\u00f2 esservi inciso anche il nome o il soprannome del giocatore o le sue iniziali.\nAlle bocce si aggiunge un pallino in legno, chiamato \"but\", di diametro compreso tra 25 e 35\u00a0mm. Viene chiamato anche con diversi soprannomi: \"cochonnet\" (\"maialino\"), \"petit\" (\"piccolo\"), \"bouchon\" (\"boccione\" in provenzale) o \"gari\" (anche in lingua provenzale).\nIn Italia si gioca (anche) con bocce non omologate dalla federazione Internazionale."}
{"id": "356944", "revid": "287204", "url": "https://it.wikipedia.org/wiki?curid=356944", "title": "Adenosina difosfato", "text": "L'adenosina difosfato (abbreviata come ADP , adenosindifosfato) \u00e8 un nucleotide, solitamente derivante dall'adenosina trifosfato (o ATP) per perdita di un gruppo di fosfato con conseguente liberazione di energia. Esso avviene a causa dei legami instabili tra il secondo gruppo fosfato ed il terzo dell'ATP che si possono rompere facilmente nella cellula con l'aiuto di un enzima. L'ADP \u00e8 prodotto grazie ad una reazione esoergonica e esso viene poi riutilizzato dalla cellula per ricreare l'ATP con una reazione endoergonica. In sintesi quando occorre energia in una reazione endoergonica o anabolica, dall'ATP si stacca per idrolisi il gruppo fosfato terminale. In questo modo, l'ATP si trasforma in ADP\n ADP + Pi + E = ATP "}
{"id": "356945", "revid": "287204", "url": "https://it.wikipedia.org/wiki?curid=356945", "title": "Adp", "text": ""}
{"id": "356946", "revid": "648716", "url": "https://it.wikipedia.org/wiki?curid=356946", "title": "Sopraelevazione ferroviaria", "text": "La sopraelevazione ferroviaria \u00e8 la pendenza trasversale del binario che normalmente si prevede in curva, il cui scopo \u00e8 di permettere di percorrere la curva stessa ad una velocit\u00e0 maggiore riducendo la forza centrifuga a cui \u00e8 sottoposto un veicolo ferroviario.\nGeneralit\u00e0.\nQualsiasi veicolo ferroviario che percorre una curva viene sottoposto ad un'accelerazione centrifuga. La sopraelevazione contrasta parzialmente quest'effetto, riuscendo in parte a \"compensare\" questa accelerazione. L'accelerazione totale che subisce il mezzo si pu\u00f2 quindi suddividere in due componenti: una prima componente di accelerazione laterale compensata dalla sopraelevazione, e una seconda componente di accelerazione laterale non compensata (formula_1), che \u00e8 quella che viene realmente percepita dal passeggero. Quest'ultimo termine riveste una grande importanza in ferrovia, in quanto esistono dei precisi limiti sulla formula_1, e le velocit\u00e0 massime di percorrenza vengono fissate in funzione di questi limiti. Naturalmente esiste anche un limite alla sopraelevazione, in quanto se fosse eccessiva porterebbe al ribaltamento di un veicolo che dovesse trovarsi fermo in corrispondenza di una data curva. In Italia il limite di sopraelevazione della rotaia esterna \u00e8 fissato in .\nSiccome la sopraelevazione in rettilineo \u00e8 (salvo casi rarissimi) pari a zero, \u00e8 necessario in corrispondenza delle curve prevedere un tratto in cui la sopraelevazione si porti progressivamente da zero al suo valore massimo. Questo in genere accade in corrispondenza dei raccordi parabolici che sono compresi fra tutte le curve e i rettifili nelle linee ferroviarie. In genere la rotaia esterna rimane alla stessa quota, mentre la rotaia interna viene progressivamente abbassata. Se si fosse perfettamente in piano, la rotaia esterna quindi avrebbe una data pendenza lungo questo raccordo. Dato che in genere non ci si trova in piano, questa pendenza si preferisce chiamarla sovrapendenza, in quanto sarebbe una pendenza aggiuntiva a quella gi\u00e0 esistente. Il tratto con la sovrapendenza viene anche detto rampa di sopraelevazione. Per evitare i rischi di uno svio (deragliamento), la normativa pone dei limiti anche sul valore di questa sovrapendenza, che non pu\u00f2 superare i 3mm al metro lineare.\nFormulazione analitica.\nNel corretto dimensionamento in fase progettuale della sopraelevazione concorrono diversi fattori:\nIpotizzando una distanza fra i punti d'appoggio delle due ruote di e un'accelerazione di gravit\u00e0 di , vale questa relazione:\ndove:\nA partire da questa relazione diventa quindi possibile effettuare qualsiasi operazione: per esempio, partendo da sopraelevazione e velocit\u00e0 desiderata, determinare il raggio minimo necessario, oppure partendo da raggio e velocit\u00e0 determinare la sopraelevazione minima necessaria.\nEsempio.\nData una curva di 1000 metri di raggio ed una velocit\u00e0 di progetto di , si vuole determinare la minima sopraelevazione necessaria.\nSi ha:\nformula_11\nSiccome il massimo difetto di sopraelevazione formula_6 \u00e8 pari a \"91,74 mm\", si ha che\nformula_13\nUna volta ottenuta analiticamente la minima sopraelevazione necessaria, risulta conveniente approssimarla per eccesso ai 5\u00a0mm.\nLa sopraelevazione nella manutenzione del binario.\nCol passare del tempo la sopraelevazione in una data curva pu\u00f2 diminuire progressivamente, per il naturale cedimento della massicciata e del terreno sottostante. Questo ovviamente \u00e8 pericoloso per la sicurezza della marcia, in quanto una sopraelevazione minore comporta un'accelerazione non compensata maggiore, che potrebbe superare i limiti massimi fissati dalla normativa. Perci\u00f2 \u00e8 necessario che periodicamente questa sopraelevazione venga ripristinata, attraverso delle macchine cosiddette \"rincalzatrici\".\nUtilizzo del dato della rampa di sopraelevazione nell'operazione di manutenzione.\nPredisposta a livello manuale l'operatore della rincalzatrice deve calcolare, sapendo a quale valore di sopraelevazione deve lavorare, quanti millimetri deve digitare ogni metro di avanzamento della rincalzatrice.\nEsempio:"}
{"id": "356947", "revid": "1714743", "url": "https://it.wikipedia.org/wiki?curid=356947", "title": "Enrico il Leone", "text": "Biografia.\nInfanzia.\nEra figlio di Enrico \"l'Orgoglioso\" (Duca di Baviera, Sassonia e Marchese di Toscana) e di Gertrude di Sassonia, e cugino dell'imperatore Federico Barbarossa.\nGli fu negata l'eredit\u00e0 in quanto il padre fu bandito da Corrado III, lo stesso che nel 1142 gli concesse la Sassonia.\nCarriera militare.\nNel 1147 prese parte alla Crociata dei Venedi grazie alla quale sottomise gran parte del territorio degli slavi Obodriti, che per\u00f2 perse circa vent'anni dopo.\nNel 1156 ottenne la Baviera dal cugino Federico I, dopo averla invasa nel 1150, proclamandosene erede.\nQuando Federico era impegnato in Italia (dieta di Roncaglia del 1154 e dieta di Piacenza del 1158), Enrico tenne per lui le redini della Germania, anche se, dopo un primo momento di collaborazione, l'intesa tra i due cugini fall\u00ec.\nFondatore di Monaco di Baviera nel 1158 come mercato rivale di Frisinga e rifondatore di Lubecca nel 1159, costru\u00ec le basi territoriali del suo potere al nord stimolando la nascita di Schwerin, Stade, Brema, L\u00fcneburg, e fissando la sua sede nel castello di Dankwarderode, nel Ducato di Brunswick. Per favorire i rapporti tra Lubecca e l'isola svedese del Gotland, redasse nel 1161 il trattato noto come Privilegio di Artlenburg, primo documento ufficiale che porter\u00e0 all'istituzione della Lega anseatica.\nNel 1176, a Chiavenna, neg\u00f2 l'aiuto a Federico I Barbarossa per la campagna in Italia, favorendo la disfatta tedesca nella battaglia di Legnano: per questo fu doppiamente condannato al bando nel 1180 (nella dieta di Gelnhausen e da un tribunale feudale), perdendo la Sassonia. Sempre nel 1180, Federico I Barbarossa lo spogli\u00f2 anche del Ducato di Baviera e lo esili\u00f2 dal 1182 al 1185.\nFece atto di sottomissione a Erfurt nel 1181, riottenendo solo i suoi possedimenti personali (l'allodio) intorno a Braunschweig e L\u00fcneburg; rientr\u00f2 in Germania nel 1189, ma, anche se fortemente appoggiato, non riottenne mai pi\u00f9 i ducati persi.\nMatrimonio.\nNel 1168 spos\u00f2 Matilde, figlia del re plantageneto Enrico II d'Inghilterra. Intraprese il pellegrinaggio a Gerusalemme nel 1172.\nMorte.\nRiusc\u00ec per\u00f2 a preparare il campo al figlio, Ottone IV, che sal\u00ec al trono di Germania pochi anni dopo la sua morte, il 6 agosto 1195.\nEredit\u00e0 politica.\nEnrico persegu\u00ec una vera e propria politica \"regale\", che non manc\u00f2 di suscitare le ire del sovrano Federico Barbarossa . Egli fu il primo a superare lo schema dei quattro ducati \"etnici\" della Germania, unificando Sassonia e Baviera, guardando oltre i retaggi tribali dei Germani, tipici della nazione tedesca. Seppe riorganizzare il territorio e la gerarchia feudale, capendo l'importanza dei nuovi centri mercantili sul Baltico. Guard\u00f2 verso l'est, trascurando in parte la Baviera: aveva compreso che la Germania meridionale era invece portata a guardare naturalmente oltre le Alpi, verso il Mediterraneo. Per questo, tra il XIX e il XX secolo, divenne un simbolo del nazionalismo tedesco, in quanto parve che avesse avuto il merito (non senza qualche distorsione interpretativa) di essersi dedicato essenzialmente alla Germania, a differenza della dispersione di forze dell'Imperatore, che guardava ancora a una politica imperiale sovranazionale.\nGran parte delle imprese di Enrico sono oggetto degli scritti dello storico benedettino Arnoldo di Lubecca.\nMatrimoni ed eredi.\nEnrico si spos\u00f2 due volte. La prima volta con Clemenzia, figlia di Corrado I, Duca di Z\u00e4hringen, dalla quale ebbe due figlie:\nDopo aver divorziato nel 1162 da Clementia, spos\u00f2 nel 1168 Matilde d'Inghilterra, dalla quale ebbe cinque figli:"}
{"id": "356949", "revid": "1543377", "url": "https://it.wikipedia.org/wiki?curid=356949", "title": "Guerra Messico-Stati Uniti", "text": "La guerra Messico-Stati Uniti, guerra messicano-statunitense o guerra Messico-statunitense vide contrapporsi gli Stati Uniti d'America, durante la presidenza Polk, e la Prima repubblica messicana tra il 1846 ed il 1848. Negli Stati Uniti il conflitto \u00e8 conosciuto come guerra messicana o guerra di Mr. Polk; in Messico invece \u00e8 nota come intervento statunitense, invasione statunitense in Messico o guerra Messico-statunitense.\nIl conflitto scoppi\u00f2 come conseguenza degli attriti tra i due paesi in seguito all'annessione statunitense del Texas nel 1845, osteggiata dal Messico che lo considerava ancora parte della sua nazione. La repubblica del Texas era di fatto un Paese indipendente che divenne parte degli Stati Uniti, nonostante diversi politici americani fossero contrari, poich\u00e9 il Texas riconosceva la schiavit\u00f9 e la sua annessione avrebbe modificato l'equilibrio tra Stati del Nord antischiavisti e Stati del Sud.\nAlle Elezioni presidenziali del 1844, vinse il democratico James Knox Polk con la promessa di espandere gli Stati Uniti verso ovest; da qui l'annessione del Texas l'anno seguente. Polk and\u00f2 oltre, inviando nella regione un'unit\u00e0 dell'esercito e contemporaneamente una missione diplomatica in Messico per negoziare un indennizzo. La presenza militare statunitense era pianificata per provocare il Messico e spingerlo ad attaccare, per poterlo poi biasimare e convincere il Congresso ad appoggiare il conflitto. Alla fine, i messicani attraversarono il Rio Grande scontrandosi con gli statunitensi nell'incidente di Thornton, dando un motivo al Congresso per dichiarare guerra.\nLe forze statunitensi rapidamente occuparono la regione di Santa Fe de Nuevo M\u00e9xico e dell'alto Rio Grande, dirigendosi inoltre verso la costa del Pacifico, nella provincia messicana della Alta California, puntando poi verso sud mentre lo Squadrone del Pacifico della US Navy bloccava i porti anche nella Baja California. Nonostante ci\u00f2, il Governo messicano rifiut\u00f2 di firmare una pace, obbligando gli Stati Uniti ad invadere l'entroterra del Messico. Il generale Winfield Scott raggiunse cos\u00ec, e conquist\u00f2, Citt\u00e0 del Messico. Anche se militarmente sconfitto, il Messico non aveva alcuna intenzione di negoziare, finch\u00e9 Nicholas Trist non riusc\u00ec a concludere con successo il Trattato di Guadalupe Hidalgo nel 1848. Esso mise fine al conflitto, con il Messico che accetta di cedere oltre al Texas anche l'Alta California e il Santa Fe de Nuevo M\u00e9xico. Gli Stati Uniti accettarono di pagare 15 milioni di dollari come compensazione per i danni materiali e cancellare 3,25 milioni di dollari di debito che il Messico aveva con cittadini americani. Il Messico infine accetta il Rio Grande come nuovo confine tra i due paesi.\nLa vittoria e l'espansione territoriale ottenuta da Polk ispir\u00f2 un senso di patriottismo in diverse aree degli Stati Uniti, ma sia la guerra sia il trattato diedero vita a dure critiche, a causa del numero di vittime, del costo economico e dei metodi brutali usati nel conflitto. La questione su come gestire i nuovi territori intensific\u00f2 ulteriormente il dibattito sulla schiavit\u00f9 negli Stati Uniti d'America. La \"Condizione Wilmot\", che esplicitamente proibiva l'estensione della schiavit\u00f9 nei territori acquisiti, non venne infine approvata dal Congresso, nonostante il dibattito fosse gi\u00e0 cominciato durante il conflitto. In Messico, la guerra aggrav\u00f2 le agitazioni politiche interne, soprattutto a causa delle perdite civili, della situazione finanziaria disastrata e dei territori persi.\nIl contesto storico.\nLo Stato messicano dopo l'indipendenza.\nNel 1821, il Messico vinse la guerra d'indipendenza con la Spagna, al termine di vent'anni di un sanguinoso conflitto. Il nuovo Stato si ritrov\u00f2 ad affrontare problemi economici, con le fondamentali miniere distrutte, e politici che lo vide passare dopo soli tre anni dalla monarchia alla repubblica. Anche i governi repubblicani per\u00f2 furono caratterizzati da una costante instabilit\u00e0, che lasci\u00f2 il Paese impreparato ad un conflitto importante come quello con gli Stati Uniti. Tra l'indipendenza e il conflitto del 1848, il Messico era comunque riuscito a resistere alla riconquista spagnola negli anni '20 dell'Ottocento e all'intervento francese del 1838. Tuttavia, l'indipendenza del Texas e dello Yucat\u00e1n misero in luce le debolezze dei vari governi centralisti che si susseguirono nella Repubblica. Inoltre, sia le forze armate che la Chiesa messicana, istituzioni privilegiate con visioni molto conservative, erano politicamente pi\u00f9 forti dello Stato.\nIl nord e l'ovest del Paese non erano ancora sotto il controllo saldo dello Stato, cos\u00ec come non lo erano stati durante il dominio spagnolo. Nei decenni che precedettero il conflitto, molti gruppi di nativi americani razziarono gli insediamenti del nord e, per contrastare questo fenomeno, il Governo accett\u00f2 che cittadini statunitensi si insediassero nel Texas messicano, in modo da creare una zona cuscinetto. Proprio questi nuovi texani si ribellarono ben presto al nuovo Governo centralista, guidato da Antonio L\u00f3pez de Santa Anna, che aveva preso il potere abolendo la Costituzione Federale degli Stati Uniti Messicani del 1824, trasformando lo Stato in un'entit\u00e0 centralista e abolendo l'indipendenza degli Stati che erano parte della federazione. Nel 1836, il Texas ottenne l'indipendenza sconfiggendo l'esercito di Santa Anna; tuttavia la Repubblica che scalz\u00f2 il generale si rifiut\u00f2 di riconoscere la Repubblica del Texas come nazione libera. A peggiorare la situazione, nel 1845, su pressione del popolo, il Texas accett\u00f2 la proposta di annessione formulata dal Congresso degli Stati Uniti e, il 29 dicembre 1845, divenne il ventottesimo stato della federazione. Il Messico non accettava per di lasciare il Texas in mano ad una repubblica che considerava ribelle e neppure di venderlo agli Stati Uniti d'America.\nL'espansionismo statunitense.\nNegli Stati Uniti di inizio Ottocento, si and\u00f2 formando un desiderio di espansione territoriale racchiuso nel concetto del \"Destino manifesto\", il cui primo esempio si ebbe gi\u00e0 nel 1803, quando il presidente Thomas Jefferson acquist\u00f2 la Louisiana francese, che lasci\u00f2 per\u00f2 i confini tra gli Stati Uniti e le colonie spagnole non ben definiti. Pochi anni dopo, nel 1812, gli Stati Uniti, uno stato ancora giovane e fragile, tentarono di espandersi verso nord nella guerra anglo-americana, con l'unico esito di vedere Washington occupata dai britannici e la Casa Bianca in fiamme. Nel 1818, i problemi di confine con la Spagna furono risolti con il Trattato Adams-On\u00eds, il cui negoziatore per gli Stati Uniti fu il futuro presidente John Quincy Adams, che ottenne la Florida occidentale e stabil\u00ec una rivendicazione statunitense di tutti i territori a nord del 42\u00ba parallelo. Al Vicereame della Nuova Spagna venivano invece riconosciuti i territori del sud-ovest degli odierni Stati Uniti. A partire dal 1825, ripetutamente gli americani tentarono di comprare territori dal neonato Stato messicano, soprattutto sotto la presidenza di Andrew Jackson, ma senza successo.\nIl pi\u00f9 grande vantaggio che gli Stati Uniti ebbero nel conflitto con il Messico probabilmente fu la prosperit\u00e0 della propria nazione, la quale determinava anche una buona stabilit\u00e0 politica. Inoltre, possedevano risorse fondamentali per un conflitto armato, che al Messico invece mancavano. Entrambi i paesi combatterono per la loro indipendenza, ma la guerra statunitense dur\u00f2 relativamente meno ed ebbe luogo decenni prima coinvolgendo persino una nazione forte come la Francia al proprio fianco. Ottenuta l'indipendenza, gli Stati Uniti si espansero rapidamente verso ovest, a discapito dei nativi, creando insediamenti che continuarono a crescere negli decenni. Negli Stati del sud, la rivoluzione industriale europea port\u00f2 alla nascita di una fiorente economia di coltivazione del cotone, basata su un sistema di schiavismo, che si espanse fino al Messico settentrionale avvicinando politicamente ed economicamente quei territori agli Stati del Sud. Nonostante le differenze anche sociali del Paese, la nazione americana era tenuta unita dalla sua Costituzione federale, perci\u00f2 i conflitti e le spaccature presenti fino alla guerra di secessione rimasero a livello meramente politico. L'espansionismo statunitense fu quindi frutto anche della necessit\u00e0 di nuovi terreni da coltivare per vendere materie prime alla crescente industria tessile britannica. A questa espansione si opponevano per\u00f2 gli Stati del Nord, che preferivano incrementare le industrie nazionali sfruttando maggiormente le risorse gi\u00e0 a disposizione. Alla fine, il primo schieramento l'ebbe vinta, con l'elezione di James Knox Polk nel 1844. Molti texani desideravano unirsi agli Stati Uniti ma l'annessione era argomento di dibattito nella nazione nordamericana, dove Whig e abolizionisti si opponevano ampiamente, seppur nessun gruppo politico neg\u00f2 mai finanziamenti pubblici in vista di una possibile guerra.\nLa politica statunitense rifletteva una spaccatura d'opinione della nazione stessa. Diversi giornali, come l\"Herald\" di New York, il \"Morning News\" e il \"Journal of Commerce\", oltre l\"Illinois State Register\" e il poeta Walt Whitman, erano favorevoli alla guerra, mentre il \"Boston Courier\" e il \"Tribune\" di New York, diretto da Horace Greeley, si opponevano. Lo scrittore Henry David Thoreau, per protesta, rifiut\u00f2 di pagare la tassa per il voto, pass\u00f2 una notte in prigione e scrisse un saggio al riguardo divenuto famoso dopo la sua morte con il titolo \"Disobbedienza civile\". L'Associazione dei lavoratori del New England condann\u00f2 la guerra, mentre alcuni immigrati irlandesi e tedeschi disertarono l'Esercito degli Stati Uniti e formarono il Battaglione \"San Patrizio\", che poi combatt\u00e9 dalla parte dei messicani. Ad ogni modo, il Congresso infine offr\u00ec l'annessione al Texas, il quale accett\u00f2 e il 29 dicembre 1845 divenne il 28\u00ba stato degli Stati Uniti d'America.\nIl Texas dalla rivoluzione all'annessione.\nLa politica.\nDopo l'indipendenza dalla Spagna, il Messico perse molto in termini di diplomazia e capacit\u00e0 militare, lasciando i territori settentrionali in balia degli attacchi di Comanche, Apache e Navajo, che ne approfittarono per razziare bestiame per s\u00e9 stessi e da rivendere in Texas e negli Stati Uniti.\nNel 1800, la colonia spagnola del Texas era scarsamente popolata, con appena 7\u00a0000 abitanti non nativi americani. La Corona spagnola aveva avviato una politica di colonizzazione del Texas che fu portata avanti dal Messico dopo l'indipendenza. Venne cos\u00ec permesso ad un banchiere del Missouri, Moses Austin di acquistare vasti territori del Texas, in cui insediare cittadini statunitensi. Austin per\u00f2 mor\u00ec prima di completare la sua opera, che fu portata a termine dal figlio, Stephen Fuller Austin, il quale condusse pi\u00f9 di trecento famiglie statunitensi in Texas. L'intento dello Stato messicano era di creare una zona cuscinetto, a ovest, tra i \"tejanos\" e i Comanche; gli statunitensi per\u00f2 si insediarono troppo a est, vicino alla Louisiana con cui potevano facilmente commerciare e dove i terreni erano pi\u00f9 fertili.\nNel 1829, gli abitanti del Texas a parlare spagnolo divennero minoranza, cos\u00ec il nuovo presidente messicano, Vicente Guerrero, decise di accrescere l'influenza del Messico nella sua regione di confine scoraggiando la migrazione dagli Stati Uniti, abolendo la schiavit\u00f9, ristabilendo la tassa sulla propriet\u00e0 e aumentando le tariffe sulle merci statunitensi. I coloni e molti uomini d'affari messicani si opposero, forzando il Governo a chiudere il Texas da ulteriori migrazioni, che per\u00f2 continuarono illegalmente.\nNel 1834, i conservatori messicani presero il potere e il generale Santa Anna divenne il Presidente del Messico, il cui nuovo Congresso abbandon\u00f2 il sistema federale sostituendolo con un Governo centralista che tolse poteri ai vari Stati della federazione. Subito dopo, Santa Anna lasci\u00f2 Citt\u00e0 del Messico per guidare l'esercito e schiacciare i ribelli del macro-stato di Coahuila y Texas, a cui segu\u00ec la risposta di Stephen Austin che port\u00f2 il Texas all'indipendenza. Dopo aver vinto la battaglia di Alamo, Santa Anna fu sconfitto a San Jacinto dall'Esercito texano, guidato da Sam Houston, e obbligato cos\u00ec a firmare i Trattati di Velasco, che garantivano al Texas di perorare la sua causa in seno al Governo messicano. Poich\u00e9 Santa Anna era prigioniero al momento della firma, il Parlamento messicano non ratific\u00f2 mai tali trattati. Nonostante l'opposizione del Governo, il Texas continu\u00f2 la sua strada verso la completa indipendenza, venendo riconosciuto come Stato sovrano da Francia, Stati Uniti e Regno Unito, i quali avvertirono il Messico di non tentare azioni militari; viceversa il Messico minacci\u00f2 di dichiarare guerra agli Stati Uniti se questi avessero annesso la Repubblica del Texas.\nIl territorio.\nIl Messico settentrionale era una zona scarsamente popolata a causa del clima e della topografia, principalmente desertico con scarse precipitazioni, tanto che l\u00ec l'agricoltura non si svilupp\u00f2 mai. In aggiunta, dopo l'indipendenza, il Messico affront\u00f2 scontri intestini al limite della guerra civile e di conseguenza la questione della frontiera settentrionale non fu mai una priorit\u00e0 per il Governo. La fine del dominio spagnolo, coincise poi con la fine del finanziamento ai \"presidios\", le fortificazioni di confine, e ai doni fatti ai nativi per mantenere la pace. Conseguentemente, il territorio torn\u00f2 nel caos e nella violenza che causarono la morte di molti messicani, bloccarono le comunicazioni e decimarono l'allevamento, la principale forma di sostentamento. Considerato ci\u00f2, la popolazione locale messicana pot\u00e9 fare ben poco per resistere alle forze statunitensi.\nL'ostilit\u00e0 delle trib\u00f9 indiane, aggiunta alla distanza dal cuore dello Stato, rese sempre pi\u00f9 difficile comunicare e commerciare tra l'area centrale del Messico e le regioni dell'Alta California e del Santa Fe de Nuevo M\u00e9xico. Queste province andarono quindi legandosi sempre pi\u00f9 agli Stati Uniti, fino a dipendere economicamente da essi tramite il \"sentiero di Santa Fe\".\nL'influenza straniera in California.\nIl Destino manifesto statunitense si concentr\u00f2 anche sull'espansione in direzione dell'Oceano Pacifico. Durante il dominio spagnolo, la California era poco abitata e quando il Messico ottenne l'indipendenza ridusse la presenza militare nella regione e chiuse le missioni. Nel 1842, Waddy Thompson jr., ambasciatore statunitense in Messico, afferm\u00f2 che quest'ultimo avrebbe potuto valutare la vendita dell'Alta California agli Stati Uniti come pagamento dei debiti che lo Stato aveva con i cittadini americani e che comprarla avrebbe dato agli Stati Uniti influenza nel Pacifico, considerando inoltre che Francia e Regno Unito stavano osservando la regione con altrettanto interesse.\nIl presidente John Tyler sugger\u00ec un accordo tra Stati Uniti, Messico e Regno Unito per risolvere la disputa sul confine dell'Oregon e la cessione del porto di San Francisco dal Messico. Lord Aberdeen, l'ambasciatore britannico, fece sapere che la Gran Bretagna non avrebbe partecipato ma che non si sarebbe opposta a eventuali acquisizioni statunitensi. L'ambasciatore britannico in Messico, Richard Pakenham, nel 1841 scrisse a Lord Palmerston sull'importanza di stabilire un insediamento in California, narrandone la bellezza e la ricchezza di risorse, avvisando inoltre sull'interesse degli Stati Uniti. Tuttavia, quando la lettera giunse a Londra, il Governo conservatore di sir Robert Peel rigett\u00f2 la proposta considerandola costosa e potenzialmente fonte di conflitti armati.\nDiversi californio erano a favore dell'annessione agli Stati Uniti o al Regno Unito, tra essi P\u00edo Pico, l'ultimo governatore dell'Alta California messicana, favorevole all'unione con l'Impero britannico.\nGli antefatti.\nL'invio di truppe statunitensi in Texas.\nNel luglio, 1845 il presidente James Knox Polk invi\u00f2 al Messico una proposta per l'acquisto dell'Alta California e del Santa Fe de Nuevo M\u00e9xico, chiedendo che fosse il fiume Rio Grande a marcare il nuovo confine. Al rifiuto messicano, Polk accentu\u00f2 la pressione inviando truppe, al comando del generale Zachary Taylor, nel territorio conteso, tra i fiumi Nueces e Rio Grande. L'intento del presidente era di spingere i messicani a reagire scontrandosi con gli uomini di Taylor e dando al Congresso una motivazione per dichiarare guerra.\nDal punto di vista messicano, il confine tra Texas e Messico, definito dai Trattati di Velasco, era il fiume Nueces e non il Rio Grande, poich\u00e9 fino ad allora, in Messico, il Rio Grande era chiamato Rio Bravo. Il Texas cerc\u00f2 di reclamare i territori a est del Rio Grande, con la Spedizione di Santa Fe del 1841, ma i componenti furono catturati e imprigionati dai messicani. Nell'atto di annessione, il Congresso omise che il confine meridionale del Texas fosse il Rio Grande per facilitarne la risoluzione dopo che al Senato non era passata. Il presidente Polk invece conferm\u00f2 il Rio Grande come confine e, quando in risposta i messicani inviarono truppe oltre il fiume, si cre\u00f2 una disputa sulla striscia di terra tra il Nueces e il Rio Grande.\nLe manovre del presidente Polk.\nA ottobre, il generale Taylor aveva presso il fiume Nueces 3\u00a0500 uomini pronti ad usare la forza per assicurare i terrori in disputa. Polk voleva proteggere il confine degli Stati Uniti e assicurare loro un collegamento diretto all'Oceano Pacifico. Nel contempo, invi\u00f2 una lettera al console statunitense in Alta California, avvisandolo dell'interesse del Governo federale per la regione, assicurando supporto alla popolazione nel caso volesse separarsi dal Messico e avvertendo che non avrebbe accettato ingerenze francesi o britanniche. Nel frattempo, per evitare che i britannici potessero approfittare della situazione nella regione dell'Oregon Country, Polk firm\u00f2 il Trattato dell'Oregon che divise il territorio tra statunitensi e britannici, allarmando alcuni oppositori politici che ritenevano il presidente volesse espandere gli Stati Uniti solo verso sud.\nNell'inverno tra il 1845 e il 1846, l'esploratore con delega federale John Charles Fr\u00e9mont, con un gruppo di uomini armati, fece la sua apparizione in Alta California fingendo di essere in cerca di rifornimenti e di essere diretto in Oregon. Con la scusa di voler cercare una casa sul mare per la madre, esplor\u00f2 l'odierna contea di Santa Cruz e la Salinas Valley. Le autorit\u00e0 messicane gli ordinarono quindi di lasciare la California e Fr\u00e9mont, per tutta risposta, si ferm\u00f2 sul monte Gavilon Peak (oggi Fremont Peak) dove costru\u00ec un forte. Infine lasci\u00f2 la regione quando l'ambasciatore statunitense Larkin avvert\u00ec che le sue azioni erano controproducenti. Fr\u00e9mont torner\u00e0 in California durante la guerra con il Messico per prendere il comando del Battaglione \"California\", dopo la \"Bear Flag Revolt\".\nNel novembre 1845, Polk invi\u00f2 segretamente in Messico un rappresentante del Governo, John Slidell, con un'offerta da 25 milioni di dollari per l'acquisto del Texas\u00a0\u2013 con il Rio Grande come confine\u00a0\u2013 e le province dell'Alta California e del Santa Fe de Nuevo M\u00e9xico. Volendo a tutti i costi prendere il controllo di uno sbocco sull'Oceano Pacifico e contrastare le ambizioni britanniche, Polk autorizz\u00f2 Slidell a offrire il condono di 3 milioni di dollari di danni dovuti a cittadini statunitensi, a causa della guerra d'indipendenza messicana, a cui si aggiungevano tra i 25 e i 30 milioni di dollari in cambio delle due regioni.\nLa risposta messicana.\nAll'epoca per\u00f2 il Messico non solo non era intenzionato a negoziare, non ne era proprio in grado e, nonostante tutta la politica fosse unita nell'opporsi alle aggressioni esterne, vi erano divisioni significative che minarono la condotta di guerra dell'esercito. Centralisti e federalisti, combatterono infatti pi\u00f9 tra loro che contro gli Stati Uniti.\nPrima e durante la guerra, si succedettero numerosi governi della durata di mesi, settimane o addirittura giorni, a dimostrazione del caos politico presente. Nel solo 1846, la presidenza cambi\u00f2 quattro volte, il ministro della guerra sei volte e quello delle finanze sedici volte. La maggioranza della popolazione, e con essa ogni partito politico, riteneva che vendere i propri territori agli Stati Uniti avrebbe danneggiato gravemente l'onore della nazione e coloro che si opponevano ad un conflitto con gli americani, incluso il presidente Jos\u00e9 Joaqu\u00edn de Herrera, venivano considerati dei traditori. De Herrera aveva accolto Slidell per risolvere pacificamente la questione del Texas e per questo fu accusato di tradimento e deposto dai militari, appoggiati dai media. Il successivo presidente, Mariano Paredes y Arrillaga, riafferm\u00f2 le pretese messicane sul Texas e cos\u00ec Slidell torn\u00f2 negli Stati Uniti.\nParedes dopo sei mesi lasci\u00f2 la presidenza per combattere nell'esercito e fu sostituito dal suo vice, Nicol\u00e1s Bravo, che rest\u00f2 in carica circa un anno. Nell'agosto 1846, i liberali ripresero il potere per restaurare la Costituzione federale del 1824 e, per quasi cinque mesi, Jos\u00e9 Mariano Salas fu presidente. Il generale Santa Anna vinse le successive elezioni, ma lasci\u00f2 la gestione amministrativa al suo vice, il liberale Valent\u00edn G\u00f3mez Far\u00edas, in carica fino al marzo 1847. In febbraio infatti, i conservatori si ribellarono al tentativo del governo liberale di impossessarsi delle propriet\u00e0 della Chiesa per pagare gli sforzi bellici. La rivolta vide la Chiesa e i conservatori pagare soldati per aizzarsi contro il Governo. Santa Anna dovette quindi interrompere la sua campagna militare e tornare a Citt\u00e0 del Messico per risolvere la situazione, riprendendo la presidenza per circa due settimane. I conservatori volevano la rimozione di G\u00f3mez Far\u00edas e la loro richiesta fu accolta abolendo l'ufficio della vicepresidenza. Santa Anna torn\u00f2 quindi al fronte, cedendo la presidenza a Pedro Mar\u00eda Anaya, il cui incarico dur\u00f2 circa due mesi. Santa Anna torn\u00f2 alla presidenza dal 20 maggio al 15 settembre 1847, quando Anaya lasci\u00f2 l'incarico per affrontare l'invasione via mare statunitense. Dopodich\u00e9 Santa Anna, lasci\u00f2 nuovamente la presidenza per il fronte e Manuel de la Pe\u00f1a y Pe\u00f1a prese il suo posto fino a meta novembre. Con la capitale e parte dell'entroterra messicano sotto il controllo degli Stati Uniti, de la Pe\u00f1a y Pe\u00f1a lasci\u00f2 l'incarico per negoziare e Anaya torn\u00f2 alla presidenza fino al gennaio 1848. Anaya rigett\u00f2 ogni trattato che prevedesse la cessione di territori agli Stati Uniti, nonostante la situazione fosse ormai tragica, cos\u00ec de la Pe\u00f1a y Pe\u00f1a dovette riprendere la guida del paese fino a giugno 1848, durante il quale fu firmato il Trattato di Guadalupe Hidalgo.\nLe forze in campo.\nI messicani.\nAll'epoca, l'esercito era un'istituzione con molti privilegi, retaggio dell'era coloniale, che gli dava giurisdizione in molti ambiti che lo riguardavano. In generale, i militari erano di sentimenti conservatori, favorevoli ad un controllo centralizzato che mantenesse tali privilegi per s\u00e9 e per la Chiesa cattolica. Nello specifico per\u00f2, alcuni ufficiali esercitavano il controllo totale nelle aree di loro competenza, rifiutando il comando centralizzato mentre i politici pi\u00f9 liberali, come il pi\u00f9 volte presidente G\u00f3mez Far\u00edas, tentavano di ridurre il potere dell'esercito. Ad ostacolare i liberali ulteriormente, si verificarono una serie di eventi di cui l'esercito fu protagonista, come le rivolte in Tabasco, Yucat\u00e1n e Texas, la guerra dei pasticcini e le incursioni dei nativi americani.\nL'Esercito messicano usc\u00ec nel 1821 dagli undici anni della guerra di indipendenza come un'entit\u00e0 debole e divisa, che prima del conflitto con gli Stati Uniti dovette affrontare sfide interne ed esterne. Subito dopo l'indipendenza, la Spagna occupava ancora la fortezza costiera di San Juan de Ul\u00faa e non riconosceva la sovranit\u00e0 del Messico, che perci\u00f2 era ancora a rischio di invasione. Nel 1829, gli spagnoli tentarono di riprendersi la loro colonia ma il generale Antonio L\u00f3pez de Santa Anna riusc\u00ec a fermarli, divenendo un eroe nazionale.\nIn vista della guerra con gli Stati Uniti, dei diciannove stati della nuova federazione messicana, solo sette inviarono soldati, armamenti e finanziamenti poich\u00e9 la giovane nazione non aveva ancora sviluppato un senso di unit\u00e0 nazionale. I soldati inoltre non erano in grado di dar vita a forze combattive efficaci, tanto che lo stesso Santa Anna disse che \"i leader dell'esercito fecero del loro meglio per addestrare i volontari ma non riuscirono a ispirare loro il senso di patriottismo per la gloriosa nazione che stavano servendo\". L'ufficiale Manuel Balont\u00edn invece critic\u00f2 Santa Anna per l'inadeguatezza delle truppe, dell'artiglieria, della pianificazione militare e sulla mancanza di comunicazione con gli ufficiali, mentre il politico liberale Lucas Alam\u00e1n afferm\u00f2 che \"il denaro speso per armare le truppe messicane a malapena diede loro la possibilit\u00e0 [ai militari] di combattersi l'un l'altro e 'dare l'illusione' che il Paese avesse un esercito per la difesa\".\nAll'inizio del conflitto, le forze regolari messicane contavano dodici reggimenti di fanteria, tre brigate di artiglieria, otto reggimenti di cavalleria, pi\u00f9 uno squadrone e una brigata autonomi di dragoni. Le unit\u00e0 miliziane invece contavano nove reggimenti di fanteria e sei di cavalleria. Nel Messico settentrionale, compagnie di presidio formavano l'unica difesa per gli insediamenti. Anche le donne parteciparono attivamente al conflitto, seppur non combattendo, in particolare nelle battaglie di Citt\u00e0 del Messico e di Monterey.\nUno dei fattori decisi del conflitto fu l'inadeguatezza degli armamenti. I messicani infatti utilizzavano ancora moschetti britannici dell'epoca napoleonica, come il Brown Bess. Nonostante ad inizio conflitto la maggior parte dei soldati statunitensi usasse ancora moschetti a pietra focaia, come lo Springfield 1816, successivamente vennero introdotti armi a percussione, come lo Springfield 1841 e il revolver Colt, divenuto poi famoso per essere l'arma dei Texas Ranger.\nLa diserzione fu un altro problema serio per l'esercito messicano, soprattutto quelle antecedenti alle battaglie. Molti dei soldati infatti erano agricoltori e la loro lealt\u00e0 non andava ai generali che li avevano arruolati, bens\u00ec al loro villaggio e alla loro famiglia, da cui cercavano di fare ritorno. Spesso affamati, malati, male equipaggiati, male addestrati e mai ben pagati, i soldati erano disprezzati dai propri ufficiali e avevano ben pochi motivi per combattere le forze d'invasione statunitensi. A conferma di ci\u00f2, lo stesso futuro generale statunitense Ulysses S. Grant denot\u00f2 la pessima situazione dell'esercito messicano, affermando inoltre che a quarant'anni di distanza\u00a0\u2013 al momento della scrittura delle memorie\u00a0\u2013 la situazione messicana era radicalmente cambiata e un conflitto analogo per gli Stati Uniti sarebbe stato impossibile da vincere.\nGli statunitensi.\nJames Knox Polk aveva promesso di espandere i confini della nazione in Oregon e Texas ma l'Esercito statunitense non era in grado di sostenere un conflitto su due fronti, perci\u00f2 si accord\u00f2 con i britannici sull'Oregon per poter concentrare le forze nell'espansione a sud-ovest.\nGli statunitensi misero in campo reggimenti di soldati regolari e svariati reggimenti, battaglioni e compagnie di volontari, anche messicani che di vivevano in Alta California e nel Santa Fe de Nuevo M\u00e9xico. Sulla costa occidentale, la Marina statunitense aveva a disposizione un battaglione di marinai quando fu necessario ricatturare Los Angeles. Nonostante Esercito e Marina avevano dimensioni ridotte allo scoppio del conflitto, gli ufficiali erano ben addestrati e il numero di arruolati era sufficientemente grande in confronto alla controparte. Gli Stati Uniti possedevano otto reggimenti di fanteria, quattro d'artiglieria e tre di cavalleria, a cui se ne aggiunsero dieci di nuovi\u00a0\u2013 nove di fanteria, uno di cavalleria\u00a0\u2013 creati con un atto del Congresso per la durata di un anno, l'11 febbraio 1847.\nNonostante Polk sperasse in una guerra breve, il conflitto mise alla prova le risorse dell'Esercito, il quale ebbe bisogno di reclutare volontari con un arruolamento di durata variabile da tre mesi fino ad un anno e, in quest'ultimo caso, il congedo arriv\u00f2 proprio quando il generale Winfield Scott stava per catturare Citt\u00e0 del Messico. Molti decisero di non continuare, rischiando malattie, ferite o la morte, attirando cos\u00ec su di s\u00e9 dubbi relativi al patriottismo, seppur ufficialmente non erano disertori. Per di pi\u00f9, i volontari erano molto meno disciplinati dei regolari e commisero diversi attacchi alla popolazione civile, a volte sotto spinte anticattoliche o antimessicane, come \u00e8 spesso rintracciabile nei diari di soldati e ufficiali. Lo stesso coniatore del termine \"destino manifesto\", John L. O'Sullivan, riporta casi di crimini e abusi, tanto da arrivare al punto che il generale Taylor dovette rispedire a casa un gruppo di volontari della Louisiana. Il generale Grant invece esalt\u00f2 i regolari per la loro professionalit\u00e0 e disciplina, tanto da essere in grado di vincere le prime battaglie anche in inferiorit\u00e0 numerica, aggiungendo che i volontari diventarono buoni soldati grazie ai loro ottimi ufficiali, che provenivano dall'esercito regolare.\nLo scoppio della guerra.\nLe prime schermaglie.\nIl generale Taylor esegu\u00ec l'ordine di portare le sue forze a sud, fino al Rio Grande, ignorando le richieste messicane di ritirarsi a nord del fiume Nueces. Fece costruire invece un forte, Fort Texas, sulla sponda del Rio Grande, proprio di fronte alla citt\u00e0 messicana di Matamoros. I messicani risposero con immediatezza e, il 25 aprile 1846, 2\u00a0000 uomini di cavalleria agli ordini del generale Mariano Arista attaccarono 70 soldati statunitensi in pattuglia al comando del capitano Seth Thornton. In quello che fu noto come l'incidente di Thornton, la cavalleria messicana spinse alla ritirata gli statunitensi, uccidendo 11 uomini. Polk defin\u00ec l'accaduto un attacco e un'invasione del territorio degli Stati Uniti chiedendo al Congresso di dichiarare guerra. In seguito, l'allora giovane deputato del partito Whig Abraham Lincoln contest\u00f2 le affermazioni del presidente Polk definendo le sue parole \"un'audace falsificazione della storia\". Pure l'allora tenente Ulysses S. Grant, nelle memorie che scrisse decenni dopo conferm\u00f2 che le manovre statunitensi avevano l'intento di far s\u00ec che il primo attacco venisse dai messicani, in modo da delegittimare gli avversari politici che si opponevano al conflitto.\nI primi scontri in Texas.\nIl 3 maggio, il generale Arista mise sotto assedi\u00f2 Fort Texas. L'artiglieria messicana a Matamoros apr\u00ec il fuoco e quella statunitense a Fort Texas rispose. Lo scambio di colpi continu\u00f2 per centosessanta ore attenuandosi man mano che le forze assedianti circondavano il forte. Complessivamente, tredici soldati americani rimasero feriti e due furono uccisi; il forte venne pi\u00f9 tardi rinominato Fort Brown, dal nome di una delle due vittime, Jacob Brown.\nL'8 maggio giunse in soccorso il generale Taylor con 2\u00a0400 uomini. Arista per\u00f2 non si fece sorprendere e si diresse a nord con mille soldati in pi\u00f9, intercettandolo vicino all'odierna Brownsville dove i due schieramenti si scontrarono nella battaglia di Palo Alto. Durante lo scontro fu evidente la differenza di mezzi che i due eserciti erano in grado di mettere in campo, con gli statunitensi che utilizzarono con effetti devastanti la loro artiglieria a cavallo, mentre i cannoni messicani sparavano cos\u00ec lentamente che i loro colpi potevano essere evitati. Probabilmente demoralizzati dall'artiglieria statunitense, nella notte i messicani si ritirarono cercando un terreno a loro pi\u00f9 favorevole. Lo trovarono in una \"resaca\", una lanca tipica di quell'area del Texas.\nNella battaglia di Resaca de la Palma, il giorno seguente, i soldati si incrociarono in scontri corpo a corpo, finch\u00e9 la cavalleria statunitense non cattur\u00f2 l'artiglieria messicana, obbligando gli uomini di Arista ad una ritirata che divenne ben presto una rotta. L'incidente di Thornton, l'assedio di Fort Brown e queste due battaglie ebbero tutti luogo prima dell'instaurazione dello stato di guerra da parte di entrambe le nazioni.\nLe dichiarazioni di guerra.\nGi\u00e0 il 23 aprile 1846, il presidente messicano eman\u00f2 un proclama dichiarando che, se necessario, il Messico avrebbe intrapreso una \"guerra difensiva\" contro gli Stati Uniti. L'effetto complessivo dell'incidente di Thornton con il rifiuto messicano alle proposte di Slidell costitu\u00ec, secondo Polk, un \"casus belli\". Nel suo messaggio al Congresso dell'11 maggio, il presidente afferm\u00f2 che \"il Messico aveva oltrepassato il confine degli Stati Uniti, invaso il nostro territorio e versato sangue americano su suolo americano\".\nIl Congresso degli Stati Uniti dichiar\u00f2 guerra al Messico il 13 maggio 1846, dopo un dibattimento durato poche ore con i democratici molto favorevoli al conflitto. Sessantasette whig votarono contro la guerra relativamente ad un emendamento sulla schiavit\u00f9, tuttavia nell'ultimo passaggio solo quattordici confermarono il voto, incluso John Quincy Adams.\nIn Messico, nonostante la dichiarazione d'intento del 23 aprile e la successiva emanazione di un manifesto da parte del presidente Paredes del 23 maggio, entrambi considerati di fatto dichiarazioni di guerra, il Congresso messicano ufficializz\u00f2 lo stato di guerra solo il 7 luglio 1846.\nIl ritorno del generale Santa Anna.\nIl Governo liberale messicano aveva esiliato Santa Anna nella colonia spagnola di Cuba. Allo scoppio della guerra, il generale fece sapere al Governo che non voleva tornare alla presidenza, tuttavia sarebbe tornato per mettere in campo la sua esperienza militare e riprendere il Texas. Disperato, il presidente G\u00f3mez Far\u00edas accett\u00f2. All'insaputa del presidente, Santa Anna aveva segretamente negoziato con l'inviato di Polk, Alexander Slidell, la vendita del territorio conteso, alla condizione che gli fosse prima concesso di tornare in Messico attraverso il blocco navale statunitense. La segretezza imped\u00ec di avere un qualunque documento scritto riguardo alle trattative, l'unica prova di questo possibile accordo \u00e8 la richiesta fatta da Polk al Congresso per due milioni di dollari da usare per negoziare un trattato con il Messico. Alla fine, come da accordi, gli Stati Uniti permisero a Santa Anna di fare ritorno in patria, dove il generale per\u00f2 neg\u00f2 ogni cosa, persino l'aver ricevuto denaro. Lo sgomento americano \u00e8 esternato dal generale Scott: \"Santa Anna gongol\u00f2 sull'ingenuit\u00e0 dei suoi nemici [dicendo]: 'Gli Stati Uniti sono stati ingannati dal credere che sarei stato in grado di tradire la mia madre patria'\".\nA questo punto, Santa Anna evit\u00f2 di farsi coinvolgere nella politica concentrandosi sulla difesa del Messico. Mentre i politici tentavano di ridurre le fratture della nuova Repubblica federale, il generale raggiunse il fronte per recuperare i territori settentrionali perduti. Nonostante non volesse prendere parte alle iniziative politiche, venne comunque eletto presidente nel 1846 ma lasci\u00f2 il compito di governare al suo vice, mentre lui si apprestava ad affrontare le forze del generale Zachary Taylor. Tuttavia, proprio a causa della nuova Costituzione federale, alcuni Stati messicani che Santa Anna stesso aveva sottomesso un decennio prima si rifiutarono di supportare la sua campagna militare. Santa Anna allora fece pressione su G\u00f3mez Far\u00edas affinch\u00e9 agisse in modo dittatoriale facendogli avere uomini e materiale per condurre la guerra. Il vice presidente, quindi, obblig\u00f2 la Chiesa cattolica a prestare denaro allo Stato per sovvenzionare l'esercito di Santa Anna, che tuttavia non fu pronto in tempo per affrontare gli uomini di Taylor.\nLe reazioni negli Stati Uniti.\nGli oppositori al conflitto.\nNegli Stati Uniti l'opinione pubblica si spacc\u00f2 in due relativamente alla guerra, in schieramenti che divennero un elemento fondamentale per le origini della guerra di secessione americana. I whig, sia nel Nord che nel Sud, si opponevano mentre tutti i democratici erano a favore. I democratici nel Sud, in particolare, vedevano nel destino manifesto l'opportunit\u00e0 di estendere i territori statunitensi in favore della schiavit\u00f9, per non essere schiacciati dalla crescente forza del Nord. Riguardo a ci\u00f2 John L. O'Sullivan, editore del \"Democratic Review\", disse che era il loro \"destino manifesto [quello] di popolare il continente, assegnatoci dalla Provvidenza, per il libero sviluppo di milioni [di individui] che si moltiplicano annualmente\".\nUno dei pi\u00f9 strenui oppositori al conflitto invece fu l'ex presidente John Quincy Adams. In precedenza si era gi\u00e0 detto contrario all'annessione del Texas, all'indomani della sua indipendenza, cosa che ribad\u00ec nel 1846 stavolta relativamente alla guerra con i messicani. Le sue motivazioni risiedevano nel non voler permettere che il fronte schiavista della nazione si espandesse ulteriormente, tanto che fu uno dei pochi \"whig\" a confermare il voto contro la dichiarazione di guerra. Nonostante l'opposizione, successivamente vot\u00f2 a favore degli stanziamenti economici per la guerra.\nAnche l'ex schiavo Frederick Douglass si oppose alla guerra, costernato dalla debolezza del movimento contrario al conflitto, tanto da affermare: \u00abLa determinazione del nostro presidente possessore di schiavi e la sua probabilit\u00e0 di successo nello strappare alla gente uomini e soldi per portarla avanti, \u00e8 resa evidente dall'opposizione gracile schierata contro di lui. Nessuno sembra disposto a prendere posizione in favore della pace a qualunque costo\u00bb.\nPolk era solitamente in grado di spostare i \"whig\" in favore delle sovvenzioni di guerra, ma solo dopo aver avviato le procedure burocratiche e adducendo false azioni militari da parte dei messicani. Tuttavia, Joshua Giddings guid\u00f2 un gruppo di irriducibili contro \u00abuna guerra ingiusta, blasfema e di aggressione\u00bb contro il Messico, votando contro il rifornimento di uomini e armi. Giddings afferm\u00f2: \u00abNell'omicidio di messicani sul loro suolo, o nel privarli dei loro territori, io non posso prendervi parte n\u00e9 ora n\u00e9 mai. La colpa di questi crimini deve cadere su altri. Io non parteciper\u00f2 a tutto ci\u00f2\u00bb.\nAbraham Lincoln oltre a contestare la frase di Polk sul sangue americano versato su territorio americano, sottoscrisse otto risoluzioni, chiedendo a Polk di dire al Congresso quale fosse l'esatta posizione dell'attacco agli uomini di Thornton, del sangue statunitense versato e di chiarire se tale posizione fosse realmente territorio americano, o fosse reclamato da Spagna e Messico; ma Lincoln fu poi uno di quelli che non si oppose ai finanziamenti di guerra. Altri importanti esponenti dei \"whig\", come Thomas Corwin e Robert Toombs, si opposero con fermezza, ritenendo ingiusta la guerra.\nAnche artisti e scrittori esternarono la loro opposizione. Gli scrittori trascendentali Henry David Thoreau e Ralph Waldo Emerson attaccarono apertamente la guerra, il primo scrivendo \"Disobbedienza civile\", dove la definisce una guerra \u00abvoluta da relativamente poche persone che si servono del governo per i loro interessi\u00bb; il secondo affermando profeticamente che \u00abgli Stati Uniti conquisteranno il Messico, ma sar\u00e0 come un uomo che ingoia l'arsenico che, a sua volta, lo abbatter\u00e0. Il Messico ci avvelener\u00e0\u00bb. L'espansione dei territori schiavisti infatti avrebbe alimentato le fiamme della guerra civile.\nPer stemperare la tensione, il deputato democratico David Wilmot propose il divieto di estendere la schiavit\u00f9 ai territori che sarebbero stati acquisiti dal Messico; la sua proposta pass\u00f2 alla Camera dei rappresentanti, ma non al Senato.\nI favorevoli.\nOltre a sostenere che le azioni delle forze militari messicane nei territori contesi costituivano un attacco agli Stati Uniti, i favorevoli al conflitto consideravano il Santa Fe de Nuevo M\u00e9xico e l'Alta California parte del Messico solo nominalmente e con flebili legami con lo Stato e l'economia messicani. Consideravano inoltre quei territori come inabitati, non governati e con frontiere indifese, la cui popolazione non nativa, dove ve ne era, presentavano una sostanziale componente statunitense. Infine, temevano un'imminente occupazione da parte dell'Impero britannico.\nIl presidente Polk riprese questi argomenti nel suo terzo messaggio annuale al Congresso il 7 dicembre 1847. In esso specific\u00f2 dettagliatamente anche la posizione della sua amministrazione sulle cause del conflitto, le misure adottate per evitare le ostilit\u00e0 e la motivazione per cui \u00e8 stata dichiarata guerra. Aggiunse inoltre che l'insolvenza del Messico nel ripagare i cittadini statunitensi dei danni causati dalla guerra d'indipendenza messicana pu\u00f2 essere compensata realisticamente con ampie cessioni di territori. Tali motivazione strinsero i democratici eletti al Congresso dalla sua parte, assicurando il passaggio di misure per il supporto della guerra.\nIn seguito alla firma del Trattato di Guadalupe Hidalgo nel 1848, Polk sperava di poter inviare truppe nello Stato messicano dello Yucat\u00e1n, dov'era in corso un conflitto tra secessionisti e lealisti, ma il Congresso rigett\u00f2 la sua richiesta. La guerra con il Messico si pensava sarebbe stata breve e quasi indolore invece non fu n\u00e9 l'una n\u00e9 l'altra cosa e il Congresso non era pi\u00f9 disposto a supportare ulteriori ostilit\u00e0.\nI media.\nIl conflitto fu molto seguito negli Stati Uniti dalla stampa popolare, i \"penny press\", e fu la prima guerra in terra straniera seguita dai mass media americani, nonch\u00e9 la prima in cui vi erano corrispondenti statunitensi. In tutto il Paese, la maggior parte della stampa si espresse in supporto al conflitto portando ampio interesse tra il pubblico. In Messico, i giornalisti locali e quelli statunitense subirono una censura, prima dal Governo messicano e poi dall'esercito americano.\nWalt Whitman si espresse a favore della guerra e del destino manifesto gi\u00e0 nel 1846. Disdegnato dalle attitudini dei messicani scrisse: \"Cosa il miserabile, inefficiente Messico\u00a0\u2013 con la sua superstizione, la sua caricatura della libert\u00e0, la sua reale tirannia dei pochi sui molti\u00a0\u2013 cosa se ne deve fare della grande missione di popolare il nuovo mondo con una nobile razza? Che sia nostro, per compiere quella missione!\"\nL'interesse della stampa per la guerra fu uno sviluppo importante per il giornalismo statunitense, a cui si aggiunse la pubblicazione delle lettere scritte dai soldati, dando agli Stati Uniti \"la loro prima copertura mediatica indipendente di una guerra, in patria o all'estero\". D'aiuto fu la recente invenzione del telegrafo che permise ai reporter di tenere informata la popolazione americana costantemente. Uno dei pi\u00f9 importanti giornalisti al fronte fu George Wilkins Kendall, che lavor\u00f2 per il \"New Orleans Picayune\" e la cui opera \"Dispatches from the Mexican War\" costituisce un'importante fonte primaria del conflitto. Con poco pi\u00f9 di un decennio di esperienza nel raccontare solitamente crimini urbani, gli editori dei penny press realizzarono quanto fosse grande l'interesse del pubblico per le guerre e furono in grado di sfamare questo interesse solo grazie ai cambiamenti nella stampa avvenuti negli anni precedenti il conflitto. Fu anche la prima volta nella storia degli Stati Uniti che le opinioni del pubblico venivano condizionate di pi\u00f9 dai resoconti dei giornalisti che non dai discorsi dei politici. Inoltre, assieme alle testimonianze scritte, la popolazione aveva a disposizione le opere di artisti, come Carl Nebel, che diedero una dimensione visiva alla guerra all'epoca dei fatti e nel periodo successivo.\nGrazie ai resoconti dal fronte, gli americani iniziarono a provare un sentimento di unione e di appartenenza ad una comunit\u00e0, che generavano uno straordinario eccitamento al sopraggiungere delle notizie. Un esempio si ebbe nella primavera del 1846 quando, alla vittoria del generale Taylor nella battaglia di Palo Alto, una folla numerosa si radun\u00f2 nella cittadina di Lowell, in Massachusetts. Un altro esempio si ebbe a Chicago nell'aprile 1847, con i cittadini che si radunarono per festeggiare la vittoria a Buena Vista. A New York si festeggi\u00f2 la doppia vittoria a Veracruz e Buena Vista nel maggio 1847, persino con fuochi d'artificio. I generali Taylor e Scott divennero eroi e, in seguito, entrambi candidati alla presidenza. Alla fine Polk assistette, come atto finale della sua presidenza, all'inaugurazione di Taylor come suo successore e 12\u00ba Presidente degli Stati Uniti.\nLe campagne settentrionali.\nDopo la dichiarazione di guerra del 13 maggio 1846, gli Stati Uniti invasero i territori messicani lungo due principali direttrici, una verso sud e una verso ovest. I primi scontri si ebbero inevitabilmente nell'area del Texas, dopo i quali gli americani riuscirono ad espandere il loro controllo al di l\u00e0 dei territori contesi. In circa sei mesi, l'Esercito statunitense cattur\u00f2 tutto il Messico settentrionale, spingendosi a sud fino a Monterrey. Il Dipartimento della guerra degli Stati Uniti d'America aveva inoltre inviato un'unit\u00e0 di cavalleria, agli ordini del generale Stephen Watts Kearny, a invadere gli odierni Stati del Nuovo Messico e dell'Arizona, per poi dirigersi infine in California. Le forze statunitensi nel fronte californiano ricevettero il supporto della Flotta del Pacifico, comandata dal commodoro John Drake Sloat, soprattutto per impedire un intervento britannico nella regione.\nIl Territorio del Nuovo Messico.\nIl generale Stephen Kearny part\u00ec nel giugno 1846 da Fort Leavenworth, in Kansas, alla volta del sud-ovest con i circa 1\u00a0700 uomini dell'Esercito dell'Ovest e con l'ordine di assicurarsi i territori del Santa Fe de Nuevo M\u00e9xico e dell'Alta California.\nA Santa Fe, il governatore Manuel Armijo voleva evitare la battaglia, tuttavia il 9 agosto, tre giovani preti cattolici Diego Archuleta, Manuel Chaves e Miguel Pino, rispettivamente il comandante dell'esercito regolare e due ufficiale della milizia, lo obbligarono a organizzare le difese. Armijo quindi fece preparare una postazione difensiva nel Canyon degli Apache, uno stretto passo 16\u00a0km a sud-est della citt\u00e0, ma, il 14 agosto, prima ancora che gli americani fossero in vista, cambi\u00f2 idea. Uno statunitensi di nome James Magoffin afferm\u00f2 di aver convinto Armijo e Archuleta a desistere dal combattere oppure secondo una storia non verificata Magoffin avrebbe corrotto Armijo. Quando Pino, Chaves a altri miliziani insistettero per combattere, Armijo ordin\u00f2 di puntare i cannoni contro di loro; infine l'esercito regolare torn\u00f2 in citt\u00e0, mentre Armijo si diresse nello Stato del Chihuahua.\nKearny e i suoi uomini non incontrarono resistenza quando giunsero il 15 agosto e entrarono a Santa Fe reclamando per gli Stati Uniti i territori del Nuovo Messico. Il 18 agosto Kearny si proclam\u00f2 Governatore militare del Territorio del Nuovo Messico \u2013 corrispondente al Nuovo Messico e all'Arizona\u00a0\u2013 e form\u00f2 un governo civile provvisorio. Gli ufficiali statunitensi che avevano studiato legge disegnarono un sistema legale temporaneo per questo territorio, chiamato Codice Kearny.\nKearny condusse poi il grosso delle sue forze verso l'Alta California. In Nuovo Messico lasci\u00f2 al comando l'allora colonnello Sterling Price e come Governatore territoriale Charles Bent. Una volta partito, a Santa Fe dei dissidenti organizzarono una rivolta per il giorno di Natale, ma essa fu rinviata quando le autorit\u00e0 statunitensi scoprirono i loro piani. Per aver maggior probabilit\u00e0 di successo, i rivoltosi radunarono alleati anche tra i nativi, inclusi i pueblo, tutti accomunati dal desiderio di cacciare gli statunitensi da quei territori. La mattina del 19 gennaio 1847, i dissidenti scatenarono una rivolta presso Don Fernando de Taos\u00a0\u2013 l'odierna Taos, in Nuovo Messico\u00a0\u2013 che divenne nota negli Stati Uniti con il nome di Rivolta di Taos. A capo della ribellione vi erano il messicano Pablo Montoya e l'indiano Tom\u00e1s Romero.\nRaggiunta la casa del Governatore, i ribelli irruppero nell'abitazione e lo uccisero. Il giorno seguente, circa 500 rivoltosi assaltarono un mulino presso la localit\u00e0 di Arroyo Hondo. Dopo una giornata di scontri, degli 8, forse 10, difensori soltanto due sopravvissero e riuscono a fuggire con il favore delle tenebre. Lo stesso giorno, i ribelli messicani uccisero 8 commercianti statunitensi di passaggio a Mora, portando ad un totale di circa 15 americani morti nel solo 20 gennaio.\nL'Esercito degli Stati Uniti, avvisato da uno degli uomini del mulino partito non appena avvistati i messicani, si mosse con celerit\u00e0. Il colonnello Price invi\u00f2 300 soldati a Taos, assieme a 65 volontari, tra cui alcuni messicani, al comando di Ceran St. Vrain, un uomo d'affari del posto. Lungo il viaggio, gli statunitensi respinsero i ribelli nella battaglia della Ca\u00f1ada \u2013 presso la localit\u00e0 allora nota come Santa Cruz de la Ca\u00f1ada \u2013 e di Passo Embudo, obbligandoli a ripiegare al pueblo di Taos dove si rifugiarono nella chiesa, protetti da muri di mattone molto spessi. Nell'assedio che segu\u00ec, le forze statunitensi aprirono una breccia nella chiesa con il fuoco diretto dei cannoni, uccidendo circa 150 ribelli, ferendone molti altri e, dopo uno scontro corpo a corpo, catturando i restanti 400 uomini. Gli americani avrebbero perso solo 7 soldati.\nUn altro gruppo di soldati statunitensi, agli ordini dei capitani Israel R. Hendley e Jesse I. Morin, si occuparono di riprendere il controllo di Mora. La battaglia di Mora che segu\u00ec si divise in due fasi: la prima viene vinta dai messicani che respingono l'assalto americano, la seconda invece dagli statunitensi che prendono quindi possesso della localit\u00e0.\nNei mesi che seguirono, i ribelli si scontrarono altre tre volte con le forze degli Stati Uniti in scontri minori, nell'azione del fiume Red (oggi chiamato Canadian) a ovest di Wagon Mound e in quella di Las Vegas (Nuovo Messico) e della cresta Cienega, una trentina di chilometri da Taos. Queste vittorie statunitensi misero fine agli scontri in campo aperto con i ribelli.\nLa California.\nLa notizia della dichiarazione di guerra al Messico del 13 maggio 1846 impieg\u00f2 tre mesi per raggiungere la California. Il console statunitense a Monterey, Thomas O. Larkin, lavor\u00f2 intensamente e riusc\u00ec a evitare spargimenti di sangue tra gli americani in California e la guarnigione messicana del generale Jos\u00e9 Castro.\nIl capitano dell'Esercito degli Stati Uniti John Charles Fr\u00e9mont, che aveva gi\u00e0 esplorato con un gruppo di uomini la regione del Gran Bacino entrando nella valle di Sacramento nel dicembre 1845, ricevette la notizia mentre si trovava nei paesi dell'Oregon e da dove si diresse nuovamente verso sud.\nNel frattempo il Messico aveva emanato un proclama che espropriava le terre a tutti i cittadini non naturalizzati e li espelleva. Udite voci riguardo alla formazione di un esercito del generale Castro contro di loro, i coloni statunitensi della valle di Sacramento si radunarono per affrontare la minaccia e il 14 giugno 1846 34 di loro presero il controllo dell'avamposto del Governo messicano a Sonoma, anticipando cos\u00ec le manovre di Castro. Uno di loro ide\u00f2 una loro bandiera con disegnato un orso\u00a0\u2013 che poi divenne un simbolo per l'odierno stato della California\u00a0\u2013 e la innalz\u00f2 nella piazza principale. Di l\u00ec ad una settimana, 70 persone si unirono alla rivolta e a luglio i ribelli erano ormai circa 300. A guidarli vi era William B. Ide e la rivolta divenne nota come \"Bear Flag Rivolt\", ossia proprio \"Rivolta della bandiera con l'orso\".\nIl 25 giugno, il gruppo di Fr\u00e9mont giunse in supporto per un atteso confronto militare. Pochi giorni dopo, il 2 luglio, i ribelli presero San Francisco, all'epoca chiamata Yerba Buena, e tre giorni dopo parte di essi formarono il Battaglione \"California\" e si unirono agli uomini di Fr\u00e9mont.\nIl commodoro John D. Sloat, comandante dello Squadrone del Pacifico della Marina statunitense, posizionato al largo di Mazatl\u00e1n, in Messico, ricevette l'ordine di occupare la Baia di San Francisco e bloccare i porti della California quando fosse stato certo dell'avvenuta dichiarazione di guerra. Sloat quindi lev\u00f2 l'ancora e raggiunse Monterey il 1\u00ba luglio. Venuto a conoscenza degli avvenimenti di Sonoma e del coinvolgimento di Fr\u00e9mont, credette che fossero avvenuti su ordine di Washington, cos\u00ec diede ordine di occupare Monterey il 7 di luglio facendovi issare la bandiera degli Stati Uniti, dopo quella che viene considerata la battaglia di Monterey. Due giorni dopo, 70 tra marinai e fanti di marina sbarcarono a San Francisco e vi issarono anche l\u00ec la loro bandiera; il giorno stesso, a Sonoma la bandiera con l'orso fu sostituita con quella a stelle e strisce.\nSu ordine di Sloat, 160 uomini di Fr\u00e9mont raggiunsero Monterey in supporto del Battaglione \"California\". Il 15 luglio, Sloat pass\u00f2 il comando al commodoro Robert Field Stockton mentre lui radun\u00f2 i volenterosi del Battaglione \"California\" per addestrarli come militari regolari che avrebbero poi servito sempre agli ordini di Fr\u00e9mont. A quest'ultimo, nel frattempo, Stockton ordin\u00f2 di dirigersi a San Diego e preparare i suoi uomini a salpare per prendere Los Angeles. Una volta sbarcati nella citt\u00e0 degli angeli, Stockton invi\u00f2 anche 360 fanti di mare a San Pedro; a quel punto il generale Castro e il Governatore P\u00edo Pico lasciarono la California per lo Stato messicano di Sonora.\nL'esercito di Stockton entr\u00f2 cos\u00ec a Los Angeles senza opposizione il 13 agosto, da dove il commodoro invi\u00f2 un rapporto al Segretario di Stato affermando che \"la California era completamente libera dal dominio messicano\". Stockton lasci\u00f2 quindi un ufficiale a governare la citt\u00e0 con un piccolo gruppo di soldati finch\u00e9 i californio locali, guidati da Jos\u00e9 Mar\u00eda Flores e senza l'aiuto del Messico, non li costrinse a ritirarsi prendendo il controllo della citt\u00e0 il 29 settembre, dopo l'assedio di Los Angeles. In seguito obbligarono anche la guarnigione di San Diego e di Santa Barbara a ritirarsi.\nIl capitano Mervine fece sbarcare quindi 350 tra marinai e fanti di marina a San Pedro il 7 ottobre, ma il giorno dopo, in meno di un'ora, gli uomini di Flores tesero loro un'imboscata, la battaglia del Rancho Dominguez uno dei pi\u00f9 antichi insediamenti di coloni dell'odierna Contea di Los Angeles, obbligandoli alla ritirata dopo aver perso quattro uomini e subito il doppio di feriti. Stockton quindi giunse con dei rinforzi, portando il totale dei soldati statunitensi a 800 uomini, posizionando una base operativa a San Diego.\nNel frattempo, il colonnello Stephen Watts Kearny con 100 uomini percorse un'estenuante marcia attraverso il Nuovo Messico e il deserto di Sonora, superando il fiume Colorado alla fine di novembre del 1846 e incontrando una pattuglia di 35 uomini che Stockton aveva inviato loro incontro da San Diego. Il 7 dicembre, il fratello del Governatore, Andr\u00e9s Pico, guid\u00f2 100 lancieri che, avvisati, tesero un agguato e attaccarono gli uomini di Kearny nella battaglia di San Pasqual \u2013 vicino a San Diego\u00a0\u2013 durante la quale, in circa mezzora di combattimento, 22 statunitensi morirono. Kearny, nonostante avesse subito una ferita, riusc\u00ec a condurre i suoi uomini in cima alla Mule Hill (la Collina dell'Asino) dove si arroccarono e furono tenuti sotto assedio dai messicani per quattro giorni, finch\u00e9 215 statunitensi non giunsero in soccorso.\nFr\u00e9mont e i 428 uomini del Battaglione \"California\" raggiunsero San Luis Obispo il 14 dicembre e Santa Barbara il 27, mentre il giorno seguente Kearny e 600 uomini iniziarono una marcia di 250\u00a0km diretti a Los Angeles. Flores quindi condusse i suoi mal equipaggiati 500 uomini in cima ad un promontorio alto una cinquantina di metri sopra il fiume San Gabriel. L'8 gennaio 1847, le forze congiunte di Stockton e Kearny sconfissero i californio di Flores nella battaglia del Rio San Gabriel, lo stesso giorno in cui gli uomini di Fr\u00e9mont raggiungono San Fernando. Il 9 gennaio Stockton e Kearny combatterono nuovamente fianco a fianco e vinsero la battaglia de La Mesa e, infine, il giorno 10 l'Esercito statunitense entr\u00f2 nuovamente a Los Angeles senza incontrare resistenza.\nIl 12 gennaio, Fr\u00e9mont e due ufficiali di Pico si accordarono sui termini della resa e la capitolazione fu firmata nella giornata seguente da Fr\u00e9mont stesso, da Pico e da altri sei ufficiali al ranch del passo Cahuenga. Essa divenne nota come il Trattato di Cahuenga, che mise fine ad ogni resistenza armata messicana in California.\nLe manovre navali nel Pacifico.\nLa USS \"Independence\" fece parte dello squadrone che effettu\u00f2 il blocco navale nel Pacifico durante il quale, il 16 maggio 1847, cattur\u00f2 la nave \"Correo\" e una lancia. Il 19 ottobre, diede supporto nella cattura di Guaymas e port\u00f2 a riva i marinai e i fanti di mare che catturarono Mazatl\u00e1n l'11 novembre 1847. Resa sicura l'Alta California, la flotta americana procedette verso sud, catturando le principali citt\u00e0 della penisola della Baja California mentre puntava su Mazatl\u00e1n, l'obiettivo finale della campagna navale, situata nell'entroterra continentale messicano, nonch\u00e9 una delle principali basi di rifornimento delle forze messicane. Lungo la rotta, diverse navi messicane furono catturate, con la USS \"Cyane\" che registr\u00f2 diciotto catture e diversi altri affondamenti.\nEntrando nel Golfo di California, la \"Independence\", la \"Congress\" e la \"Cyane\" presero La Paz, bruciando poi la piccola flotta messicana a Guaymas e, nel mese che segu\u00ec, liberarono il Golfo dalle navi messicane, affondando o catturando una trentina di vascelli. Infine, l'11 novembre 1847, fanti e marinai statunitensi presero possesso del porto di Mazatl\u00e1n. I messicani reagirono e, agli ordini di Manuel Pineda Mu\u00f1oz, si ripresero i vari porti catturati dagli americani, in una serie di piccole schermaglie a Mulege, La Paz e San Jos\u00e9 del Cabo; nelle ultime due, allo scontro segu\u00ec un assedio dove gli statunitensi resistettero con il supporto dei cannoni navali.\nI rinforzi statunitensi, guidati dal tenente colonnello Henry Stanton Burton, recuperarono le forze americane, fecero prigioniero Pineda e, il 31 marzo 1848, sconfissero e dispersero le forze messicane rimanenti a Todos Santos, non essendo venuti ancora a conoscenza della firma del Trattato di pace di Guadalupe Hidalgo avvenuta a febbraio, la cui tregua era divenuta ufficiale il 6 marzo. Quando le guarnigioni statunitensi furono evacuate a Monterrey in seguito alla ratifica del trattato, molti messicani andarono con loro, sia quelli che avevano appoggiato la causa statunitense, sia altri che credettero nell'annessione anche della Bassa California.\nIl Messico nordorientale.\nLe sconfitte messicane di Palo Alto e Resaca de la Palma causarono un tumulto politico in Messico, usato da Santa Anna per risollevare la sua carriera politica e tornare dall'esilio auto-imposto a Cuba a met\u00e0 agosto 1846. Promise agli Stati Uniti che, se lo avessero lasciato passare attraverso il blocco navale, avrebbe negoziato una pace e venduto loro il Santa Fe de Nuevo M\u00e9xico e l'Alta California. Giunto a Citt\u00e0 del Messico, per\u00f2, rinneg\u00f2 il patto e offr\u00ec i suoi servigi al Governo messicano. Gli venne quindi affidato il comando generale delle forze armate e anche se fu eletto presidente nelle successive elezioni, lasci\u00f2 il governo al suo vice G\u00f3mez Far\u00edas per affrontare sul campo gli statunitensi.\nGuidati dal generale Taylor, 2\u00a0300 soldati statunitensi attraversarono il Rio Grande e occuparono Matamoros e Camargo, dove soffrirono i primi problemi a causa delle malattie, per procedere poi a sud e mettere sotto assedio Monterrey, nel Nuevo Le\u00f3n. I duri combattimenti che iniziarono il 20 settembre 1846, nella battaglia di Monterrey, provocarono pesanti perdite su entrambi i fronti. L'artiglieria leggera americana si dimostr\u00f2 inefficace contro le fortificazioni in pietra della citt\u00e0 e le forze messicane del generale Pedro de Ampudia respinsero inizialmente le migliori unit\u00e0 di fanteria statunitense a Forte Teneria.\nI soldati statunitensi, compresi molti degli ufficiali di West Point, non avevano alcuna esperienza in guerriglia urbana finendo cos\u00ec preda dei difensori messicani, ben nascosti dietro le mura spesse degli edifici cittadini. Due giorni dopo, gli statunitensi cambiarono tattiche su suggerimento dei soldati texani che avevano combattuto nell'assedio di Bexar durante la loro rivoluzione, i quali consigliarono di aprire dei varchi tra le mura delle abitazioni invece che muoversi tra le strade. La tecnica si dimostr\u00f2 fruttuosa. In questo modo le truppe di Ampudia si ritrovarono intrappolate nella piazza centrale della citt\u00e0, dove i colpi di obice lo convinsero a negoziare. Taylor accett\u00f2 di lasciar andare l'esercito messicano e ad un armistizio di otto settimane in cambio della resa della citt\u00e0. Su pressione di Washington, Taylor ruppe poi l'armistizio e occup\u00f2 la citt\u00e0 di Saltillo, pi\u00f9 a sud. Santa Anna accus\u00f2 Ampudia della perdita di Monterrey e Saltillo, degradandolo a comandante di un piccolo battaglione d'artiglieria. Analogamente, Polk accus\u00f2 Taylor delle pesanti perdite subite e di non aver catturato Ampudia e i suoi uomini. Il generale fu quindi privato della maggior parte delle sue forze che furono inviate in supporto del generale Winfield Scott, per l'invasione dell'entroterra meridionale del Messico.\nVenuto a conoscenza della debolezza delle forze di Taylor dai dispacci di un esploratore statunitense fatto prigioniero, il 22 febbraio 1847, Santa Anna prese l'iniziativa e personalmente guid\u00f2 i 20\u00a0000 uomini del suo esercito contro il generale americano, nella speranza di ottenere una importante vittoria prima della presunta e probabile invasione via mare di Scott. Le due forze si incontrarono e combatterono nella pi\u00f9 grande battaglia del conflitto, la battaglia di Buena Vista. Taylor, con 4\u00a0600 uomini, si era trincerato su un passo montano chiamato \"La Angostura\" (traducibile con \"la strettoia\"), diversi chilometri a sud del ranch \"Buena Vista\" (\"bella vista\"). A causa della diserzione e delle condizioni del viaggio, Santa Anna arriv\u00f2 con 15\u00a0000 uomini, tutti molto provati. Subito, il generale messicano chiese la resa delle forze statunitensi e, al rifiuto americano, il mattino seguente attacc\u00f2. Inizialmente affianc\u00f2 gli americani inviando la cavalleria e una parte della fanteria su una delle pareti del passo montano, tutto mentre una divisione di fanteria attaccava gli uomini di Taylor frontalmente, lungo la strada per Buena Vista. Gli scontri furono molto duri e a stento le truppe statunitensi riuscirono a tenere le linee, grazie anche a un reggimento di fucilieri volontari guidato dal futuro presidente confederato Jefferson Davis. I messicani erano quasi riusciti a sfondare le linee in diversi punti ma la loro fanteria aveva subito diverse perdite a causa dell'artiglieria a cavallo americana. I rapporti iniziali, e la propaganda di Santa Anna, reclamarono la vittoria per il Messico, tuttavia, invece di eseguire l'ultimo definitivo attacco il giorno seguente, Santa Anna si ritir\u00f2, perdendo molti uomini, dopo essere venuto a conoscenza dello scoppio di una ribellione nello Yucat\u00e1n e della conseguente sommossa popolare a Citt\u00e0 del Messico. Taylor fu quindi lasciato in controllo di parte del Messico settentrionale e per questo successivamente Santa Anna sub\u00ec molte critiche. Gli storici militari, sia statunitensi che messicani, concordano quasi all'unanimit\u00e0 che, se avesse continuato la battaglia, avrebbe certamente vinto.\nIl Messico nordoccidentale.\nIl 21 novembre 1846, viene firmato il Trattato di Bear Springs vicino a Gallup, in Nuovo Messico, che mise fine alle insurrezioni delle trib\u00f9 Ute, Zu\u00f1i, Hopi e Navajo. In questo modo, occupato il Nuovo Messico, in dicembre Kearny pot\u00e9 inviare il 1\u00ba Volontari a cavallo del Missouri, dell'Esercito dell'Ovest, nell'odierno Messico nordoccidentale. Essi erano guidati da Alexander W. Doniphan e procedettero con una lunga campagna di un anno e quasi 9.000\u00a0km, rivaleggiando per estensione con la marcia di Senofonte in Anatolia durante le guerre persiane.\nIl giorno di Natale, i volontari del Missouri vinsero la battaglia di El Brazito, poco lontano dall'odierna El Paso, in Texas, e il 1\u00ba marzo 1847 occuparono la citt\u00e0 di Chihuahua. In aprile, Taylor ordin\u00f2 loro di lasciare Chihuahua e unirsi alle sue forze a Saltillo. Vicino a Parras de la Fuente, per\u00f2, dovettero aiutare i cittadini contro i nativi, i quali in un raid avevano portato via bambini, cavalli, asini e denaro. Infine fu deciso che i volontari raggiunsero Matamoros, da cui sarebbero tornati in Missouri via mare.\nLa popolazione civile del Messico settentrionale offr\u00ec scarsa resistenza all'invasione statunitense, probabilmente a causa della devastazione provocata dai raid dei Comanche e degli Apache. Josiah Gregg testimoni\u00f2: \"il paese intero dal Nuovo Messico fino al confine del Durango \u00e8 quasi interamente spopolato. Le fattorie e i ranch sono stati quasi tutti abbandonati e la gente principalmente \u00e8 confinata in villaggi e citt\u00e0\".\nIl Golfo del Messico.\nIl Messico meridionale era prevalentemente abitato da popolazione indigena, geograficamente distante dalla capitale e su cui il Governo centrale aveva un debole controllo. Lo Yucat\u00e1n in particolare aveva stretti legami pi\u00f9 con Cuba e gli Stati Uniti, che con il Messico centrale, tanto che in diverse occasioni, durante l'epoca della Repubblica messicana, secedette dalla Federazione. Al suo interno, vi erano inoltre rivalit\u00e0 tra le \u00e9lite che si riaffacciarono durante la guerra tra Messico e Stati Uniti.\nLa Marina statunitense contribu\u00ec alla rivolta controllano la costa e aprendo la strada alle sue truppe e ai rifornimenti, in special modo verso il porto principale del Messico, Veracruz, che gi\u00e0 da subito venne posto in blocco navale. A causa del basso fondale in quella zona del Golfo del Messico, la Marina necessit\u00f2 di navi con un basso pescaggio invece che delle fregate solitamente impiegate. Dato che la Marina messicana praticamente non esisteva, gli statunitensi poterono operare quasi indisturbati, nonostante due battaglie avvenute al largo dello Stato di Tabasco, la prima nell'ottobre 1846 e la seconda nel giugno 1847.\nAl di l\u00e0 del conflitto con il Messico, gli Stati Uniti erano preoccupati dall'estensione del potere britannico nei Caraibi, in particolar modo sulla Cuba spagnola e sulla penisola strategica dello Yucat\u00e1n. Nel 1847, i Maya si ribellarono alle \u00e9lite bianche dando il via ad una guerra etnica nota come guerra delle caste. Jefferson Davis, divenuto senatore per il Mississippi, argoment\u00f2 al Congresso che il presidente non aveva bisogno di poteri ulteriori per intervenire nello Yucat\u00e1n, dato che il conflitto con il Messico era gi\u00e0 in corso. Il suo timore era soprattutto dettato da questioni strategiche, ma in parte anche dalla sua visione del Destino manifesto che considerava il Golfo del Messico \"un bacino d'acqua appartenente agli Stati Uniti\", ritenendo legittimo quindi impossessarsi di Cuba e dello Yucat\u00e1n per non lasciarli all'influenza britannica. Al Congresso degli Stati Uniti quindi si dibatt\u00e9 sull'intervennero nello Yucat\u00e1n ma infine si decise di non agire, nonostante la richiesta dello Yucat\u00e1n stesso per un loro supporto, richiesta che per\u00f2 non ricevette risposta.\nL'invasione meridionale del generale Scott.\nInvece di rinforzare l'esercito di Taylor e procedere da nord, Polk decise di portare la guerra nell'entroterra messicano ordinando al generale Winfield Scott di invadere il Messico meridionale. Scott e i suoi uomini furono portati cos\u00ec via mare al porto messicano Veracruz, da cui cominciare la marcia di occupazione fino alla capitale. Il 9 marzo 1847, Scott port\u00f2 a termine il primo importante sbarco anfibio della storia statunitense, a cui segu\u00ec l'assedio di Veracruz. 12\u00a0000 uomini, tra regolari e volontari, sbarcarono assieme a rifornimenti, armamenti e cavalli vicino alla citt\u00e0 murata tramite mezzi da sbarco appositamente progettati. Tra di essi vi erano i futuri generali della guerra civile Robert Edward Lee, George G. Meade, James Longstreet, Thomas Jonathan Jackson e Ulysses S. Grant, che sar\u00e0 anche Presidente degli Stati Uniti. Il generale Santa Anna guid\u00f2 quindi le forze messicane nella regione del Messico centromeridionale, densamente popolata e politicamente cruciale. Nonostante i messicani non fossero in grado di fermare le forze statunitensi, le battaglie che seguirono furono molto dure e costarono molte vite ad entrambi gli schieramenti.\nL'assedio di Veracruz.\nVeracruz era difesa dal generale Juan Morales con 3\u00a0400 uomini. I mortai e i cannoni navali agli ordini del commodoro Matthew Perry furono usati per demoralizzare i difensori e danneggiare le mura, che gi\u00e0 solo dopo il bombardamento del 24 marzo 1847 presentavano una breccia di una decina di metri. La citt\u00e0 rispose come meglio pot\u00e9 con la propria artiglieria, tuttavia, l'effetto dell'esteso bombardamento statunitense, annull\u00f2 la volont\u00e0 dei messicani di resistere contro una forza numericamente superiore, spingendoli a consegnare la citt\u00e0 dopo dodici giorni di assedio. Le truppe americane subirono 80 vittime e diversi casi di febbre gialla, mentre i messicani ebbero 180 tra morti e feriti, oltre a centinaia di civili rimasti uccisi.\nL'avanzata su Puebla.\nProprio sulla febbre gialla e altre malattie tropicali contava Santa Anna, che lasci\u00f2 cos\u00ec avanzare Scott nell'entroterra messicano prima di affrontarlo in battaglia, proprio come gi\u00e0 fatto nel 1829 contro la Spagna. Inoltre il generale messicano proveniva proprio dallo Stato di Veracruz che quindi conosceva bene e all'interno del quale aveva una propria rete di alleati. Poteva cos\u00ec contare su risorse locali con cui sfamare le sue armate e su informazioni d'intelligence sui movimenti statunitensi. Dall'esperienza ottenuta nel nord del Messico, Santa Anna sapeva di dover negare agli americani il vantaggio della loro artiglieria, scegliendo quindi Cerro Gordo come luogo dello scontro che avrebbe dovuto dare il massimo vantaggio alle truppe messicane. Scott quindi pot\u00e9 tranquillamente iniziare la marcia il 2 aprile 1847 in direzione di Citt\u00e0 del Messico con 8\u00a0500 soldati, mentre Santa Anna organizzava la sua difesa in un canyon attorno alla strada principale, a 80\u00a0km a nord-est di Veracruz, presso il borgo di Cerro Gordo non molto lontano da Xalapa. Gli statunitensi, una volta giunti a Cerro Gordo, credettero di avere di fronte 12\u00a0000 messicani trincerati anche se in realt\u00e0 le forze di Santa Anna contavano circa 9\u00a0000 unit\u00e0, pi\u00f9 l'artiglieria. I primi americani a giungere sul luogo della battaglia furono 2\u00a0600 dragoni in avanscoperta, il 12 aprile. L'artiglieria messicana apr\u00ec il fuoco prematuramente rivelando la loro posizione e dando inizio alla battaglia di Cerro Gordo.\nInvece di proseguire per la via principale, Scott ordin\u00f2 ai suoi uomini di salire lungo un pendio a nord, dove posizionarono l'artiglieria, e pazientemente di aggirare i messicani sul fianco. Nonostante fossero a conoscenza della posizione e delle manovre degli statunitensi, i messicani non erano preparati all'assalto furioso che segu\u00ec. Nello scontro del 18 aprile, l'Esercito messicano fu messo in rotta subendo 1\u00a0000 vittime, mentre quello statunitense sub\u00ec 400 perdite e fece 3\u00a0000 prigionieri. Nell'agosto 1847, l'allora capitano del 3\u00ba Reggimento, Edmund Kirby Smith, riflett\u00e9 sulla resistenza delle forze messicane:\nGli statunitensi tuttavia non si aspettavano, viste le perdite del nemico, una difesa cos\u00ec strenua. Santa Anna infatti era determinato a combattere fino alla fine e i suoi soldati continuavano a riorganizzarsi dopo ogni battaglia, pronti a combattere nuovamente.\nLa sosta a Puebla de Zaragoza.\nIl 1\u00ba maggio 1847, Scott raggiunse e occup\u00f2 senza combattere Puebla de Zaragoza, la seconda citt\u00e0 del Messico. La sconfitta a Cerro Gordo aveva demoralizzato gli abitanti di Puebla, i quali temevano che resistendo avrebbero scatenato la vendetta statunitense che sarebbe potuta sfociare in razzie, violenze e omicidi. Era prassi all'epoca lasciare che i soldati vittoriosi razziassero e infliggessero brutalit\u00e0 ai civili in caso di resistenza; minaccia che spesso veniva usata per assicurarsi una resa senza combattimenti. Scott mirava a prevenire atrocit\u00e0 da parte delle sue truppe e lo stesso volevano le autorit\u00e0 e la Chiesa, mentre la classe operaia e i pi\u00f9 poveri avrebbero voluto difendere la citt\u00e0. I soldati americani che si allontanavano di notte dai loro alloggi spesso venivano assassinati, tuttavia alcuni messicani erano disposti a scambiare rifornimenti con gli statunitensi per assicurare che i beni necessari alla sopravvivenza giungessero in citt\u00e0. Nei mesi che seguirono, Scott radun\u00f2 rifornimenti e rinforzi a Puebla e mand\u00f2 indietro le unit\u00e0 il cui periodo di leva era terminato. Nel contempo, si sforz\u00f2 di mantenere i suoi uomini disciplinati e di trattare in modo giusto i messicani sotto la sua occupazione, in modo da evitare rivolte contro l'esercito statunitense.\nL'avanzata su Citt\u00e0 del Messico e la sua cattura.\nCon la guerriglia messicana a minacciare le sue linee di comunicazione con Veracruz, Scott decise di non indebolire i suoi uomini per difendere Puebla ma di lasciare un piccolo contingente a protezione di feriti e malati, avanzando su Citt\u00e0 del Messico con il grosso dell'esercito il 7 agosto. La via per la capitale fu aperta dopo due scontri avvenuti nei pressi del centro urbano, sul fianco destro delle difese: la battaglia di Contreras e quella di Churubusco. Dopo quest'ultima, i combattimenti si fermarono per negoziare un armistizio e la pace, negoziati per\u00f2 che si interruppero il 6 settembre 1847. Con le successive battaglie di Molino del Rey, di Chapultepec \u2013 presso il castello omonimo dove i giovani cadetti dell'Accademia militare messicana morirono valorosamente e vengono oggi ricordati come \"ni\u00f1os h\u00e9roes\", ossia \"ragazzi eroici\" \u2013 e di Citt\u00e0 del Messico, quest'ultima fu infine presa. Scott divenne il governatore militare della capitale e le sue vittorie lo resero un eroe nazionale negli Stati Uniti.\nL'ultima campagna di Santa Anna.\nA fine settembre 1847, Santa Anna tent\u00f2 un'ultima volta di sconfiggere l'Esercito statunitense, tagliando la via ai rifornimenti dalla costa. Il generale Joaqu\u00edn Rea, presto seguito da Santa Anna stesso, mise sotto assedio Puebla, dove il generale Scott aveva lasciato 2\u00a0400 uomini, di cui solo 400 in grado di combattere. Dopo la caduta di Citt\u00e0 del Messico, Santa Anna sperava che, assediando la citt\u00e0 e ordinando attacchi di guerriglia, la popolazione di Puebla si aizzasse contro i soldati statunitensi. Altre truppe dagli Stati Uniti sbarcarono a Veracruz, agli ordini di Joseph Lane, prima che l'assedio di Puebla si concludesse in favore dei messicani, i quali saccheggiarono la citt\u00e0, dissolvendosi per\u00f2 come forza combattiva. Puebla venne catturata nuovamente da Lane il 12 ottobre 1847, dopo la sconfitta subita da Santa Anna nell'ultimo scontro militare a cui prese parte, la battaglia di Huamantla, avvenuta tre giorni prima. A seguito della sconfitta infatti, il nuovo Governo messicano, guidato da Manuel de la Pe\u00f1a y Pe\u00f1a, chiese a Santa Anna di passare il comando dell'Esercito al generale Jos\u00e9 Joaqu\u00edn de Herrera.\nL'occupazione, le atrocit\u00e0 e la guerriglia.\nIn seguito alla cattura della capitale, il Governo messicano si spost\u00f2 a Quer\u00e9taro, mentre a Citt\u00e0 del Messico l'Esercito statunitense diveniva oggetto di attacchi da parte della popolazione. La guerra convenzionale si trasform\u00f2 cos\u00ec in una forma di guerriglia che vide il numero di vittime statunitensi crescere lentamente ma costantemente. Il generale Scott fu quindi costretto a inviare un quarto delle sue truppe a proteggere le linee di comunicazione con Veracruz dalla fanteria leggera del generale Joaqu\u00edn Rea e da altre forze di guerriglieri. Questi ultimi spesso torturavano e mutilavano i soldati catturati, come vendetta e avvertimento. Gli statunitensi, dal canto loro, vedevano in questo comportamento non la difesa della patria da parte dei messicani, bens\u00ec un'evidenza dell'inferiorit\u00e0 razziale dei loro nemici. I soldati americani si vendicavano quindi sui messicani, fossero essi realmente sospettati di azioni di guerriglia oppure no. Il generale Scott non voleva dare il via ad una guerra totale contro la popolazione messicana, ma poich\u00e9 i suoi uomini continuavano a morire, si costrinse a prendere delle decisioni. Scott considerava le azioni di guerriglia contrarie alle \"regole di guerra\", cos\u00ec inizi\u00f2 a minacciare la propriet\u00e0 di coloro che la spalleggiavano. I guerriglieri catturati venivano giustiziati, inclusi i prigionieri inermi, con la scusa che i messicani facevano lo stesso con gli statunitensi. Lo storico Peter Guardino conferma che il comando statunitense fu complice degli attacchi contro i civili messicani: minacciando le abitazioni, le propriet\u00e0 e i familiari, incendiando interi villaggi, saccheggiando e violentando, l'Esercito statunitense tolse ai guerriglieri l'appoggio della popolazione.\nScott rafforz\u00f2 la guarnigione di Puebla e per novembre altri 1\u00a0200 uomini proteggevano Xalapa, posizionando infine diverse postazioni, per un totale di 750 uomini, lungo la strada che collegava Veracruz alla capitale. Distacc\u00f2 inoltre una brigata antiguerriglia agli ordini del generale Lane, ordinandogli di proteggere i convogli lungo la strada con i suoi 1\u00a0300 uomini, mettendo cos\u00ec fine alla minaccia dopo alcuni scontri tra ottobre e novembre 1847.\nUn ulteriore attacco ai guerriglieri di Padre Jarauta a Zacualtip\u00e1n de \u00c1ngeles, il 25 febbraio 1848, ridusse ancor pi\u00f9 il numero di raid alle linee di comunicazione statunitense. Dopo che i due governi conclusero la tregua, nell'attesa della ratifica del trattato di pace, il 6 marzo 1848 le ostilit\u00e0 cessarono ufficialmente. Tuttavia, alcune bande continuarono le loro azioni in sfida al Governo messicano finch\u00e9 l'Esercito statunitense non abbandon\u00f2 la regione in agosto; altri gruppi di guerriglieri per\u00f2 continuarono con le loro azioni e furono soppressi dall'Esercito messicano, come accadde per Padre Jarauta che fu giustiziato.\nFine della guerra.\nIl \"trattato di Cahuenga\", firmato il 13 gennaio 1847, mise fine ai combattimenti in California. Il \"trattato di Guadalupe Hidalgo\", sottoscritto il 2 febbraio 1848, concluse la guerra e dette agli Stati Uniti il controllo assoluto del Texas, come pure della California, del Nevada, dello Utah, e di parti del Colorado, Arizona, Nuovo Messico e Wyoming. In cambio il Messico ricevette 18.250.000 dollari, l'equivalente dei 627.500.000 dollari (valore di met\u00e0 anno 2000) dei costi della guerra.\nVittime.\nNel corso della guerra morirono circa 13.000 statunitensi. Di questi, solo 1.700 circa caddero in azione di combattimento; le altre perdite furono provocate dai disagi e dalle condizioni sanitarie assolutamente precarie. Le perdite messicane rimangono un mistero, ma sono stimate a 25.000.\nCombattenti.\nDurante la guerra furono combattute molte battaglie importanti, incluse la battaglia di Churubusco e quella di Padernia. Il comandante messicano dell'epoca era Pedro Mar\u00eda Anaya, che difese il convento di Santa Mar\u00eda Churubusco e che pronunci\u00f2 quella che pi\u00f9 tardi sarebbe stata considerata la pi\u00f9 famosa frase della guerra, riferita allorch\u00e9 il generale Twiggs entr\u00f2 nel convento: \u00abSe avessimo munizioni, voi non sareste qui\u00bb.\nIl Battaglione San Patricios fu un gruppo di varie centinaia di soldati irlandesi immigrati, che disertarono dalle file statunitensi per raggiungere l'esercito messicano. Molti furono uccisi nella Battaglia di Churubusco, mentre circa 100 furono catturati e impiccati come disertori.\nL'ultimo veterano statunitense del conflitto, Owen Thomas Edgar, mor\u00ec il 3 settembre 1929 all'et\u00e0 di 98 anni.\nConseguenze politiche del conflitto.\nIn Messico.\nIl Messico perse il 55% dei suoi territori nella guerra, che seppur ben risarciti (con l'equivalente di 550.450.600 euro moderni) vennero annessi con durevole rancore agli Stati Uniti. Tuttavia la guerra accentu\u00f2 il sentimento di unit\u00e0 nazionale in Messico, perso da quando il movimento indipendentistico messicano s'era dissolto nel 1821. Il conflitto provoc\u00f2 inoltre una drastica perdita di autorevolezza da parte del generale Santa Anna, che dal 1833 esercitava poteri assoluti sul Paese.\nUna nuova generazione di politici infatti riuscir\u00e0 a strappare il Messico dal suo controllo e successivamente a proclamare uno stato liberale e democratico nel 1857. Uno dei primi atti del governo repubblicano liberale fu l'adozione di numerose leggi che facilitarono e stimolarono la colonizzazione di vasti territori spopolati degli Stati settentrionali del Messico. Dietro le leggi che agevolavano tale colonizzazione vi era precisamente l'idea di evitare ulteriori amputazioni territoriali.\nD'altro canto i territori annessi dagli Stati Uniti ospitavano migliaia di famiglie messicane. Alcune optarono per tornare in Messico, mentre altre scelsero di rimanere sotto gli Stati Uniti, visto che il trattato di Guadalupe Hidalgo conteneva garanzie di concessione della cittadinanza a costoro e di lotta alla povert\u00e0. Gli Stati Uniti e il Messico nel 1889 costituirono una Commissione delegata a risolvere i casi riguardanti le comuni frontiere e il controllo delle acque.\nNegli Stati Uniti.\nNegli Stati Uniti, d'altro canto, la vittoria provoc\u00f2 una crescita del sentimento patriottico, al pari di quanto stava avvenendo con l'acquisizione dei territori del West. Il Paese stava infatti acquisendo la met\u00e0 meridionale dell'Oregon, dando la sensazione che la fede dei cittadini nel loro Paese si stesse accrescendo (riaffermando il concetto di \"Destino manifesto\"). Mentre Ralph Waldo Emerson respingeva la guerra \"come strumento per realizzare il destino dell'America\", egli riconobbe nondimeno che \"molti dei grandi risultati della storia erano stati conseguiti con mezzi indegni\". La guerra rese un eroe nazionale Zachary Taylor, che fu eletto alle elezioni presidenziali del 1848.\nTuttavia questo periodo di euforia nazionale e nazionalistica non sarebbe durato a lungo. Il peso del conflitto era stato ampiamente sostenuto dagli Stati del Sud e largamente osteggiato dagli Stati del Nord. Questa divisione amplific\u00f2 notevolmente il problema della schiavit\u00f9 degli Stati Uniti, che venne esacerbato anche dal fatto che il Texas riconobbe l'istituzione della schiavit\u00f9, mentre il Messico non la accettava. Numerosi abolizionisti nordisti videro la guerra come un tentativo dei proprietari di schiavi di espandere la schiavit\u00f9 ed assicurarsi un'influenza continua nel governo federale.\nHenry David Thoreau scrisse il suo saggio \"Civil Disobedience\" e rifiut\u00f2 di pagare le tasse a causa di questa guerra. Nel 1846 il congressista David Wilmot introdusse la \"Wilmot Proviso\" per proibire la schiavit\u00f9 in ogni nuovo territorio strappato al Messico. La proposta di Wilmot non pass\u00f2 ma questa fu una scintilla che appicc\u00f2 il fuoco pi\u00f9 tardi fra le opposte correnti di pensiero.\nUlysses S. Grant, che serv\u00ec nella guerra sotto il comando di Scott, avrebbe pi\u00f9 tardi descritto il conflitto come una guerra di conquista per l'espansione della schiavit\u00f9, preludio pertanto della guerra di secessione: \u00abLa ribellione dei Sudisti fu largamente il frutto della guerra col Messico. Le nazioni, come le persone, sono punite per le loro trasgressioni. Noi abbiamo avuto la nostra punizione con la pi\u00f9 sanguinosa e costosa guerra dei tempi moderni\u00bb.\nAl pari di Grant, molti dei generali che si distinsero nella guerra di secessione parteciparono a questa guerra: George McClellan, Ambrose Burnside, \"Stonewall\" Jackson, James Longstreet, George G. Meade e Robert Edward Lee, cos\u00ec come il futuro Presidente confederato, Jefferson Davis. La maggior parte della storiografia moderna descrive tuttavia la giovane nazione statunitense come costantemente mossa da volont\u00e0 di espansione e di influenza, sia prima che dopo la guerra di secessione, guerra che diede alla futura potenza, in anticipo rispetto agli stati europei, una grande lezione sull'uso strategico di grandi masse e nuove armi.\nBattaglie.\nTexas\nNuovo Messico e Arizona\nCalifornia\nMessico nordorientale\nMessico nordoccidentale\nGolfo del Messico\nMessico meridionale\nAltro"}
{"id": "356950", "revid": "122284081", "url": "https://it.wikipedia.org/wiki?curid=356950", "title": "Creatinfosfato", "text": "Il creatinfosfato (o fosfocreatina, o fosfageno) \u00e8 una molecola organica formata dall'unione della creatina con un gruppo fosfato.\nTale molecola \u00e8 presente nei tessuti animali, in particolare nei muscoli, e agisce come accumulatore di energia. Infatti, grazie all'enzima creatinchinasi, essa viene idrolizzata a creatina, con la formazione di ATP sfruttabile per uno sforzo intenso; la reazione \u00e8 reversibile e, quindi, permette di variare temporaneamente la concentrazione di ATP.\nLa reazione avviene in assenza di ossigeno e non porta alla sintesi di acido lattico: pertanto, \u00e8 di tipo anaerobico alattacido.\nLa reazione CP + ADP \u2192 creatina + ATP \u00e8 detta reazione di Lohmann, dal nome dello scienziato che la scopr\u00ec.\nLa fosfocreatina ha quindi un ruolo importante nei tessuti che hanno un fabbisogno energetico soggetto a rapide e temporanee fluttuazioni: in particolare, oltre ai muscoli, il cervello."}
{"id": "356952", "revid": "767487", "url": "https://it.wikipedia.org/wiki?curid=356952", "title": "The Dillinger Escape Plan", "text": "I The Dillinger Escape Plan sono stati un gruppo musicale che univa al grindcore generi come il free jazz e l'industrial, con diverse variazioni nei tempi e un uso della chitarra ispirato direttamente al jazz. Sono molto conosciuti per l'intensit\u00e0 delle loro composizioni, per la forte dose di violenza del loro stile e per l'efficacia dei loro show. Il nome del gruppo si riferisce al criminale John Dillinger, di cui, nei loro primissimi concerti, venivano fatti sentire dei \"sample\" con la sua voce.\nSono stati giudicati dalla rivista \"New Musical Express\" come \"il gruppo pi\u00f9 pericoloso della Terra\", mentre la rivista Kerrang! li ha etichettati come \"la miglior live band sul pianeta\".\nStoria del gruppo.\n1996-1999: Gli esordi.\nLa band nacque come gruppo hardcore col nome di Arcane. La formazione era composta dal cantante Dimitri Minakakis, i chitarristi Ben Weinman e Derek Brantley, il batterista Chris Pennie, ed il bassista Adam Doll.\nIl gruppo suon\u00f2 due volte col nome Dillinger Escape Plan prima dell'uscita di Brantley. Grazie al manager ed amico Tom Apostolopoulos, la band registr\u00f2 una demo per la Now or Never Records. Poco prima del primo tour, John Fulton entr\u00f2 a far parte del gruppo, riempiendo cos\u00ec lo spazio lasciato da Derek Brantley.\nI Dillinger Escape Plan raggiunsero una certa notoriet\u00e0 nella scena hardcore statunitense grazie all'intensit\u00e0 delle loro performance, e grazie a questa notoriet\u00e0 riuscirono a farsi notare da un rappresentante della Relapse Records che, immediatamente dopo un concerto, fece firmare al gruppo un contratto per la produzione di diversi dischi.\nFulton suon\u00f2 sull'EP di debutto \"Under the Running Board\" prima di lasciare il gruppo nel 1998.\n1999-2001.\nL'EP serv\u00ec come anticipazione del loro primo full-length, \"Calculating Infinity\" (1999), una vera pietra miliare che ha contribuito fortemente all'innovazione del metal odierno. Prima delle registrazioni per\u00f2, il bassista Adam Doll fu coinvolto in un incidente stradale, a causa del quale rimase per sempre paralizzato fino alla vita. L'incidente non sembr\u00f2 inizialmente molto grave; a costringerlo alla paralisi fu per\u00f2 un frammento dell'automobile che gli si conficc\u00f2 nella spina dorsale.\nWeinman suon\u00f2 quindi sia il basso sia la chitarra sul disco. In seguito il posto di bassista venne preso da Minakakis. Il chitarrista Brian Benoit chiese poi di provare a prendere il posto lasciato vacante da John Fulton, e, visti gli ottimi risultati, prese definitivamente posto nel gruppo.\n\"Calculating Infinity\" venne acclamato sia dalla stampa specializzata sia dal pubblico, attirando le attenzioni del cantante Mike Patton (Faith No More, Mr. Bungle, Fant\u00f4mas, Tomahawk)), che chiese ai Dillinger Escape Plan di fare una serie di concerti coi Mr. Bungle. Jeff Wood, bassista dei M.O.D., entr\u00f2 a far parte della band durante il tour.\nIl gruppo accett\u00f2 l'invito dei Mr. Bungle, e continu\u00f2 poi con una serie di show lungo gli Stati Uniti, con i Candiria, che col tempo diventarono sempre pi\u00f9 spettacolari grazie all'aggiunta di \"sample\", giochi di luce e di fuoco. Dopo alcuni mesi di tour, incluse apparizioni al Warped Tour ed al March Metal Meltdown, il gruppo e Wood si separarono per la voglia di quest'ultimo di dar vita ad un nuovo progetto chiamato Shat e Liam Wilson, bassista degli Starkweather, prese il suo posto.\nNel 2000 la Now or Never Records ripubblic\u00f2 l'album omonimo con l'aggiunta di alcune bonus track. In seguito Minakakis lasci\u00f2 il gruppo, e dopo alcuni show senza cantante e dopo essersi riuniti con Minakakis per due ultime date, il gruppo cominci\u00f2 una ricerca a livello nazionale del suo sostituto, rilasciando in internet una versione strumentale della canzone \"43% Burnt\" e invitando gli aspiranti cantanti a registrare la propria voce sopra quella della registrazione. Mentre stavano cercando il nuovo cantante il gruppo registr\u00f2 due canzoni per un tributo ai Black Flag e pubblic\u00f2 un EP, intitolato Irony Is a Dead Scene, con Mike Patton alla voce. Il gruppo suon\u00f2 poi al Krazy Fest di Louisville, dove Sean Ingram dei Coalesce divent\u00f2 il nuovo cantante.\nAlla fine del 2001 i The Dillinger Escape Plan incontrarono Greg Puciato, uno degli aspiranti cantanti che fece recapitare alla band una registrazione di \"43% Burnt\" in uno stile molto simile a quella originale, con l'aggiunta di alcuni vocalismi originali. La band rimase incredibilmente impressionata dalla bravura e dalla vasta gamma di stili del cantante, cos\u00ec, dopo due sessioni di pratica Puciato prese il posto di Ingram. La sua prima apparizione fu nel 2001 al CMJ Music Festival di New York.\n2002 - 2009.\nNel marzo del 2002 il gruppo annunci\u00f2 la pubblicazione di \"Irony Is a Dead Scene\", l'EP cantato da Mike Patton per la Epitaph Records. Il disco fu anche il debutto per il bassista Liam Wilson, anche se l'ex-bassista Adam Doll appariva sulle registrazioni suonando le tastiere e facendo cos\u00ec la sua ultima fatica prima del definitivo addio ai The Dillinger Escape Plan. Il disco venne pubblicato il 27 agosto 2002, e, fra le altre, conteneva la reinterpretazione della canzone di Aphex Twin Come To Daddy.\nNel 2003 il gruppo apparve nella colonna sonora del film \"Underworld\" con la canzone \"Baby's First Coffin\", la prima traccia ufficiale con Greg Puciato alla voce.\n\"Miss Machine\" venne pubblicato negli Stati Uniti il 20 luglio 2004 e nel resto del mondo il 2 agosto dello stesso anno.\nAll'inizio del 2005, Puciato rivel\u00f2 in un'intervista che il contratto con la Relapse era per 2 album (incluso \"Miss Machine\") e 2 DVD (senza contare il Bonus DVD di \"Miss Machine\"). Nell'ottobre dello stesso anno il cantante disse che il primo DVD era in lavorazione ed espresse il desiderio che il secondo potesse essere un vero e proprio film (come in \"A Year and a Half in the Life of Metallica\" dei Metallica), non solo dei video live.\nIntanto la band continu\u00f2 per tutto il 2005 a fare tourne, partecipando anche al Vans Warped Tour e al Dave Mustaine's Gigantour. Il gruppo, per\u00f2, ricevette una pessima accoglienza al Gigantour, soprattutto perch\u00e9 la maggioranza del pubblico attendeva di vedere gruppi metal pi\u00f9 tradizionali come Megadeth e Dream Theater. I The Dillinger Escape Plan furono quindi costretti ad abbandonare il tour prima del previsto.\nIl 16 febbraio 2009 il chitarrista Ben Weinman ha annunciato che il nuovo DVD della band si intitoler\u00e0 \"We're Not Trying to Impress You\", come una canzone appartenente al primo demo registrato in carriera dai Dillinger Escape Plan.\n2010.\nNel maggio 2009 la band annuncia che il nuovo album prender\u00e0 il titolo di \"Option Paralysis\", premettendo comunque che non sarebbe stato pubblicato prima del 2010; infatti il 17 novembre i Dillinger Escape Plan annunciano che \"Option Paralysis\" arriver\u00e0 ufficialmente il 23 marzo 2010."}
{"id": "356957", "revid": "580", "url": "https://it.wikipedia.org/wiki?curid=356957", "title": "Gheorghe Popescu", "text": "Biografia.\nHa un figlio di nome Nicolas, che \u00e8 nato il 2 gennaio 2003 ed \u00e8 calciatore.\nFu membro della polizia segreta rumena tra il 1985 e il 1989.\nCarriera.\nClub.\nDopo sei stagioni nelle file dell'Universitatea Craiova, pass\u00f2 alla Steaua Bucarest, con cui nel 1987-1988 vinse campionato e Coppa di Romania e raggiunse la semifinale della Coppa dei Campioni.\nSi trasfer\u00ec nel 1990 al PSV Eindhoven, su richiesta dell'allenatore inglese Bobby Robson. Nei Paesi Bassi vinse due campionati di Eredivisie. Il 9 settembre 1994 fu prelevato dal Tottenham Hotspur per 2,9 milioni di sterline. In 23 presenze in Premier League realizz\u00f2 3 gol. La squadra concluse al settimo posto, miglior piazzamento dei precedenti cinque anni, e arriv\u00f2 in semifinale di FA Cup.\nNel 1995 fu ceduto al Barcellona in cambio di 3 milioni di euro. In Catalogna rimase per due anni, vincendo da capitano la Supercoppa di Spagna, la Coppa delle Coppe e la Coppa del Re nel 1996-1997.\nNel 1997 migr\u00f2 in Turchia, al Galatasaray, squadra con cui vinse tre campionati, due Coppe di Turchia e la Coppa UEFA nel 1999-2000, segnando l'ultimo rigore della serie nella finale contro l'.\nNel 2001 si spost\u00f2 in Italia per giocare nel Lecce, con cui totalizz\u00f2 28 presenze e 3 reti in Serie A. Tornato in patria, scese in campo 8 volte con la Dinamo Bucarest, prima di trasferirsi a stagione in corso in Germania, all'Hannover 96, dove chiuse la carriera nel 2002-2003. La sua ultima partita risale al 17 maggio 2003, quando alla trentatresima giornata di Bundesliga la sua squadra pareggi\u00f2 per 2-2 contro il . Tre giorni dopo annunci\u00f2 la propria intenzione di ritirarsi dall'attivit\u00e0 agonistica.\nNazionale.\nPopescu \u00e8 uno dei primatisti di presenze con la Romania, con 115 gettoni e 16 gol. Con la sua nazionale ha disputato ben 3 mondiali (1990, 1994 e 1998) e 2 europei (1996 e 2000). Nessuna delle sue 16 reti in nazionale \u00e8 arrivata nelle summenzionate competizioni da lui disputate. Delle 16 reti ben 3 le ha messe a segno in un 3-0 contro la Macedonia (in cui era il capitano della squadra), mentre 4 sono state segnate nell'8-0 al Liechtenstein; entrambe le gare erano valide per le qualificazioni al .\nProcuratore.\n\u00c8 socio dei fratelli procuratori Victor e Ioan Becali nell'attivit\u00e0 di rappresentante di calciatori rumeni quali Adrian Mutu, Cristian Chivu, Stefan Radu, Nicolae Dica e Bogdan Lobont.\nVicende giudiziarie.\nDopo un processo durato otto anni, il 4 marzo 2014, alla vigilia della sua nomina a presidente della Federcalcio rumena, viene condannato definitivamente a 3 anni e un mese di reclusione per falso in bilancio, evasione fiscale e riciclaggio di denaro sporco in relazione a 12 trasferimenti di giocatori avvenuti tra il 1999 e il 2005, avendo causato un danno allo stato di 1,5 milioni e ai club di 10 milioni. Insieme a lui sono stati condannati i Becali e alcuni dirigenti della Steaua Bucarest e i presidenti di Dinamo Bucarest e Rapid Bucarest."}
{"id": "356959", "revid": "1982", "url": "https://it.wikipedia.org/wiki?curid=356959", "title": "Aeroporto internazionale di Napoli", "text": ""}
{"id": "356960", "revid": "44638", "url": "https://it.wikipedia.org/wiki?curid=356960", "title": "Kirgizistan", "text": ""}
{"id": "356968", "revid": "88740", "url": "https://it.wikipedia.org/wiki?curid=356968", "title": "Gera (disambigua)", "text": ""}
{"id": "356975", "revid": "729019", "url": "https://it.wikipedia.org/wiki?curid=356975", "title": "Aborto spontaneo", "text": "L'aborto spontaneo, noto anche come perdita della gravidanza, \u00e8 la morte naturale di un embrione o del feto prima che esso sia in grado di sopravvivere in maniera indipendente. Talvolta, per parlare di feto morto, si considera un tempo superiore alle 20 settimane di gestazione. Il sintomo pi\u00f9 comune di un aborto spontaneo \u00e8 il sanguinamento vaginale. Ci\u00f2 pu\u00f2 avvenire con o senza dolore. Tessuti o coaguli possono anche fuoriuscire dalla vagina. A livello psichico possono riscontrarsi anche ansia, depressione e senso di colpa.\nSi raccomanda di non usare il termine \"aborto\" parlando con coloro che subiscono un aborto spontaneo, nel tentativo di diminuire il disagio.\nEpidemiologia.\nL'aborto spontaneo rappresenta la complicanza pi\u00f9 comune della gravidanza. Tra le donne consapevoli di essere in stato di gravidanza, il tasso di aborto spontaneo varia da circa il 10% al 20%, mentre i tassi in tutti i concepimenti variano tra il 30% e il 50%. Circa il 5% delle donne hanno due aborti di fila.\nEziologia.\nI fattori di rischio per l'aborto spontaneo possono essere, tra gli altri, l'et\u00e0 avanzata della madre o del padre, un precedente aborto spontaneo, l'esposizione al fumo di tabacco, l'obesit\u00e0, il diabete, l'alcolismo e la tossicodipendenza. In coloro di et\u00e0 inferiore ai 35 anni il rischio \u00e8 di circa il 10% mentre sale a circa il 45% in quelli di et\u00e0 superiore ai 40. Il rischio inizia ad aumentare intorno all'et\u00e0 di 30 anni.\nCirca l'80% degli aborti si verifica nelle prime 12 settimane di gravidanza (primo trimestre).\nLa causa alla base di circa la met\u00e0 degli aborti spontanei \u00e8 da ricercarsi in anomalie cromosomiche. Altre condizioni che possono produrre sintomi simili includono una gravidanza ectopica e l'emorragia dell'impianto.\nLa diagnosi di un aborto spontaneo pu\u00f2 comportare un controllo per stabilire se la cervice \u00e8 aperta o chiusa, test dei livelli ematici di gonadotropina corionica umana e una ecografia.\nPrevenzione.\nLa prevenzione \u00e8 a volte possibile grazie ad una buona cura prenatale. Questo pu\u00f2 comportare la prevenzione dalla tossicodipendenza e dell'alcolismo, dalle malattie infettive e dalle radiazioni.\nTrattamenti.\nNessun trattamento specifico \u00e8 di solito necessario durante i primi 7-14 giorni.\nLa maggior parte delle donne hanno un aborto spontaneo, senza interventi. Di tanto in tanto \u00e8 richiesta l'assunzione di misoprostol o ricorrere ad una procedura nota come dilatazione e raschiamento per rimuovere i resti della gravidanza non riuscita.\nLe donne che hanno un fattore Rh negativo possono richiedere immunoglobuline anti-D. Possono essere utili antidolorifici e un sostegno emotivo."}
{"id": "356977", "revid": "1318658", "url": "https://it.wikipedia.org/wiki?curid=356977", "title": "XIX arrondissement di Parigi", "text": "Il XIX \"arrondissement\" di Parigi si trova al limite nord-est della citt\u00e0, al confine coi comuni di Aubervilliers, Pantin e Le Pr\u00e9-Saint-Gervais. La zona \u00e8 attraversata dal canale dell'Ourcq e dal canal Saint-Denis."}
{"id": "356978", "revid": "1318658", "url": "https://it.wikipedia.org/wiki?curid=356978", "title": "Takeover", "text": ""}
{"id": "356979", "revid": "767487", "url": "https://it.wikipedia.org/wiki?curid=356979", "title": "The Rock (film)", "text": "The Rock \u00e8 un film del 1996 diretto da Michael Bay.\nTrama.\nIl generale statunitense Francis X. Hummel, non sopportando una grave ingiustizia nei confronti dei militari e delle loro famiglie, diserta e forma un piccolo esercito di rivoluzionari. L'ingiustizia, che lo porta all'occupazione dell'isola di Alcatraz e al furto di missili contenente gas nervino che minaccia di lanciare su San Francisco, \u00e8 la politica del governo nei confronti dei caduti in azione di guerriglia sotto copertura.\nIl generale si impadronisce con la forza dell'isola di Alcatraz e prende con s\u00e9 ottantuno ostaggi, dopodich\u00e9 informa le autorit\u00e0 dei suoi piani e chiede 100 milioni di dollari come risarcimento alle famiglie dei soldati morti sotto il suo comando: informa le autorit\u00e0 che se non verranno esaudite le sue richieste lancer\u00e0 missili dotati di gas VX sulla citt\u00e0, dando due giorni di tempo.\nViene inviata una squadra di assaltatori per espugnare l'isola; alla squadra vengono aggregati il dottor Stanley Goodspeed dell'FBI, e l'ex agente segreto britannico John Patrick Mason, gi\u00e0 detenuto ad Alcatraz, unico prigioniero riuscito ad evadere da essa, rimasto prigioniero 30 anni senza aver mai subito un processo. L'intera squadra, fatta eccezione per Goodspeed e Mason, cade in battaglia per difendere i propri ideali dopo aver rifiutato di gettare le armi; i due sopravvissuti cercano quindi di salvare l'intera citt\u00e0 di San Francisco da una catastrofe preannunciata.\nI due arrivano poche ore prima della scadenza dell'ultimatum al luogo dove vengono custodite le testate e iniziano a disarmarle. Mason e Goodspeed fanno appena in tempo a togliere il chip di guida dall'ultima testata di un primo gruppo di missili quando vengono scoperti e attaccati: i due si buttano in un condotto dell'aria atterrando su un vagoncino minerario che parte a tutta velocit\u00e0 e cade in un burrone. Goodspeed riesce a saltare su un altro vagone sospeso, mentre Mason rimane appeso alla corda del vagoncino a testa in gi\u00f9. Sono quindi raggiunti da tre marine: Mason ne uccide due e, prima che il terzo possa colpirlo, Goodspeed gli spara uccidendolo.\nIl generale Hummel utilizza un ostaggio per far uscire i due allo scoperto, ma Mason, dopo aver distrutto i chip di guida dei missili disarmati, esce da solo per guadagnare del tempo in modo da permettere a Goodspeed di trovare gli altri tre missili. Goodspeed riesce a distruggere il chip di un altro missile prima di essere catturato.\nMeno di un'ora prima della scadenza, Mason e Goodspeed vengono rinchiusi dai marine in due celle separate, ma Mason riesce ad aprire il cancello della sua cella e libera anche il compagno. Mason \u00e8 determinato ad andarsene e Goodspeed, rimasto solo, viene nuovamente catturato. Poco prima che Goodspeed venga ucciso, Mason ritorna e lo salva, quindi i due si rimettono a cercare i missili.\nScaduto l'ultimatum, il generale Hummel d\u00e0 l'ordine di lanciare un missile, ma poi, non volendo uccidere tanta gente, devia all'ultimo momento la rotta del missile facendolo schiantare in mare. Gli altri marine non approvano l'operato di Hummel e decidono di ribellarsi al loro comandante. Ne nasce una sparatoria nella quale Hummel stesso viene ucciso. Questi, prima di morire, dice a Goodspeed che l'ultimo missile si trova nel faro. Mentre Mason cerca di trattenere i tre Marine rimanenti, Goodspeed toglie la testata dell'ultimo missile. In quel momento sopraggiunge uno dei Marine, ma Goodspeed riesce a lanciargli contro il missile che, ormai disarmato, cade in acqua. Quando Goodspeed cerca di uscire dal tetto del faro, viene preso di mira da un cecchino, ma Mason riesce a ucciderlo.\nIl presidente degli Stati Uniti, nel frattempo, aveva autorizzato un attacco aereo contro Alcatraz, proprio mentre Goodspeed si trascina fuori e accende i razzi verdi per segnalare la riuscita dell'operazione. Un soldato lo avvista pochi secondi prima del bombardamento, ma i piloti non vengono avvertiti in tempo e un missile viene sganciato. L'ordigno colpisce il faro, scaraventando Goodspeed in mare, ma \u00e8 ancora Mason a trarlo in salvo. A questo punto, terminata con successo la missione, Mason dovrebbe essere nuovamente incarcerato, ma con la complicit\u00e0 di Goodspeed, riesce a dileguarsi prima dell'arrivo dei soldati statunitensi.\nDiverso tempo dopo, Goodspeed e sua moglie Carla si trovano in luna di miele a Fort Walton, e Goodspeed trova la cavit\u00e0 nella panca della chiesa indicata da Mason, scoprendo che contiene il microfilm sui segreti statunitensi degli ultimi cinquant'anni, rubato da Mason prima di essere incarcerato.\nColonna sonora.\nLa colonna sonora del film \u00e8 stata composta e prodotta da Nick Glennie-Smith, Hans Zimmer e Harry Gregson-Williams, e pubblicata il 25 giugno 1996 da Hollywood Records.\nNel film sono presenti oltre 20 minuti di musica in pi\u00f9, che per\u00f2 non sono mai stati pubblicati ufficialmente. Nella sua completezza la colonna sonora \u00e8 costituita da 31 tracce, la cui durata spazia tra un minimo di circa 15 secondi e un massimo che oltrepassa i 16 minuti.\nIncassi.\nCon un budget di 75 milioni di dollari, il film \u00e8 stato un enorme successo al botteghino, incassando $134 milioni in Nord America e altri $201 milioni nel resto del mondo, per una cifra globale di $335 milioni.\nNel 1996 \u00e8 stato il settimo pi\u00f9 alto incasso annuale negli Stati Uniti, e il quarto complessivo in tutto il mondo."}
{"id": "356982", "revid": "287204", "url": "https://it.wikipedia.org/wiki?curid=356982", "title": "Paolo Soleri", "text": "Subito dopo la laurea in architettura, nel 1947 si trasferisce negli Stati Uniti dove conosce e frequenta Frank Lloyd Wright.\nNel 1956 si trasferisce in Arizona con la famiglia, dove fonda prima la Cosanti Foundation e nel 1970 Arcosanti, un prototipo di citt\u00e0 per 5.000 persone, basata sui concetti dell'arcologia (architettura e ecologia). Si ispira principalmente alla frugalit\u00e0 di risorse e di energia per vivere sfruttando il meno possibile l'ambiente e impostare un cammino etico per il futuro dell'uomo.\nSoleri ha diviso il suo tempo tra Cosanti (vicino a Scottsdale) e Arcosanti. Ha scritto sei libri e numerosi articoli e monografie. Ha vinto numerosi premi di architettura: nel 2000 ha ricevuto il leone d'oro alla Mostra internazionale di architettura di Venezia per la sua vita dedicata all'architettura e nel novembre 2006 il Cooper Hewitt Award presso lo Smithsonian Institution di New York, premiato da Milton Glaser, per aver contribuito profondamente e per un lungo periodo allo stile di progettazione contemporanea.\nBiografia.\nSi \u00e8 laureato in architettura al Politecnico di Torino nel 1946 e si \u00e8 trasferito subito dopo negli Stati Uniti dove ha lavorato per due anni nello studio di Wright a Taliesin West, ma a causa della sostanziale divergenza rispetto alle concezioni urbanistiche \u00e8 costretto a lasciarlo. In questo periodo progetta \"The Beast\", un ponte, il cui plastico \u00e8 in seguito esposto al Museum of Modern Art.\nTornato in Italia nel 1950, vi ha progettato una delle sue poche concrete realizzazioni, la fabbrica di ceramiche \"Solimene\" a Vietri sul Mare, in cui oltre agli influssi della tematica wrightiana si possono leggere componenti formali derivate da Gaud\u00ed. Ha acquisito la tecnica della ceramica con le sue valenze artigianali.\nRitornato negli Stati Uniti nel 1955, si \u00e8 stabilito in Arizona, a Paradise Valley, dove ha realizzato opere di stampo organico (tra cui il suo studio e fabbrica di ceramica) e ha progettato fantastici modelli urbani.\nNel 1961 ha fondato Cosanti, sorta di scuola cantiere dove assieme agli studenti dell'Universit\u00e0 dell'Arizona ha tentato una sperimentale vita comunitaria in cui la costruzione con le proprie mani di un ambiente a misura ecologica viene autofinanziata producendo oggetti artigianali in ceramica.\nHa sviluppato le proprie concezioni urbanistiche in numerose elaborazioni progettuali. Nel 1970 ha fondato Arcosanti, un prototipo di citt\u00e0 per 5.000 persone, basata sui concetti dell'arcologia (architettura e ecologia), dove ha vissuto fino alla morte, avvenuta a Cosanti nel 2013 all'et\u00e0 di 93 anni.\nPensiero urbanistico.\nNel filone delle pi\u00f9 recenti proposte utopiche per la citt\u00e0 del futuro Soleri ha espresso un proprio personale contributo, basato sulla convergenza di componenti sociali, filosofiche, ecologiche, tradotte in quella che egli stesso definisce \"arcologia\" (da \"architettura\" e \"ecologia\").\nL'ideologia urbanistica di Soleri, affidata all'insegnamento, ai numerosissimi grafici e a pubblicazioni, si fonda sulla riflessione secondo cui quanto pi\u00f9 un sistema \u00e8 complesso, tanto pi\u00f9 \u00e8 miniaturizzato, ovvero che la miniaturizzazione permette l'esistenza di sistemi estremamente complessi, come il corpo umano, in cui milioni di cellule collaborano: da qui la proposta dell'implosione, cio\u00e8 dell'accorpamento di tutte le varie dimensioni disgregate ed esplose nell'attuale condizione urbana. Per inverare tale contrazione urbanistica \u00e8 necessario che lo spazio della citt\u00e0 venga ripensato e passi dall'essere a due dimensioni (la tipica megalopoli che si espande di periferia in periferia occupando superfici vastissime) a tre dimensioni (uno spazio che sia articolato in altezza).\nSviluppando un modello urbanistico tridimensionale si otterrebbe un ulteriore vantaggio: decimando le distanze orizzontali le automobili (che Soleri ha sempre definito come un errore della modernit\u00e0) non sarebbero pi\u00f9 necessarie, o comunque il loro uso diminuirebbe drasticamente.\nI suoi progetti urbanistici sono stati:\nLe sue proposte si inquadrano in una generale ricerca urbanistica sulla \"grande dimensione\", ma accentuano inoltre l'aspetto formale e ambiscono a proporre nuovi modelli di vita, collegandosi ai temi delle utopie del passato. Soleri crede in una nuova unit\u00e0 della conoscenza contro la frammentazione a specializzazione imperanti. Considera inoltre la citt\u00e0, in quanto ecosistema organico creato dall'uomo in equilibrio con la natura, la pi\u00f9 alta espressione spirituale, che manifesta e rende attive forze positive ed \u00e8 \"macchina di spiritualizzazione\".\nAcquisisce un assunto fondamentale di Wright che postula la coincidenza tra architettura ed urbanistica, ma va oltre, riportando entrambe all'ecologia: \"La nostra tecnologia se non la nostra coscienza non ci consentir\u00e0 ancora per molto approcci parziali ai nostri problemi ... L'architettura \u00e8 urbanistica, come \u00e8 ecologia della natura, trasfigurata in ecologia dell'uomo. L'architettura non pu\u00f2 restare un fenomeno atomistico. Deve sorpassare i bisogni dell'uomo e donargli pi\u00f9 che il semplice gusto delle cose future. II cosmo nella natura dell'uomo, questo \u00e8 lo scopo, ben pi\u00f9 che l'intervento umano nella natura dei materiali. L'evoluzione \u00e8 questa rivoluzione che giustifica i suoi balzi ponendo la societ\u00e0 su un piano veramente elevato dove \u00e8 assente la frustrazione che affaticando lo spirito dell'uomo dallo stesso elimina le idee come delle utopie\". Insiste inoltre sulla natura anti-materialistica dell'architettura in quanto ecologia.\nNel 1970 la fondazione di Arcosanti rappresenta la concretizzazione fisica di un laboratorio urbano per una nuova citt\u00e0 contro l'etica edonistica, nella quale la felicit\u00e0 \u00e8 il consumo, che umilia e degrada la persona. La citt\u00e0 si propone di essere un modello operativo che potrebbe influire sulla trasformazione degli attuali caratteri ambientali, sociali, culturali.\nNel 1985 elabora lo \"spazio per la pace\" anti-tecnocratico, sulla base del concetto dei \"due soli\", quello cosmico e quello dell'effetto urbano, che si genererebbe dalle relazioni sinergiche tra gli uomini. Elabora infine l'idea di habitat modulari costruiti da componenti strutturali di base assemblabili per formare insediamenti su asteroidi o liberamente fluttuanti, come stimolo per l'avanzamento tecnologico e scientifico con effetti nella cultura e nell'estetica. Considera infatti lo spazio come luogo alternativo dell'ecosistema terrestre ormai a rischio.\nOpere e progetti.\nProgetti d'architettura.\nOpere realizzate:\nProgetti proposti:\nProgetti teorici.\nProgetti del passato:\nProgetti attuali:"}
{"id": "356986", "revid": "1318658", "url": "https://it.wikipedia.org/wiki?curid=356986", "title": "XI arrondissement di Parigi", "text": "LXI \"arrondissement\" di Parigi si trova nell'area centro-orientale della citt\u00e0, sulla \"rive droite\".\nDati.\nAmministrazione.\nSindaci dell'XI arrondissement dal 1983.\nQuartieri.\nL'XI \"arrondissement\" \u00e8 diviso in quattro quartieri amministrativi. Da nord a sud sono:"}
{"id": "356990", "revid": "767487", "url": "https://it.wikipedia.org/wiki?curid=356990", "title": "Maglemosiano", "text": "Maglemosiano (ca 7500 a.C.- ca 6000 a.C.) \u00e8 il nome dato ad una cultura del primo Mesolitico nell'Europa settentrionale. In Scandinavia, la cultura viene sostituita dalla cultura di Kongemose.\nIl nome deriva da un sito archeologico danese, Maglemose, presso Mullerup nella parte occidentale della Zelanda, dove nel 1900 fu rinvenuto il primo insediamento. Nel secolo successivo furono rinvenuti molti altri insediamenti simili, dall'Inghilterra alla Polonia e da Scania in Svezia alla Francia settentrionale. \nLe popolazioni di questa cultura vivevano in un ambiente di foreste e paludi, utilizzando strumenti per la pesca e la caccia fabbricati in legno, osso, corno e selce: caratteristici di questa cultura sono i microliti con margini affilati, utilizzati per arpioni e frecce, e gli ami da pesca. Sembra che fosse stato addomesticato il cane. Alcune genti vivevano probabilmente in insediamenti stabili, ma la maggior parte erano nomadi. Si sono conservate capanne fatte di corteccia.\nIl mare nell'Europa settentrionale non raggiunse il livello attuale che intorno al 6000 a.C., epoca entro la quale alcuni dei territori originariamente sede di questa cultura vennero probabilmente sommersi."}
{"id": "356991", "revid": "44638", "url": "https://it.wikipedia.org/wiki?curid=356991", "title": "Amu-darja", "text": ""}
{"id": "356997", "revid": "44638", "url": "https://it.wikipedia.org/wiki?curid=356997", "title": "Amu Daria", "text": ""}
{"id": "356998", "revid": "1272592", "url": "https://it.wikipedia.org/wiki?curid=356998", "title": "Syr Darya", "text": "Il Syr Darya (), conosciuto come Iassarte nell'antichit\u00e0, \u00e8 un fiume dell'Asia centrale, lungo , che sfocia nel Piccolo Aral.\nNome.\nL'antico nome del fiume, \"Iassarte\", deriva dalla parola greca \u0399\u03b1\u03be\u03ac\u03c1\u03c4\u03b7\u03c2 (\"Iax\u00e1rt\u0113s\"). Questa, a sua volta, derivava dal persiano antico \"Yakhsha Arta\", che si pu\u00f2 tradurre grosso modo come \u00abLa Bella Abbondanza\u00bb. Nelle scritture islamiche medievali il fiume era conosciuto dagli Arabi con il nome \"Say\u1e25\u016bn\" ), che \u00e8 il nome di uno dei quattro fiumi del paradiso. \nIl fiume gemello del Syr Darya, l'Amu Darya, fu quindi chiamato \"Jay\u1e25\u016bn\" (), derivato da Gihon. Da questi due nomi arabi derivano i nomi turchi dei due fiumi, rispettivamente \"Say\u1e25\u016bn\" e \"Ceyhun\". Il nome attuale del fiume \u00e8 relativamente recente. Negli Stati che attraversa, il fiume \u00e8 denominato nelle seguenti maniere: in uzbeko \"Sirdarjo\"; in kazako \u0421\u044b\u0440\u0434\u0430\u0440\u044c\u044f, \"Sirdarja\"; in tagiko \u0421\u0438\u0440\u0434\u0430\u0440\u0451, \"Sirdarjo\". In russo viene chiamato \u0421\u044b\u0440\u0434\u0430\u0440\u044c\u044f, \"Sirdarja\".\nGeografia.\nIl fiume \u00e8 formato dalla confluenza tra il Naryn e il Karadar'ia, due fiumi provenienti entrambi dal Kirghizistan. Questo \u00abmatrimonio fluviale\u00bb ha luogo in Uzbekistan, nella valle di Fergana, racchiusa tra le catene montuose del Tien Shan e dell'Alai. Da l\u00ec, il Syr Darya prosegue verso ovest attraverso la valle, passando il confine con il Tagikistan all'ingresso del bacino di Kairakkum. Poco pi\u00f9 a valle del bacino idrico, il fiume torna nuovamente in Uzbekistan, dove raggiunge il bassopiano turanico e piega a nord per attraversare poi il confine con il Kazakistan.\nIl Syr Darya attraversa il Kazakistan procedendo verso nord-ovest, formando il margine settentrionale del deserto del Kyzylkum. In inverno il corso inferiore del Syr Darya tende a straripare, quindi una parte delle acque in eccedenza vengono dirottate, attraverso il bacino di Shardara, nell'Aydar, un lago artificiale creato in Uzbekistan, dove possono essere dissipate. Il fiume, considerevolmente ridotto nella portata dal pesante prelievo di acqua per scopi di irrigazione, si getta infine nel Piccolo Aral. Assieme al Naryn (il suo ramo sorgentifero di destra) \u00e8 lungo . Di conseguenza il suo bacino idrografico, compresi tutti i suoi affluenti, \u00e8 di . In passato il Syr Darya formava un delta interno in prossimit\u00e0 della sua foce.\nQualit\u00e0 delle acque.\nLa qualit\u00e0 delle acque del Syr Darya \u00e8 caratterizzata dal forte apporto di sali dovuto al ritorno delle acque di irrigazione. La salinit\u00e0 del fiume nella valle di Fergana, densamente popolata, sale dai 300-600 mg/l nella parte superiore fino ai 3 g/l all'uscita dalla valle ed \u00e8 caratterizzata dalla presenza di solfato di magnesio, bicarbonato di calcio, cloruro di sodio e solfato di calcio. L'utilizzo del fiume come fonte di acqua potabile non \u00e8 pi\u00f9 possibile a causa degli elevati tassi di inquinamento delle sue acque nel corso medio e inferiore.\nIn Tagikistan \u00e8 aumentato il contenuto di uranio nelle acque del fiume, nelle quali sono stati registrati valori compresi tra i 12 e i 43 \u00b5g/l; sono stati in tal caso parzialmente superati i 30 \u00b5g/l consentiti dalle linee guida dell'OMS per le acque potabili. Tuttavia, quasi tutto l'uranio rinvenuto nelle acque tagike non proviene da questo Paese, ma dalle aree pi\u00f9 a monte di Uzbekistan e Kirghizistan.\nDisastro ambientale.\nUn ampio sistema di canali di irrigazione, tra cui alcuni costruiti nel XVIII secolo dai khan di Kokand, priva il fiume delle sue acque. La massiccia espansione di questo sistema di canali durante l'era sovietica, quando la produzione di cotone in Asia centrale fu spinta al massimo e dovettero essere costruiti numerosi bacini idrici, ha provocato una vera e propria catastrofe ambientale nella regione. Tranne che nelle annate particolarmente piovose, oggi il fiume si prosciuga spesso molto prima che riesca a raggiungere la parte settentrionale di quello che era il lago d'Aral. Il lago attuale \u00e8 solamente un misero residuo di come era in passato e si \u00e8 diviso in due parti a causa dell'essiccazione. Tra il 1980 e il 1988 il corso inferiore del Syr Darya, che prima si gettava nel lago d'Aral, si \u00e8 addirittura prosciugato completamente. Con milioni di persone che ora vivono in questa regione grazie alla coltivazione del cotone e i governi di Kazakistan, Uzbekistan e Turkmenistan in disaccordo tra loro sul da farsi, non \u00e8 chiaro come verr\u00e0 affrontato questo problema.\nBacini idrici.\nIl corso del Syr Darya \u00e8 interrotto da numerose dighe costruite per scopi di irrigazione e per la produzione di energia; il pi\u00f9 grande tra i laghi artificiali che si trovano lungo il suo corso \u00e8 il gi\u00e0 citato bacino di Kairakkum (chiamato anche \"Kajrakkum\" o \"Kayrakum\"), che ricopre una superficie totale di ed ha un volume di stoccaggio di 4,16 miliardi di metri cubi."}
{"id": "357000", "revid": "1318658", "url": "https://it.wikipedia.org/wiki?curid=357000", "title": "XII arrondissement di Parigi", "text": "Il XII \"arrondissement\" di Parigi si trova al limite est della citt\u00e0, sulla \"rive droite\", e comprende il Bois de Vincennes. Confina coi comuni di Charenton-le-Pont e Saint-Mand\u00e9.\nStoria.\nIn questo \"arrondissement\" sono state ritrovate e restaurate le pi\u00f9 antiche rovine che testimoniano la presenza umana nel territorio parigino.\nGli scavi compiuti nel quartiere di Bercy hanno permesso la scoperta di vestigia di un villaggio databile tra il quarto ed il terzo millennio a.C., fondato sulla riva sinistra dell'antico corso della Senna. Nello scavo sono stati ritrovati dei reperti eccezionali: piroghe in legno, vasellame, archi e frecce, utensili in osso e pietra.\nA livello amministrativo il XII \"arrondissement\" fu creato nel 1860, a seguito dell'estensione della citt\u00e0 di Parigi con l'annessione dei comuni vicini. Sono stati raggruppati:\nTra la gare de Lyon e l'avenue Daumesnil, si trova una targa commemorativa:\nLuoghi d'interesse.\nIl XII \"arrondissement\" principalmente residenziale e periferico per la maggior parte della sua storia, presenta pochi monumenti degni di nota, quasi tutti sono recenti. Possiamo ricordare:\nStrade principali.\nPartendo dall'angolo di nord-ovest e girando in senso orario, il XII \"arrondissement\" \u00e8 delimitato da:\nTra le grandi strade trasversali, possiamo ricordare:\nAltre strade da ricordare:"}
{"id": "357002", "revid": "92723", "url": "https://it.wikipedia.org/wiki?curid=357002", "title": "Pianeti di Stargate", "text": "Questa voce \u00e8 una lista di pianeti immaginari descritti nel film Stargate e serie televisive di fantascienza \"Stargate SG-1\", \"Stargate Atlantis,\" \"Stargate Universe e Stargate Origins.\"\nLa lista di pianeti \u00e8 suddivisa in base alla galassia d'appartenenza, in quanto il viaggio nella rete degli Stargate solitamente \u00e8 ristretto alla galassia in cui ci si trova - la Via Lattea in \"SG-1\", la Galassia di Pegaso in \"Atlantis\" e galassie sconosciute in \"Universe\". Dove disponibile, \u00e8 anche presente l'indirizzo e la designazione data dal Comando Stargate del pianeta preso in esame.\nAlla maggior parte dei luoghi accessibili agli stargate \u00e8 stata assegnata una designazione, detta 'designazione SGC', del tipo P00-000 (M00-000, per le lune), dove \"0\" corrisponde ad un carattere alfanumerico. In base a quanto affermato da Samantha Carter la designazione alfanumerica dei pianeti \"\u00e8 basata su un codice binario che il computer utilizza per l'estrapolazione\". Daniel Jackson e Aiden Ford hanno suggerito una nomenclatura pi\u00f9 facile da ricordare ma senza successo. In ogni caso, se il nome locale di un pianeta \u00e8 conosciuto, allora quel nome \u00e8 usato spesso al posto della designazione SGC.\nQuando si chiama un portale, \u00e8 importante che un settimo simbolo venga codificato, in modo che la rete degli Stargate identifichi il punto d'origine della chiamata. Ci sono casi in cui otto o nove chevron sono richiesti - come per chiamare galassie distanti, oppure Atlantide.\nSubito sotto ogni pianeta vengono indicati la designazione SGC e i glifi corrispondenti per la chiamata dalla Terra, escludendo il settimo simbolo, il punto d'origine, che \u00e8 la Terra stessa. Dove conosciuto, tra parentesi, dopo i sei simboli, viene riportato il glifo corrispondente al pianeta stesso, come punto d'origine.\nVia Lattea.\nAbydos.\nVisto per la prima volta in \"Stargate\", \u00e8 il pianeta nativo di Sha're, Kasuf e Skaara. Il pianeta fu distrutto da Anubis.\nAdara II.\nPianeta inabitabile - con un'atmosfera all'80% di anidride carbonica e una temperatura alla superficie di 250 gradi centigradi - \u00e8 membro del Trattato dei pianeti protetti e il sito del laboratorio (sotterraneo) Asgard di Heimdall.\nAemonus.\nPianeta abitato da umani discendenti dell'Antica Roma. L'SG-1 avrebbe dovuto visitare il loro mondo ma, a causa di un brillamento solare, torn\u00f2 indietro nel tempo fino al 1969.\nAlaris.\nUno dei 14 pianeti connessi alla macchina del tempo degli Antichi.\nAltair.\nPianeta visto in \"\"Trasferimento di Coscienze\" e menzionato in \"Doppio rischio\"\". All'epoca di \"Stargate SG-1\" non ha pi\u00f9 un clima favorevole alla vita e l'unico abitante rimasto sul pianeta \u00e8 Harlan, il quale \u00e8 responsabile del mantenimento di un impressionante ed immenso macchinario sotterraneo, unico posto in cui vi \u00e8 ancora un'atmosfera respirabile agli esseri umani. Gli abitanti di Altair (che furono esseri umani) avevano inventato un processo per la creazione di doppi robotici di persone viventi, uno dei quali \u00e8 proprio Harlan, che rivela di avere pi\u00f9 di 11\u00a0000 anni. Mentre sul pianeta tali doppi sintetici sono virtualmente immortali, grazie al macchinario di Harlan, al di fuori di Altair essi sono in grado di sopravvivere a lungo unicamente se dotati di batteria. Nell'episodio \"Trasferimento di Coscienze\", Harlan crea delle copie dei membri dell'SG-1, per non essere pi\u00f9 solo e per essere assistito nella manutenzione degli impianti di cui si occupa. I doppi robotici dell'SG-1 si crederanno delle persone reali fino alla fine dell'episodio, quando verr\u00e0 loro rivelata la verit\u00e0. Nell'episodio \"Doppio rischio\" essi aiutano i veri membri della SG-1 sul pianeta Juna contro il Signore del sistema Cronus; la missione si riveler\u00e0 per loro fatale.\nArdena.\nNuovo pianeta dei Talthuniani sopravvissuti.\nArgos.\nPianeta della razza Argosiana.\nAschen Prime.\nAschen Prime, noto anche come Aschen e designato P4C-970 dai Tau'ri, era il pianeta natale degli Aschen e uno dei tanti pianeti con uno Stargate.\nNel 2000, una nota scritta sul manoscritto del colonnello Jack O'Neill, macchiato del suo sangue, emerse dallo Stargate della Terra: \"In nessun caso andate a P4C-970. Il colonnello Jack O'Neill.\" All'insaputa della SGC, la nota fu inviata dall'anno 2010 in una timeline alternativa, quella in cui gli Aschen sterilizzarono la popolazione della Terra. Il generale maggiore George S. Hammond successivamente dichiar\u00f2 il pianeta off limits al comando Stargate, il suo indirizzo fu bloccato dal database planetario e tutti i contatti con esso furono proibiti\nPi\u00f9 tardi, nel 2001, SGC prese contatto con gli Aschen attraverso i Voliani, una societ\u00e0 agricola primitiva. Inizialmente si sarebbe formata un'alleanza, ma quando fu scoperto che Aschen intendeva devastare la Terra con un'arma biogenica, causando sterilit\u00e0, nascosta come un vaccino anti-invecchiamento, i negoziati furono abbandonati. La delegazione di Aschen tent\u00f2 immediatamente di inviare un'arma biologica sulla Terra attraverso lo Stargate, ma l'Iride fu in grado di essere chiusa in tempo per distruggerlo.\nL'ambasciatore della Terra in precedenza aveva presentato loro un \"dono\" di indirizzi Stargate, che avrebbe permesso all'Aschen di comporre altre porte rispetto a quelle che non erano state influenzate dalla deriva stellare. Tuttavia, gli indirizzi contenevano mondi pericolosi o inutili, uno dei quali era un buco nero e altri la cui natura \"diventa progressivamente pi\u00f9 oscura\", come descritto da Jack O'Neill.\nNel 2004, Aschen Prime \u00e8 stato considerato distrutto da un buco nero, probabilmente quello vicino a P3W-451, anche se non \u00e8 confermato che gli Aschen abbiano mai composto l'indirizzo o che abbiano trovato un modo per chiudere il cancello.\nAtropos.\nPianeta degli Ilempiri, schiavizzati dai Goa'uld e costretti alla dipendenza da una droga chiamata \"Roshna\", che li soggioga ai loro padroni.\nBase NID.\nBase segreta da cui operavano i sicari dell'NID.\nCamelot.\nCamelot \u00e8 un pianeta abitato da una popolazione dell'et\u00e0 medievale, dove un tempo regn\u00f2 re Art\u00f9. Il pianeta \u00e8 dove Merlino nascose le sue ricerche sull'arma per distruggere gli esseri ascesi.\nCartago.\nPianeta dove Teal'c fu sottoposto ad un processo, dai Byrsa, per precedenti crimini commessi quando serviva Apophis.\nChalcis.\nPianeta menzionato da Jack O'Neill sotto la sigla P3X-595 nell'episodio \"Emancipazione\" di \"Stargate SG-1\".\nNonostante sia solo accennato \u00e8 stato oggetto di numerose fanfiction. A detta di O'Neill, su P3X-595 Samantha Carter bevve una qualche droga che la fece spogliare quasi completamente davanti ai suoi compagni di equipaggio, con loro gran divertimento. Il pianeta viene menzionato col nome di \"Chalcis\" nel romanzo dichiarato canonico \"Sacrifice Moon\" di Julie Fortune.\nCimmeria.\nUn pianeta sotto la protezione degli Asgard tramite il Trattato dei pianeti protetti. Il suo indirizzo Stargate \u00e8 conosciuto a memoria da tutti i Jaffa e i Goa'uld affinch\u00e9 lo evitino accuratamente, proprio per via del Trattato. I suoi abitanti, ancora tecnologicamente primitivi, discendono da antiche popolazioni vichinghe che adorano il dio Thor, il quale \u00e8 in realt\u00e0 un Asgard (Thor). Egli ha piazzato su Cimmeria, proprio di fronte al suo Stargate, una colonna in cima alla quale si trova un capitello a forma di martello. Tale capitello \u00e8 un dispositivo che teletrasporta chiunque abbia in s\u00e9 un simbionte Goa'uld, all'interno di un labirinto dal quale \u00e8 possibile uscire solo attraversando un'arcata anch'essa a forma di martello, il \"Martello di Thor\", che \u00e8 un altro dispositivo che estirpa il simbionte lasciando integro l'ospite. Gli Asgard hanno piazzato sul pianeta anche un altro dispositivo ancora, a forma di lapide con una sfera rossa incastonata, che teletrasporta in una stanza che, se superate una serie di prove, permette di parlare con Thor. Grazie a tale dispositivo l'SG-1 riuscir\u00e0 a incontrarlo (e a incontrare un Asgard) per la prima volta.\nChulak.\nIl pianeta capitale del regno di Apophis. L\u00ec vivevano Teal'c e la sua famiglia prima che il jaffa adottasse la causa del Comando Stargate; \u00e8 anche il pianeta di Bra'tac, che lo abbandon\u00f2 dopo l'adesione alla resistenza jaffa.\nDakara.\nPianeta capitale della nuova Nazione libera Jaffa, dove sorge la citt\u00e0 omonima di Dakara, distrutta dall'esercito Ori nella decima stagione di \"Stargate SG-1\".\nDelmak.\nPianeta base di Sokar. Dopo la morte di quest'ultimo a seguito della distruzione, attuata dai Tok'ra, del satellite naturale di Delmak, Ne'tu, Delmak passer\u00e0 per un breve periodo (situato tra gli episodi \"Dominazioni\" e \"Nemici\" di \"Stargate SG-1\") in mano ad Apophis.\nEdora.\nPianeta di origine della razza Edoran. Ogni alcuni anni il pianeta passa vicino alla cintura di asteroidi del suo sistema, causando una pioggia di meteore. Tuttavia ogni 130 anni entra in una zona pi\u00f9 densa della cintura, facendo s\u00ec che i meteoriti colpiscano anche la superficie. Il pianeta \u00e8 ricco di Naquadah e gli Edorani vivono principalmente di agricoltura e pesca.\nEnkar.\nPianeta natale degli Enkariani, non ha uno Stargate. In passato fu attaccato dai Goa'uld, ma non conquistato e molti Enkariani furono presi come schiavi. Questo gruppo torn\u00f2 successivamente sul pianeta con la nave da terraformazione Gadmeer, grazie all'aiuto dell'SG-1. Il pianeta ha un inusuale strato di ozono, pi\u00f9 spesso di quello terrestre.\nErebus.\nSu questo mondo vengono costruite le navi Ha'tak; dei Jaffa prigionieri di guerra vengono mandati qui a purificare il Naquadah necessario per costruirle; vengono usati i Jaffa perch\u00e9 sono gli unici in grado di sopportare decentemente a lungo il calore e i fumi tossici degli altiforni, alimentati dai vulcani sotterranei del pianeta. Lo Stargate di Erebus \u00e8 circondato da un campo di forza impenetrabile, posto dai Goa'uld, avente la stessa funzione dell'Iride sulla Terra; il campo pu\u00f2 essere disattivato da un segnale particolare emettibile dai bracciali che i guardiani del pianeta portano al polso. Erebus possiede due lune ed \u00e8 stato conquistato da Ba'al. L'SG-1 vi giunge insieme all'SG-3 per soccorrere Bra'tac e Rya'c.\nEuronda.\nPianeta abitato da esseri umani suddivisisi in due fazioni, gli Eurondiani e i \"Riproduttori\". Gli Eurondiani sono un popolo di eugenetici estremamente razzisti. Ad un certo punto essi, disgustati dai \"Riproduttori\" (tutti coloro che non erano conformi ai loro piani eugenetici), svilupparono dei piani per eliminarli definitivamente.\nGli Eurondiani iniziarono perci\u00f2 ad avvelenare l'atmosfera del loro pianeta nel tentativo di sradicare i Riproduttori, ma i Riproduttori riuscirono a sopravvivere sottoterra, proprio come fecero anche gli Eurondiani. Questi ultimi avevano infatti costruito un enorme complesso sotterraneo prima dell'inizio della guerra.\nLe due nazioni iniziarono a fabbricare aerei da combattimento e veicoli senza pilota, e la loro guerra mondiale dur\u00f2 per diversi decenni. Alla fine, gli Eurondiani scoprirono che i loro nemici erano sopravvissuti all'avvelenamento del loro mondo. Nel 2000 i Riproduttori stavano vincendo la guerra, poich\u00e9 gli Eurondiani avevano iniziato a esaurire le risorse, come il deuterio (acqua pesante) richiesto per il loro generatore di campi di difesa. In preda alla disperazione, gli Eurondiani tentarono un'ultima difesa con la loro flotta di aerei da combattimento. Avendo il controllo dello Stargate, si avvicinarono alla Terra per chiedere aiuto, e l'SG-1 forn\u00ec un po' di combustibile, che quasi permise agli Eurondiani di vincere la guerra. Tuttavia in breve l'SG-1 scopr\u00ec la verit\u00e0 sulla natura degli Eurondiani e decise di aiutare i Riproduttori piuttosto che gli Eurondiani a vincere la guerra. I Riproduttori riuscirono a sfondare le difese aeree degli Eurondiani e bombardarono il loro bunker, distruggendolo insieme agli Eurondiani che vi avevano trovato rifugio, vincendo cos\u00ec la guerra.\nGaia.\nDesignato P3X-774 dai Tau'ri \u00e8 il pianeta originario dei Nox, che vivono in simbiosi con la natura. I Nox vivono principalmente in una citt\u00e0 fluttuante invisibile, mentre gruppi minori vivono in villaggi nella foresta. Il pianeta \u00e8 ricoperto di foreste e ospita i Fenri, delle creature volanti.\nGalar.\nConosciuto anche come \"Galara\", \u00e8 un pianeta un tempo in possesso dei Goa'uld ma poi liberato dagli Asgard che lo tennero sotto la loro protezione nel Trattato dei pianeti protetti. Galar \u00e8 una luna di un gigante gassoso, ed \u00e8 la patria dei Galarani.\nHadante.\nPianeta usato come prigione, il cui Stargate \u00e8 privo di un DHD in modo che sia accessibile solamente in entrata. La maggior parte dei prigionieri provengono da Rillaan e sono stati inviati qui dal Taldor.\nHak'tyl.\nPianeta abitato esclusivamente da donne jaffa sotto la leadership di Ishta.\nHanka.\nPianeta d'origine di Cassandra.\nHebridan.\nPianeta degli Hebridiani e dei Surrakin. \nHeliopolis.\nPianeta in cui il dottor Ernest Littlefield rimase intrappolato per cinquant'anni. Ospita un archivio del sapere degli Antichi, degli Asgard, dei Furlings e dei Nox. Inaccessibile dallo Stargate a partire dall'episodio di \"Stargate SG-1\" \"Il supplizio di Tantalo\".\nJuna.\nPianeta inizialmente sotto il controllo di Heru'ur; l'SG-1 vi istiga un'insurrezione che scaccer\u00e0 Heru'ur. Successivamente il pianeta cade per\u00f2 sotto il controllo di Cronus; l'SG-1 lo libera nuovamente uccidendo Cronus con l'aiuto della sua controparte robotica.\nK'tau.\nK'tau \u00e8 un pianeta sotto la protezione del Trattato dei pianeti protetti. Accidentalmente, l'SG-1 modific\u00f2 la reazione all'interno del suo sole cambiando il colore della luce emessa. La squadra riusc\u00ec a riportare la reazione nucleare della stella come era inizialmente, dopo che gli Asgard si erano rifiutati di aiutarli perch\u00e9 altrimenti avrebbero infranto il Trattato.\nKheb.\nIl pianeta di Oma Desala.\nKresh'ta.\nUn pianeta in cui i Signori del sistema Goa'uld tesero un'imboscata a una riunione di capi Jaffa ribelli, tra cui vi erano anche Teal'c e Bra'tac, i quali hanno poi dovuto sopravvivere per tre giorni passandosi tra loro un unico simbionte Goa'uld.\nKS7-535.\nIl pianeta glaciale in cui il Colonnello Carter invia Anubis all'interno del corpo del Colonnello Alexi Vaselov. \u00c8 apparentemente privo di un DHD.\nLangara.\nPianeta natale di Jonas Quinn. Esso \u00e8 controllato da tre superpotenze spesso in lotta tra loro: Kelowna, la nazione di Jonas, Tirania e la Federazione Andari. A seguito dell'invasione di Anubis, le tre potenze formarono il \"Consiglio Legislativo Unito\".\nM4C-862.\nBase extraterrestre del Comando Stargate.\nMadrona.\nPianeta natale dei Madroniani, terraformato in precedenza dai Furling.\nMemphis.\nPianeta sotto il controllo di Sokar fino alla sua morte. Presumibilmente divenne poi una base di Anubis.\nNasya.\nPianeta dei Nasyani, in cui Jolinar dei Tok'ra si nascose dai Goa'uld e dove, per fuggire, fu costretto a prendere come ospite Samantha Carter.\nNe'tu.\nLuna di Delmak, base industriale di Sokar. Distrutta dopo l'interferenza dell'SG-1 nei domini di Sokar.\nOannes.\nPianeta degli Oannes.\nOran.\nPianeta natale degli Oraniani.\nOrban.\nPianeta degli Orbaniani, una civilt\u00e0 umana discendente dagli Aztechi.\nP2A-347.\nIl pianeta in cui si schiant\u00f2 l'astronave dei Talthuniani.\nP2A-870.\nMondo a cui lo Stargate si connett\u00e9 automaticamente dopo che O'Neil fece detonare un esplosivo nell'orizzonte degli eventi che permise allo Stargate della Terra di disconnettersi dal pianeta del buco nero (P3 W-451).\nP2X-416.\nPianeta dei Bedrosiani e degli Optricani, due popoli umani da secoli in guerra tra loro a causa delle loro differenze ideologiche riguardo all'origine dell'umanit\u00e0 sul loro pianeta: i Bedrosiani (che prendono il nome da quello che hanno dato al loro continente, Bedrosia) credono di essere stati creati dal dio Nefertum, il Goa'uld che li deport\u00f2 su P2X-416, mentre gli Optricani credono correttamente di essere stati trasferiti da un altro pianeta. I Bedrosiani, con cui viene a contatto l'SG-1, hanno un livello tecnologico superiore a quello della Terra del 2000 d.C.\nP3A-577.\nPianeta assegnato per la prima missione dell'SG-1. Missione che venne poi modificata quando il maggiore Kavalsky venne scoperto essere un ospite Goa'uld.\nP3R-233.\nI suoi abitanti custodivano lo specchio quantico. La loro civilt\u00e0 fu distrutta dai Goa'uld ma non prima che loro lanciassero l'allarme: \"Attenti ai distruttori. Vengono da 3, 32, 16, 8, 10 e 12 ()\", che fu ricevuto dal Comando Stargate di una realt\u00e0 alternativa attaccata dai Goa'uld.\nP3R-272.\nP3R-272 fu una colonia degli Antichi. Lo Stargate \u00e8 posizionato in una stanza chiusa, senza porte o finestre. Tutto ci\u00f2 che \u00e8 visibile sono una luce proveniente dal soffitto e illuminante la stanza e una scritta circolare sul pavimento: \"Nou ani Anquietas. Hic qua videum\", ovvero \"Noi siamo gli Antichi. Qui \u00e8 il nostro lascito\". Nell'episodio di \"Stargate SG-1\" \"\"La quinta razza\", Jack O'Neill, camminando sulla scritta, attiva il dispositivo a muro da cui, poco dopo, gli vengono scaricate nel cervello le conoscenze degli Antichi per la prima volta.\nP3S-452.\nUn pianeta controllato dai Goa'uld su cui il generale Bauer ordin\u00f2 di estrarre il naquadah nell'episodio \"Reazione a catena\"\" di \"Stargate SG-1\".\nP3X-118.\nPianeta da cui ebbe inizio la breve invasione degli Stragoth. L'indirizzo dello Stargate venne considerato off-limits dall'SGC, dopo che l'invasione venne respinta.\nP3X-439.\nIl pianeta in cui per la seconda volta il colonnello O'Neill scarica nel proprio cervello il sapere degli Antichi contenuto in un dispositivo d'archiviazione a muro.\nP3X-562.\nPianeta natale degli esseri cristallini Unity.\nP3X-888.\nIl pianeta natale dei Goa'uld e degli Unas. Sito archeologico per le ricerche sull'evoluzione dei Goa'uld del dottor Daniel Jackson e dell'SG-11. Qui Jackson incontra per la prima volta Chaka.\nP4G-881.\nPianeta primordiale ricco di luce solare e di ossigeno, nelle parole di Daniel Jackson \"simile alla Terra di 250 milioni di anni fa\". \u00c8 il pianeta dove furono mandati gli A't'trr per impedire che infettassero tutta la Terra. Viene solo menzionato.\nP4X-351.\nPianeta dove i Tau'ri costruirono la base Icarus. Fu costruita su questo pianeta perch\u00e9 esso aveva un nucleo di Naquadriah in grado di fornire sufficiente energia per raggiungere la \"Destiny\". Lo sfruttamento energetico ne destabilizz\u00f2 il nucleo stesso portandolo all'autoesplosione.\nP4X-639.\nIl pianeta, apparentemente disabitato all'epoca di \"Stargate SG-1\", in cui \u00e8 posizionato un dispositivo degli Antichi che causa un anello temporale, ovvero costringe a rivivere la giornata precedente l'attivazione. Il luogo del dispositivo (e dello Stargate del pianeta) ha un aspetto desertico. Sul pianeta ricorrono delle tempeste geomagnetiche ogni cinquant'anni, una delle quali \u00e8 in corso proprio durante l'arrivo dell'SG-1.\nP4X-884.\nPianeta dello scienziato Togar, un esponente di una civilt\u00e0 umana tecnologicamente avanzata. Togar ha creato un dispositivo di dimensioni molto piccole, somigliante a una sferetta metallica, che impiantato nel cervello di un essere vivente interagisce con lo stesso vivendo le sue stesse esperienze e creando, nella mente dell'essere, una proiezione intelligente di un sosia di Togar, che si fa chiamare Urgo. Tutti gli esseri che hanno una sferetta impiantata vedono e sentono la stessa proiezione di Urgo, il che implica che le sferette comunichino tra loro scambiandosi dati. Togar ha creato Urgo con lo scopo di fargli esplorare il mondo esterno, trasportato al sicuro nella testa dei viaggiatori in cui viene impiantato. Togar impiant\u00f2 Urgo nei membri dell'SG-1, a loro insaputa, nell'episodio della terza stagione di \"Stargate SG-1\" \"\"Impianto\".\nP5C-353.\nPianeta degli A't'trr. Centomila anni prima degli eventi di \"Stargate SG-1\" era abitabile, ma stava andando incontro a un lento processo di morte di tutti gli organismi in esso presenti; all'arrivo dell'SG-1 \u00e8 totalmente privo di vita (se si escludono gli A't'trr, i quali per\u00f2 erano tutti contenuti in una piccola sfera metallica, in stasi) e di atmosfera, presentando molte somiglianze con la Luna.\nP5S-381.\nNuovo pianeta degli Enkariani salvati dall'SG-1. Esso viene terraformato per garantire un nuovo mondo per i Gadmeer e il loro ecosistema, i cui organismi si basano sullo zolfo invece che sul carbonio.\nP7J-989.\nUn pianeta che in passato (circa nel 976) sub\u00ec una catastrofe biologica causata dalla popolazione, che port\u00f2 l'estinzione di quasi tutte le forme di vita. Per sopravvivere, alcuni di loro si ibernarono all'interno di alcune macchine per la realt\u00e0 virtuale, sotto il controllo del Guardiano. 1022 anni dopo l'SG-1 arriv\u00f2 sul pianeta, che nel frattempo era tornato un giardino rigoglioso, e rimase intrappolata nelle macchine. Dopo varie peripezie, l'SG-1 riusc\u00ec a liberarsi insieme ai sopravvissuti, con grande rabbia del Guardiano, che li accus\u00f2 di essere i responsabili di una prossima nuova catastrofe.\nP7S-441.\nP7S-441 fu un pianeta visitato dall'SG-1, dove incontr\u00f2 il Re'ol Kaiael.\nP7X-377.\nPianeta degli Alieni Giganti, gli Omeyocani.\nP9C-372.\nPianeta un tempo visitato dagli Antichi, ora pianeta di una forma di vita elettrica, le Entit\u00e0, le quali vi hanno costruito delle loro citt\u00e0 di cui il Dr. Jackson non riesce ovviamente a classificare l'architettura totalmente aliena. \u00c8 il primo degli indirizzi Stargate degli Antichi tra quelli inseriti da Jack O'Neill nei computer del Comando Stargate, a essere visitato dal Comando stesso, tramite una sonda MALP.\nP9X-391.\nIl pianeta \u00e8 una ex-colonia degli Antichi. All'epoca di \"Stargate SG-1\" il luogo della colonia \u00e8 situato in un deserto; l'unica cosa rimasta, oltre alle rovine, \u00e8 un dispositivo che permette di vedere delle creature di universi paralleli al nostro.\nPB5-926.\nPianeta un tempo sotto il controllo dei Tok'ra.\nPXY-887.\nPXY-887 \u00e8 un pianeta dove vivono gli umani Salish e la razza degli Spiriti. Sul pianeta si cominci\u00f2 ad estrarre il Trinium ma i Salish e gli Spiriti convinsero il Comando Stargate a fermare le loro operazioni perch\u00e9 troppo distruttive per il pianeta.\nPangar.\nPianeta dei Pangariani, importante per i Tau'ri per la produzione di Tretonin.\nPianeta degli insetti.\nPianeta comparso in \"Veleno\", abitato da insetti giganteschi che attaccano Teal'c trasformandolo in un'incubatrice per le loro larve. Appare per\u00f2 evidente che prima dell'invasione degli insetti, il pianeta era abitato da una popolazione con un livello tecnologico comparabile con quello della Terra. Dato che in tutte e due le missioni sul pianeta le squadre SG sono tornate precipitosamente fuggendo dagli insetti si pu\u00f2 desumere che il pianeta ne sia totalmente invaso e che i suoi abitanti si siano ormai estinti avendo fatto la stessa fine che rischiava di fare anche Teal'c.\nPianeta del buco nero.\nParte di un sistema binario, la vita sul pianeta si \u00e8 recentemente estinta, prima dell'arrivo dell'SG-10, a causa del collasso di uno dei suoi soli trasformatosi in un buco nero, che intrappol\u00f2 sul pianeta l'SG-10 stesso.\nPianeta di Martin.\nPianeta devastato dai Goa'uld. La sua civilt\u00e0 aveva un livello tecnologico superiore a quello della Terra: era dotata di astronavi capaci di compiere viaggi interstellari e di una tecnologia di teletrasporto.\nPrakiti.\n\"Prima missione dell'SG-1\". Uno dei primi due pianeti (l'altro \u00e8 P3A-577) menzionati tra le designazioni dell'SGC che venne poi destinato per la prima missione dell'SG-2. Inizialmente quindi era la missione del maggiore Kawalsky che doveva raggiungere Prakiti ma la squadra di O'Neill, l'SG-1, prese il posto della sua, dopo che Kawalsky stesso fu scoperto essere ospite di un Goa'uld.\nProclarush.\nProclarush (\"Perso nel fuoco\", nella lingua degli Antichi) fu uno dei primi pianeti della Via Lattea ad essere colonizzati dagli Antichi, dopo aver lasciato la loro galassia d'origine. All'epoca di \"Stargate SG-1\" \u00e8 inabitabile a causa di numerose esplosioni vulcaniche che vi sono occorse e che l'hanno ricoperto di lava. Su Proclarush gli Antichi costruirono un loro avamposto protetto da un campo di forza, che chiamarono \"Taonas\", dove l'SG-1 trov\u00f2 il suo primo ZPM.\nRetalia.\nPianeta dei Re'tu, una razza insettoide pacifica, in grado di rendersi invisibile ad occhio nudo. Per questa loro capacit\u00e0, i Re'tu furono spazzati via quasi completamente dai Goa'uld.\nRevanna.\nFu la base primaria dei Tok'ra finch\u00e9 non venne attaccata da Zipacna su ordine di Anubis.\nRillaan.\nPianeta natale dei Rillaaniani e, in particolare, di Linea, la \"Distruttrice dei mondi\".\nSaqqara.\nIl pianeta natale di Apophis.\nSarita.\nUn pianeta del sistema planetario d'origine dei Tollan, chiamato anche \"Satira\" o \"Serita\", i cui abitanti provocarono la propria autodistruzione e quella del loro pianeta creando armi con la tecnologia che i Tollan avevano donato loro per produrre energia illimitata.\nSimarka.\nSimarka \u00e8 un pianeta della Via Lattea dove vivono delle trib\u00f9 umane discendenti dai mongoli, tra cui quella degli Shavadai.\nSito Alpha.\nDesignazione di un mondo disabitato designato in caso la Terra, o qualunque altro mondo controllato dai Tau'ri, debba essere evacuato.\nSito Beta.\nSito d'evacuazione per la Terra nella linea temporale alternativa visitata da Daniel Jackson. Risulter\u00e0, in seguito, che le coordinate per il Sito Beta sono le stesse del Sito Alfa della nostra linea temporale.\nTalthus.\nMondo madre dei Talthuniani, popolo umano portato su Talthus con le navi dei Goa'uld, i quali in seguito abbandonarono il pianeta per ragioni sconosciute. Molti secoli dopo, il passaggio di una stella nera nelle vicinanze del pianeta causer\u00e0 un brillamento solare del suo sole che lo distrugger\u00e0. Prevedendo il disastro, alcuni Talthuniani, a bordo di tre navi, fuggono verso il pianeta Ardena. Una di esse, la \"Stromos\", si schianta su P2A-347, dove viene trovata dall'SG-1.\nTartarus.\nPianeta in possesso di Anubis dove cre\u00f2 i guerrieri Kull. Lo Stargate del pianeta \u00e8 protetto da un campo di forza che essi soltanto possono attraversare. In seguito il pianeta viene liberato dai guerrieri Jaffa liberi.\nTerra.\nPianeta natale dei Tau'ri, da cui discende la maggior parte degli esseri umani della Via Lattea. Vi \u00e8 situato il Comando Stargate e coincide con la Terra reale. La Terra \u00e8 uno dei mondi pi\u00f9 popolati sia della Via Lattea che della galassia di Pegaso, grazie a migliaia di anni di isolamento. Possiede due Stargate; il primo di essi viene ritrovato in Egitto, nei pressi di Giza, negli anni venti (come viene narrato gi\u00e0 in \"Stargate\"). Viene ritrovato senza un DHD (dispositivo evidentemente ideato successivamente all'uscita del film \"Stargate\"), che in seguito (\"Watergate\") si scoprir\u00e0 essere stato preso dai russi, che a loro volta l'avevano sottratto ai tedeschi durante la Seconda Guerra Mondiale. Il secondo Stargate viene scoperto per caso in Antartide (con il relativo DHD) da Jack O'Neill e Samantha Carter nell'episodio della prima stagione di \"Stargate SG-1\" \"Naufragio planetario\", ed \u00e8 molto pi\u00f9 antico di quello egiziano. Nell'episodio della sesta stagione \"Redenzione (parte seconda)\"\" lo Stargate antartico viene distrutto da Anubis.\nTerra della Luce.\nPianeta spesso usato come rifugio da SGC. Esso \u00e8 diviso in due parti: la \"Terra della Luce\", dove vivono degli umani pressoch\u00e9 rimasti all'Et\u00e0 del Bronzo chiamati \"Illuminati\", e la \"Terra dell'Oscurit\u00e0\", dove vivono degli umani pi\u00f9 simili a bestie chiamati \"Posseduti\".\nTobin.\nPianeta madre degli estinti Tobin.\nTollan.\nIl pianeta d'origine dei Tollan. Dopo la distruzione di Sarita, un vicino pianeta, lo spostamento orbitale sub\u00ecto da Tollan lo rese inabitabile. Pertanto, i Tollan furono costretti ad evacuare rapidamente verso un altro mondo, Tollana, mentre il loro pianeta andava incontro a fatali eventi vulcanici.\nTollana.\nIl secondo pianeta dei Tollan prima della loro distruzione, sprovvisto di uno Stargate prima che i Tollan stessi gliene costruissero.\nVelona.\nPianeta dell'Antico Orlin.\nVis Uban.\nIn lingua Antica \"Luogo di grande potere\", Vis Uban \u00e8 uno dei luoghi in cui il Comando Stargate (nella persona di Jonas Quinn) ipotizz\u00f2 essere situata la Citt\u00e0 perduta degli Antichi, e dove il Comando stesso tiene una battaglia contro le forze di Anubis. Su questo pianeta, che doveva essere uno dei gioielli della civilt\u00e0 Antica, si scaten\u00f2 invece un'epidemia tra gli abitanti, che morirono o se ne andarono tutti. All'epoca di \"Stargate SG-1\" vi sono solo rovine e una popolazione di nomadi viaggiatori dello Stargate.\nVolia.\nPianeta dell'Unione Volian. La maggior parte della popolazione \u00e8 stata sterilizzata dagli Aschen e la superficie del pianeta \u00e8 stata convertita in una distesa di campi agricoli.\nVorash.\nPrecedentemente il sito della base Tok'ra. Fu distrutto quando i Tok'ra usarono lo Stargate, per connettersi ad un buco nero e causare la trasformazione della stella pi\u00f9 vicina in una supernova.\nVyus.\nMondo di origine della razza Vyans.\nGalassia di Pegaso.\nLa Galassia di Pegaso \u00e8 una galassia nana dove hanno luogo le vicende di \"Stargate Atlantis\". Nella realt\u00e0 ci sono due galassie del Gruppo Locale che sono chiamate Nana di Pegaso: la Galassia nana irregolare di Pegaso e la Galassia nana sferoidale di Pegaso. Trovandosi a pi\u00f9 di 3 milioni di anni luce dalla Via Lattea, potrebbe corrispondere alla Galassia nana sferoidale di Pegaso, visto che la Galassia nana irregolare si trova a quasi 4 milioni di anni luce dalla Terra.\nLa Galassia di Pegaso fu una delle prime visitate dalla \"Destiny\", dove in seguito gli Antichi sostituirono gli Stargate, gi\u00e0 posizionati dalla nave che precedette la \"Destiny\", con un modello nuovo.\nAsura.\nIn questo pianeta si \u00e8 sviluppata la societ\u00e0 dei Replicanti, gli Asurani, che fu distrutto da un'alleanza tra la squadra di Atlantide e molte navi dei Wraith.\nAthos.\nPianeta degli Athosiani e primo pianeta visitato dalla spedizione di Atlantide.\nBallkan.\nUn pianeta abitato da una civilt\u00e0 umana medioevale che mantiene rapporti commerciali con gli Athosiani.\nBelsa.\nUn pianeta sul quale si sono recati alcuni Satedani sopravvissuti.\nDagan.\nUn vecchio avamposto di Atlantide, una volta conosciuto come \"Sudaria\", ora popolato da un gruppo di religiosi zeloti.\nDoranda.\nDoranda \u00e8 il pianeta dove durante la guerra con i Wraith i Lantiani testarono il Progetto Arcturus. I test uccisero i Lantiani, gli abitanti del pianeta e i Wraith nelle navi in orbita. Fu distrutto, insieme a 5/6 del suo sistema solare, quando Rodney McKay tento di aggiustare l'esperimento degli Antichi.\nHoff.\nPianeta degli Hoffan. I Wraith distrussero il loro mondo quando scoprirono che gli Hoffan avevano trovato una cura contro di loro.\nLantea.\nIl pianeta su cui si trovava inizialmente Atlantide. Il pianeta diede il nome \"Lanteani\" agli Antichi.\nM4X-337.\nPianeta esplorato durante le prime esplorazioni da cui provenne un essere che si nutriva di energia e che venne rimandato su M4X-337, con generatore Naquadah.\nM6H-987.\nQuesto pianeta era la sede dell'avamposto di ricerca di Janus. L'avamposto fu distrutto durante una battaglia tra i Vanir e gli uomini di Atlantide. Non possiede uno Stargate.\nM6R-867.\nPianeta disabitato, usato come base dai Genii. Quando John Sheppard, Rodney McKay e alcuni Marines esplorarono il pianeta, furono catturati dai Genii.\nM7G-677.\nUn pianeta un tempo degli Antichi, abitato unicamente da giovani con meno di venticinque anni. Il pianeta \u00e8 protetto da un generatore di campo elettromagnetico, alimentato da ZPM.\nM8R-1229.\nUn pianeta con un oceano sotterraneo ricoperto dal ghiaccio.\nManaria.\nIl pianeta su cui vivono i Manariani e alcuni Satedani sopravvissuti. Sul pianeta si rifugiarono i membri della Spedizione di Atlantide quando una tempesta colp\u00ec Atlantide.\nNuova Lantea.\nIl pianeta dove giunse Atlantide, dopo la fuga da Lantea.\nOlesia.\nOlesia \u00e8 un pianeta nella galassia di Pegaso, a lungo assente di minacce Wraith. Il pianeta possiede depositi significativi di un minerale volatile che il governo di Olesia sperava di commerciare con il popolo di Atlantide. Lo Stargate sul pianeta non possiede nemmeno un dispositivo di chiamata, impedendo a chiunque di effettuare chiamate in uscita a meno che non posseggano una nave che ne ha uno, come un Dardo Wraith o un Jumper.\nOlesia contiene un'isola nel mezzo di un grande oceano dove sono tenuti i prigionieri del governo. \u00c8 quest'isola che ha tenuto gli attacchi dei Wraith vicino allo Stargate, lontano dalla popolazione principale. Tuttavia, sebbene questo accordo fosse inizialmente usato solo per i prigionieri pi\u00f9 pericolosi, il successo di questo deterrente contro la criminalit\u00e0 ha spinto il governo a \"abbassare il livello\" riguardo a quali crimini avrebbero meritato una sentenza di esilio sull'isola. Queste disposizioni cambiarono, tuttavia, quando la dottoressa Elizabeth Weir permise ai prigionieri di fuggire attraverso lo Stargate, costringendo i Wraith ad avvicinarsi e attaccare il resto popolazione, molto probabilmente distruggendo gran parte della loro civilt\u00e0 nel processo.\nP3M-736.\nIl pianeta in cui Ronon Dex cattura per la prima volta Sheppard e Teyla Emmagan.\nPianeta dei Genii.\nIl pianeta d'origine dei Genii. Dall'esterno sembra un pianeta di agricoltori, ma in realt\u00e0 \u00e8 pieno di bunker sotterranei dove i Genii tentano di fabbricare bombe atomiche.\nPianeta di Orin.\nIl pianeta d'origine del popolo di Orin. Teyla Emmagan visit\u00f2 molte volte il pianeta, quando commerciava per conto degli Athosiani. La popolazione fu quasi annientata quando fu attaccato da una flotta Wraith diretta ad Atlantide. Teyla e il Maggiore John Sheppard riuscirono a salvare un gruppo di persone.\nPianeta di Zaddik.\nHa due lune e uno Spacegate. Sul pianeta, c'\u00e8 un lungo tratto di montagne e un grande deserto di 100 miglia quadrate. Il pianeta una volta sub\u00ec attacchi dai Wraith, ma non erano venuti per cos\u00ec tanto tempo che i Wraith furono ridotti a mere storie e il loro aspetto era sconosciuto.\nIntorno al 1995, una nave scout Wraith si schiant\u00f2 sul pianeta e la popolazione uccise tutti i sopravvissuti tranne una giovane Wraith e un Wraith adulto. All'interno della foresta c'\u00e8 una vecchia miniera, dove Zaddik ha fatto la sua casa con Ellia. Dopo che il tenente colonnello John Sheppard e la sua squadra arrivarono, entrambi i Wraith sopravvissuti furono uccisi.\nCi sono solo due villaggi, che sono distanti tra loro, sul pianeta e un villaggio chiamato Ratira. Zaddik \u00e8 nato nel villaggio di Ratira.\nPianeta ghiacciato.\nIl pianeta in cui Atlantide si mosse dopo la partenza dalla Terra nel 2009. Prima che Atlantide vi arrivasse, il pianeta non aveva Stargate, avendo perso il suo originale molto tempo prima e poteva essere raggiunto solo con un'astronave. Il pianeta \u00e8 situato sul bordo della galassia di Pegaso.\nNel romanzo \"Stargate Atlantis:Secrets\" viene rivelato che questo \u00e8 il luogo segreto in cui i Wraith furono originariamente creati.\nIl pianeta ha una composizione atmosferica simile alla Terra che pu\u00f2 sostenere la vita, e il 90% della superficie \u00e8 costituito da mari congelati. La temperatura sulla superficie \u00e8 simile a quella dell'Antartide e il suo clima dipende dal suo sole che \u00e8 leggermente pi\u00f9 lontano dal pianeta. Ci sono alcuni grandi fogli di ghiaccio sulla superficie. La massa terrestre del pianeta \u00e8 sotto il ghiaccio. Ci sono alcune isole sul pianeta e l'equatore \u00e8 leggermente pi\u00f9 caldo. Il pianeta ha una forma di vita simile a un calamaro originario dei suoi mari e uno stormo di piccioni trapiantato inavvertitamente nella Galassia di Pegaso da Atlantide.\nProculus.\nProculus \u00e8 il pianeta dell'Antica Chaya Sar. Chaya Sar us\u00f2 le sue abilit\u00e0 di essere asceso per distruggere una flotta Wraith pronta a colpire Proculus. Per questo venne condannata a proteggere il pianeta in eterno.\nSateda.\nAnche conosciuto come P35-534 \u00e8 il pianeta natale dei Satedani e di Ronon Dex. Il pianeta aveva un livello tecnologico comparabile a quello della Terra degli anni 40' rendendolo cos\u00ec un bersaglio dei Wraith che lo attaccarono, sterminandone la popolazione. All'attacco sopravvissero circa 300 persone. Quando Ronon fu catturato dai Wraith, essi decisero di sfidarlo in una caccia al tempo e lo liberarono sul pianeta per dargli la caccia. Sheppard e l'SA-1 giunsero per salvarlo. Dopo il trattato tra i Tau'ri e i Wraith Sateda come met\u00e0 della Galassia di Pegaso \u00e8 tornato sotto il controllo umano.\nIl Museo Militare Satedano ospitava artefatti della storia militare di Sateda, incluso un dipinto della vittoria su Vetariss. Le Forze Planetarie Satedane si occupavano della difesa del pianeta, ma anche di eseguire operazioni extra-mondo, come attaccare avamposti Wraith.\nTaranis.\nUn pianeta in cui lo Stargate \u00e8 situato all'interno di un vulcano. I Lantiani vi costruirono un avamposto, per sfruttare l'energia geotermica del supervulcano. L'avamposto disponeva di un hangar grande abbastanza da contenere una nave di \"Classe Aurora\" ed era protetto da uno scudo. Quando i Taraniani lo trovarono azionarono lo scudo, lasciandolo attivo per un anno. L'uso eccessivo dello scudo caus\u00f2 un'esplosione vulcanica che distrusse mezzo continente.\nGalassia di Ida.\nLa Galassia di Ida \u00e8 una galassia immaginaria di \"Stargate SG-1\", probabilmente esplorata anch'essa dagli Antichi, dato che vi si trova una rete di Stargate. Essa \u00e8 la galassia da cui provengono gli Asgard e si trova a circa 4 milioni di anni luce dalla Via Lattea.\nTrovandosi diametralmente opposta a Pegaso, rispetto a noi, nella realt\u00e0 Ida potrebbe corrispondere a quattro galassie a 4 milioni di anni luce dalla Via Lattea, ovvero: Sextans B, NGC 3109, Sextans A e la Galassia Nana della Macchina Pneumatica.\nOthala.\nIl pianeta d'origine degli Asgard. Fu visitato per la prima volta da Jack O'Neill dopo che venne scaricata nella sua testa la conoscenza degli Antichi. \nOthala fungeva da quartier generale per l'Alto Consiglio Asgard, che si riuniva a Gladsheim. Lo Stargate si trovava in una sala riunioni all'interno della Sala Grande, che fungeva da punto focale di contatto con gli altri membri della Grande Alleanza, ed era accessibile solo ai membri di questa alleanza. Agli Asgard fu dato un dispositivo degli Antichi che li avvisava quando si attivava lo Stargate, cosa che non si era verificata per millenni fino all'arrivo del colonnello Jack O'Neill. Ci\u00f2 ha permesso agli Asgard di prepararsi all'arrivo dei visitatori che venivano accolti dai guardiani dello Stargate.\nOthala \u00e8 stato visto quando il maggiore Samantha Carter ha visitato il mondo per aiutare Thor a escogitare un modo per sconfiggere i Replicatori\nIl resto del pianeta era un alveare di attivit\u00e0 e conteneva numerose sale riunioni, strutture di costruzione, case, centri accademici e avamposti dell'esercito di Asgard. Diversi parchi verdi separano la citt\u00e0 di dimensioni planetarie. \u00c8 stato notato che mentre la maggior parte degli abitanti \u00e8 Asgard, \u00e8 possibile notare alcuni membri di altre specie. Durante una battaglia con i Replicanti, Othala venne distrutta.\nPianeta visitato dai Replicanti.\nPianeta un tempo visitato dai Replicanti, su cui gli Asgard trovarono dei resti del loro passaggio.\nGalassia di Othala.\nLa Galassia di Othala \u00e8 una galassia immaginaria dell'universo di \"Stargate SG-1\". Essa fu chiamata \"Othala\" dagli Asgard, in onore del loro pianeta d'origine. Essi vissero in questa galassia negli ultimi anni dell'esistenza della loro civilt\u00e0. Gli Asgard scelsero Othala come dimora dopo che furono costretti ad abbandonare la loro galassia di origine per la crescente minaccia rappresentata dai Replicanti.\nHala.\nFu una colonia degli Asgard dove furono imprigionati i Replicanti in una bolla di dilatazione temporale. I Replicanti riuscirono ad invertire l'effetto, aumentando a loro vantaggio lo scorrere del tempo all'interno della bolla. Gli Asgard quindi chiesero all'SG-1 di raggiungere Hala e rallentare nuovamente lo scorrere del tempo. Circa due anni dopo, gli Asgard fecero collassare il sole di Hala in modo che i Replicanti venissero risucchiati nel buco nero ma proprio il dispositivo di dilatazione temporale permise ai Replicanti di salvarsi.\nOrilla.\nOrilla era un pianeta nella Galassia di Othala. Il pianeta era ricco di neutronium, un elemento chiave nella tecnologia Asgard. Questo fu uno dei motivi principali per cui gli Asgard scelsero questo come il pianeta su cui ricostruire la loro civilt\u00e0. Il pianeta \u00e8 stato distrutto quando gli Asgard hanno commesso un suicidio di massa, facendo esplodere Orilla.\nGalassia degli Alterani.\nLa Galassia degli Alterani \u00e8 una galassia immaginaria del franchise di Stargate.\nQuesta galassia \u00e8 il luogo d'origine degli \"Alterani\" (che poi si divisero in Antichi e Ori). La sua posizione \u00e8 sconosciuta ma probabilmente estremamente lontana dalla Via Lattea, dato che anche le tecnologicamente avanzate navi degli Ori preferiscono usare gli Stargate invece dell'hyperdrive per raggiungere \"Avalon\", la Via Lattea.\nCelestis.\nPianeta capitale degli \"Alterani\", e poi degli Ori, dove sorse il primo villaggio degli Antichi, Ortus Mallum, e la Citt\u00e0 degli Dei, dove vengono formati i Priori.\nIl pianeta \u00e8 il luogo dove si svilupp\u00f2 ed evolse la prima forma umana, gli Alterani. Una fazione di essi, gli Antichi, gener\u00f2 forme di vita quasi identiche sulla Terra, i Tau'ri, e poi nella Galassia di Pegaso.\nVer Isca.\nVer Isca \u00e8 un pianeta nella Galassia degli Alterani, popolato da adoratori degli Ori. Quando Vala Mal Doran ha distrutto il Supergate, \u00e8 stata mandata qui quando il flusso di materia dai suoi anelli di trasporto \u00e8 stato risucchiato nel tunnel spaziale. Il pianeta era anche il sito di costruzione delle navi da guerra Ori per trasportare i soldati dell'Esercito Ori.\nVer Omesh.\nVer Omesh \u00e8 un pianeta nella Galassia degli Alterani. Ver Omesh \u00e8 menzionato nel Libro delle Origini. Gli abitanti del pianeta erano adoratori degli Ori, e il pianeta ospitava i due uomini Articus e Markon che sono stati nominati nel Libro delle Origini.\nPrima galassia a bordo della \"Destiny\".\nQuesta galassia si trova presumibilmente a miliardi di anni dalla Via Lattea. La \"Destiny\" infatti ha viaggiato per milioni di anni ad una velocit\u00e0 maggiore di quella della luce, grazie ai motori FTL.\nEden.\nPianeta quasi paradisiaco letteralmente costruito, assieme a tutto il suo sistema solare, da una razza sconosciuta. Alcuni civili decisero di rimanere sul pianeta piuttosto che continuare il viaggio con la \"Destiny\". Essi per\u00f2 non sopravvissero all'inverno e alcuni di essi furono rianimati dalla razza sconosciuta e rinviati sulla \"Destiny\". La rianimazione fu per\u00f2 temporanea e poco tempo dopo morirono.\nHoth.\nPianeta ghiacciato con una temperatura media di -47\u00a0\u00b0C e con un'atmosfera formata dallo 0,13% di ossigeno, dal 95% di anidride carbonica e qualche traccia di argon.\nPianeta cava di ghiaia.\nPianeta roccioso dove fu trovata la prima traccia di altre forme di vita senzienti, i Nakai.\nPianeta deserto.\nPianeta deserto dove fu inviata una squadra per cercare la materia prima necessaria per riparare il filtro d'aria della \"Destiny\".\nPianeta giungla.\nQuesto pianeta \u00e8 completamente ricoperta da una fitta vegetazione. In una linea temporale alternativa, alcuni membri della spedizione vengono uccisi da dei vermi giganti che vivono su questo pianeta.\nPianeta delle rovine.\nPianeta dove furono trovati i primi segni di un'antica civilt\u00e0.\nSeconda galassia a bordo della \"Destiny\".\nAnche questa galassia si trova a miliardi di anni dalla Via Lattea. La \"Destiny\" la raggiunse dopo aver completato l'esplorazione della galassia precedente, sempre attraverso i suoi motori FTL.\nColonia degli Ursini.\nPianeta dove vive una colonia della civilt\u00e0 degli Ursini. La loro popolazione venne sterminata dai droni Berzerker.\nPrima Colonia di Novus.\nPianeta dove gli abitanti di Novus fondarono una colonia.\nSeconda Colonia di Novus.\nPianeta dove i sopravvissuti di Novus fondarono il loro nuovo mondo.\nNovus.\nPianeta dove i discendenti dell'equipaggio della \"Destiny\" di una linea temporale alternativa hanno fondato una nuova civilt\u00e0, finendo indietro nel tempo di 2.000 anni.\nPianeta della caccia.\nPianeta dove vivono diversi predatori e la specie nominata dall'equipaggio \"cervo spaziale\".\nPianeta della fuga.\nPianeta dove fugg\u00ec Simeon e dove fu ucciso dal dottor Rush. Sul pianeta vive una specie chiamata dall'equipaggio \"bisonte spaziale\".\nPianeta dell'incidente.\nPianeta dove lo Shuttle della \"Destiny\" si schiant\u00f2 dopo aver recuperato dei rifornimenti per l'equipaggio dell'astronave.\nPianeta dell'infezione.\nPianeta dove un fungo infett\u00f2 con le sue spore il tenente Matthew Scott.\nPianeta del palladio idruro.\nPianeta dove l'equipaggio della \"Destiny\" recuper\u00f2 l'idruro di palladio, indispensabile per far funzionare il dispositivo di stasi della nave.\nPianeta di relegazione.\nPianeta su cui furono relegati i militari prigionieri e alcuni membri dell'Alleanza Lucian durante l'invasione della \"Destiny\" da parte dell'Alleanza stessa.\nPianeta delle zecche.\nPrimo pianeta della seconda galassia ad essere esplorato. Tornati a bordo della \"Destiny\", gli esploratori portarono involontariamente con loro un insetto simile alle zecche."}
{"id": "357006", "revid": "1318658", "url": "https://it.wikipedia.org/wiki?curid=357006", "title": "XX arrondissement di Parigi", "text": "Il XX \"arrondissement\" di Parigi si trova al confine orientale della citt\u00e0, sulla \"rive droite\", al limite dei comuni di Saint-Mand\u00e9, Bagnolet, Montreuil e Lilas.\nL\"arrondissement\" fu costituito nel 1860, sotto il Secondo Impero, quando furono uniti alla citt\u00e0 i comuni di Belleville, M\u00e9nilmontant e Charonne.\nOrganizzazione.\nL'organizzazione del XX \"arrondissement\", cos\u00ec come quella degli altri \"arrondissement\" di Parigi, Lione e Marsiglia, \u00e8 regolata dalla cosiddetta \"loi PLM\" (legge PLM), dove \"P\" sta per Parigi, \"L\" per Lione, \"M\" per Marsiglia. La \"loi PLM\" \u00e8 la n\u00ba 82-1169 del 31 dicembre 1982 ed \u00e8 stata adottata successivamente alla legge di decentramento (conosciuta anche come legge Deferre, dal nome del parlamentare proponente) in un periodo in cui la Francia ha intrapreso un cammino di riforme nel senso di un maggior decentramento dei poteri pubblici. La PLM regola in modo particolare l'ordinamento delle tre principali e pi\u00f9 popolose citt\u00e0 di Francia. Il XX \"arrondissement\" ha un proprio consiglio e un sindaco. Esso ha istituito una serie di Consigli tematici (dei giovani, degli anziani, dell'educazione, ecc.) e di consigli di quartiere.\nIl Consiglio.\nIl Consiglio si compone di 30 rappresentanti:\nIl Consiglio d\"arrondissement\" pu\u00f2 indirizzare delle richieste scritte al sindaco del comune su tutti gli affari che interessano l\"arrondissement\". Pu\u00f2 inoltre richiedere al consiglio municipale di discutere tali affari; viene consultato dal consiglio municipale sui progetti la cui esecuzione avr\u00e0 luogo sul territorio dell\"arrondissement\". Il consiglio d\u00e0 in particolare la sua opinione sulle questioni concernenti le sovvenzioni alle associazioni locali e le modifiche al piano regolatore.\nEsso gestisce i servizi pubblici locali, ma deve ottenere il consenso del consiglio municipale per lanciare nuovi programmi d'implementazione. Stabilisce nel proprio bilancio (\"\u00c9tat sp\u00e9cial d'arrondissement\") come ripartire le cifre che gli vengono assegnate dal Consiglio di Parigi nell'apposito annesso al bilancio della citt\u00e0. Stabilisce inoltre le cifre da destinare ad investimenti. Pu\u00f2 creare dei consigli di quartiere (questi permettono agli abitanti di riunirsi regolarmente per elaborare delle proposte relative alla vita del loro quartiere).\n\"La Mairie\".\nIl \"maire d'arrondissement\" (sindaco dell\"arrondissement\") \u00e8 eletto dal Consiglio nel suo seno ed \u00e8 individuato obbligatoriamente tra i 10 eletti direttamente dal popolo (al fine di garantire la sua piena legittimazione democratica).\nLa \"Mairie\" attribuisce le residenze che sono assegnate alla competenza dell'arrondissement.\nIl Consiglio di Parigi e il Sindaco del comune possono delegare certi poteri ai consigli e al \"maire d'arrondissement\".\nIl \"maire d'arrondissement\" e i suoi assistenti sono ufficiali di stato civile all'interno dell\"arrondissement\"."}
{"id": "357008", "revid": "1318658", "url": "https://it.wikipedia.org/wiki?curid=357008", "title": "Caguana", "text": "Il termine Caguana \u00e8 un toponimo di origine indigena che, nell'ambito di Porto Rico, pu\u00f2 riferirsi a:"}
{"id": "357012", "revid": "757396", "url": "https://it.wikipedia.org/wiki?curid=357012", "title": "Sani Be\u010dirovi\u010d", "text": "Soprannominato \"Sani Boy\", \u00e8 alto 196\u00a0cm per circa 90\u00a0kg e giocava nel ruolo di guardia tiratrice, ma era in grado di ricoprire anche il ruolo di playmaker.\nBiografia.\nIl padre Mehmed \u00e8 un allenatore: in Italia ha guidato Rimini nella stagione 2004-05.\nCarriera.\nClub.\nInizia la sua carriera professionistica giocando nella squadra slovena del Pivovarna La\u0161ko (dal 1997 al 1999) per poi trasferirsi all'Olimpia Lubiana, dove nelle due stagioni successive conquista due coppe di Slovenia. Il grande talento e l'intelligenza cestistica del giovane giocatore vengono notate, tanto che Sani viene inserito nelle liste del Draft NBA.\nNel 2001 viene tesserato dalla Virtus Bologna, squadra con la quale debutta in serie A il 22 settembre 2001, nella vittoria 61-54 contro Cant\u00f9. Nello stesso anno la Virtus (sponsorizzata Kinder) conquista il secondo posto in Eurolega (sconfitta in finale dal Panathinaikos).\nNella stagione successiva cominciano i guai per il giovane sloveno; prima i seri problemi fisici alle ginocchia che lo costringono a pi\u00f9 di un anno di inattivit\u00e0, successivamente quelli finanziari della squadra bolognese (fu proprio il cosiddetto lodo Be\u010dirovi\u010d a costare alla Virtus l'esclusione per un anno dalla Federazione Italiana Pallacanestro e dai campionati). Sempre nel 2003 viene scelto dai Denver Nuggets: nonostante ci\u00f2 rimane in Europa, al Krka Novo mesto. Nel 2004 ritorna in Italia, per giocare nelle file di Varese.\nNella stagione 2005-06 veste la maglia dell'altra squadra bolognese, la Fortitudo, conquistando la finale scudetto (persa contro la Benetton Treviso) e dimostrandosi un elemento decisivo per la squadra.\nLa stagione seguente si trasferisce in Grecia, al Panathinaikos, squadra con la quale gioca due stagioni vincendo un'Eurolega e due campionati greci\nIl 4 luglio 2008 torna ufficialmente in Italia firmando un triennale con la Lottomatica Roma, dove resta una sola stagione, tornando, nel settembre 2009 all'Olimpia Lubiana.\nIl 15 gennaio 2010 torna ancora una volta in Italia, firmando per l'Olimpia Milano.\nIl 13 aprile 2013, dopo aver vinto il titolo nel campionato iraniano con il Petrochimi, il presidente della Dinamo Sassari, Stefano Sardara, pubblica sul suo account Facebook una frase di benvenuto, annunciando il ritorno in Italia, con la maglia bianco-blu: \"...scusate quasi dimenticavo...welcome Sani...we believe!!\";\npoco dopo il presidente conferma telefonicamente l'ingaggio del giocatore.\nIl 6 agosto 2013 torna a giocare in Iran firmando per il Foolad Mahan Sport Club, con il quale partecipa e vince la Asia Champions Cup.\nIl 10 dicembre torna a giocare nel Krka Novo mesto, squadra slovena che partecipa, oltre al campionato nazionale, alla Lega Adriatica e all'EuroChallenge. In questa stagione vince sia il campionato che la coppa nazionale.\nNel mese di agosto 2014 torna in Italia per vestire la casacca della Fulgor Libertas Forl\u00ec in Serie A2 Gold, ma i mancati pagamenti da parte della societ\u00e0 (che sar\u00e0 poi esclusa dal campionato da parte della Federazione) lo inducono a lasciare la squadra dopo sole 6 partite.\nIl 4 gennaio 2015 raggiunge un accordo biennale con la Pallacanestro Piacentina. Tuttavia il 26 marzo viene comunicata la rescissione del contratto in essere.\nNazionale.\nCon la nazionale slovena Be\u010dirovi\u010d ha partecipato all'EuroBasket 1999, a quello del 2001 e a quello del 2005, giocato in Serbia, al termine del quale ha guadagnato il titolo di miglior marcatore. Nel 2006 ha preso parte ai Mondiali in Giappone. Tuttavia non ha brillato e la sua nazionale \u00e8 uscita agli ottavi."}
{"id": "357015", "revid": "11959", "url": "https://it.wikipedia.org/wiki?curid=357015", "title": "Buyidi", "text": ""}
{"id": "357016", "revid": "1013865", "url": "https://it.wikipedia.org/wiki?curid=357016", "title": "Punjab (Pakistan)", "text": "Il Punjab \u00e8 la regione pi\u00f9 popolosa del Pakistan (pi\u00f9 della met\u00e0 del totale) e la seconda pi\u00f9 vasta (205.340\u00a0km\u00b2), situata a est del Paese, al confine con l'India, dove si trova uno Stato omonimo.\nStoria.\nLa divisione del 1947 fra India e Pakistan port\u00f2 qui ad uno dei pi\u00f9 massicci scambi di popolazione in base a una logica religiosa.\nLingua.\nLa lingua parlata \u00e8 il punjabi, studiata nelle universit\u00e0 pakistane e indiane, assieme alla lingua ufficiale, l'urdu.\nGeografia.\nLe citt\u00e0 pi\u00f9 grandi del Punjab sono Lahore (la capitale), Faisalabad, Gujranwala, Gujrat, Multan, Rawalpindi, Samundri, Sialkot. \u00c8 suddivisa in 36 distretti.\nEconomia.\nL'economia \u00e8 prevalentemente basata sull'agricoltura, ma la citt\u00e0 di Gujrat attira investimenti industriali stranieri, anche perch\u00e9 la maggior parte degli emigrati in Europa \u00e8 di questa provincia.\nDistretti.\nLa provincia ha 36 distretti."}
{"id": "357023", "revid": "1652635", "url": "https://it.wikipedia.org/wiki?curid=357023", "title": "Atto di navigazione", "text": "Vanno sotto il nome di atti di navigazione (in inglese \"Navigation Acts\") alcuni atti legislativi dell'Inghilterra, emanati a partire dal 1651, tesi a limitare l'attracco del naviglio estero presso tutti i porti britannici, compresi quelli delle colonie.\nLo scopo era quello di alimentare un imponente commercio nazionale inglese a discapito delle nazioni concorrenti, quali Province Unite e Portogallo. Stabiliva, inoltre, che il commercio con le colonie inglesi d'oltremare era monopolio della madrepatria. Fu il primo esempio di una politica protezionista; l'Atto port\u00f2 a tre guerre sull'Atto di Navigazione tra Inghilterra e Province Unite (1652-1654; 1665-1667; 1672-1674), che vide la prima vincitrice, portandola ad avere il primato marittimo. Da quel momento l'Inghilterra fece in modo di avere una marina grande quanto l'equivalente della somma della seconda e terza marine pi\u00f9 grandi."}
{"id": "357025", "revid": "122532015", "url": "https://it.wikipedia.org/wiki?curid=357025", "title": "Tien Shan", "text": "Il Tien Shan o Tian Shan (in cinese: , , il suo nome in cinese significa \u00ab\"Montagne Celesti\"\u00bb) \u00e8 un vasto sistema montuoso, posto al confine tra Asia centrale e orientale, esteso per circa 2.500\u00a0km da ovest/sud-ovest a est/nord-est e largo circa 500\u00a0km in alcuni punti delle sue estremit\u00e0 orientale e occidentale, ma solo circa 350\u00a0km nella sua parte centrale, costituendo prevalentemente il confine tra Cina e Kirghizistan e tagliando in due l'antico territorio del Turkestan.\nGeografia.\nConfina a nord con il bacino di Junggar (o Zungaria) della Cina nord-occidentale e con le pianure del Kazakistan meridionale e a sud-est con il bacino del Tarim (o Talimu). A sud-ovest i monti Hisor (o Gissar) e Alay del Tagikistan si ricollegano ad alcuni punti del Tien Shan, facendo delle valli dell'Alay, del Surkhandarya e dello Hisor i confini del sistema, assieme al Pamir a sud. Comprende anche i monti Sh\u016b-Ile e i monti Qarata\u016b, che si spingono verso nord-ovest nelle pianure del Kazakistan orientale. Entro questi confini l'area totale occupata \u00e8 di circa 1.000.000 di km\u00b2.\nLe vette pi\u00f9 alte sono un gruppo centrale di montagne formanti un nodo, dal quale varie creste montuose si estendono lungo i confini tra Cina, Kirghizistan e Kazakistan; queste vette sono il Pik Pobedy (in kirghiso \"Jengish Chokusu\"), che con i suoi 7.439 m \u00e8 la cima pi\u00f9 alta della catena, e il Picco Khan T\u00e4ngiri (in kirghiso \"Kan-Too Chokusu\"), che raggiunge i 6.995 m ed \u00e8 la vetta pi\u00f9 alta del Kazakistan.\nMorfologia.\nIl rilievo \u00e8 caratterizzato da una combinazione di catene montuose e da una serie di valli e bacini intermedi che si allungano generalmente da est a ovest. La depressione pi\u00f9 profonda nel Tien Shan orientale \u00e8 la depressione di Turfan (o Turpan), regione in cui si trova il punto pi\u00f9 basso dell'Asia centrale - 154 m sotto il livello del mare. Quindi, le differenze di altitudine sul Tien Shan sono estreme, superando i 7\u00a0km. L'estensione orientale della depressione di Turpan \u00e8 il bacino di Hami (o Qumul); entrambi i bacini sono cinti a nord dai monti Bogda, che raggiungono i 5.445 m di altitudine, e dall'estremit\u00e0 orientale del Tien Shan, i monti Karlik, che raggiungono un'altitudine massima di 4.925 m.\nLe montagne sono di tipo alpino, con pendici impervie; lungo le loro creste si estendono ghiacciai. I bacini sono cinti a sud dai monti Qoltag, poco elevati. A ovest della depressione di Turfan vi \u00e8 uno dei pi\u00f9 grandi nodi orografici del Tien Shan orientale: i monti Eren Habirga, che raggiungono i 5.550 m. Tale catena presenta un considerevole sviluppo glaciale, nonch\u00e9 numerose forme del rilievo indicanti che l'area fu il sito di un'antica glaciazione.\nA ovest degli 84\u00b0 di longitudine est, la catena orientale del Tien Shan si biforca, suddividendosi in una catena sud-occidentale e una nord-occidentale, e racchiude la vasta depressione della valle dell'Ili (in kazako \"Ile\"; in cinese \"Yili\") in Kazakistan, che gradualmente si allarga e diminuisce di quota procedendo verso ovest. Essa \u00e8 cinta a nord dai monti Borohoro, che ospitano ghiacciai nella parte orientale e sono caratterizzati da creste dalle pendici ripide. Anche questa catena si abbassa gradualmente procedendo verso ovest, dove a una quota di 2.073 m si trova il grande lago Sayram, privo di emissari. La depressione dell'Ili \u00e8 limitata a sud dalle pi\u00f9 alte montagne del Tien Shan centrale - i monti Halik, che culminano a 6.811 m, e gli isolati monti Ketpen (o Ketmen), che si innalzano fino a 3.474 m nella parte centrale della depressione.\nL'estremit\u00e0 settentrionale del settore kazako del Tien Shan forma i monti Zhonggar Alata\u016b (o D\u017eungarski Alata\u016b) (4.464 m), soggetti a considerevole azione glaciale. A sud i monti Ile Alata\u016b (o Trans-Ili Alata\u016b) si innalzano improvvisamente sulla depressione dell'Ili fino a un'altezza di 4.973 m. La transizione successiva delle zone climatiche, determinata dall'altitudine, dalle steppe aride e asciutte delle quote inferiori alle zone glaciali delle cime, \u00e8 ben evidente sulle pendici settentrionali di questa catena. Anche i monti Kyrgyz Ala (o Qyrghyz Ala) e Talas Alata\u016b, che si innalzano al di sopra dei 4.000 m e sono situati pi\u00f9 a ovest, appartengono alla catena esterna del Tien Shan settentrionale. Vi \u00e8 una grande differenza altitudinale tra queste creste montuose esterne e le pianure sottostanti. I torrenti, di conseguenza, scendono lungo i fianchi delle montagne attraverso profonde gole e, raggiunte le pianure, formano vasti conoidi alluvionali di limo e fango. Sul terreno fertile formato da questo processo sono situate molte oasi e centri abitati, comprese le citt\u00e0 di Almaty in Kazakistan e Bishkek in Kirghizistan. I monti K\u00fcng\u00f6y Ala (o K\u00fcngey Alata\u016b) e Teskey Ala (o Terskey-Alata\u016b) appartengono anch'essi al Tien Shan settentrionale. I Teskey Ala culminano a circa 5.300 m e cingono il vasto bacino del lago Ysyk (o Ysyk-k\u00f6l), al centro del quale \u00e8 situato il lago omonimo.\nIl settore occidentale del bacino del fiume Ak-Say (Toshkan in Cina) e gran parte del bacino del fiume Naryn sono situati entro il bacino interno del Tien Shan. Questa regione \u00e8 caratterizzata dall'alternanza di catene montuose relativamente brevi e vallate, entrambe estese da est a ovest. L'altitudine media di queste montagne varia da circa 3.000 a 4.600 m, mentre quella delle depressioni che le separano varia da 1.800 a 3.200 m. Le pi\u00f9 importanti tra queste catene montuose sono i monti Borkoldoy, Dzhetym, At-Bashy e Kakshaal (o Kokshaal-Tau), con il Picco Dankova che culmina a 5.982 m.\nL'altitudine delle montagne cresce sui monti Sary-Jaz (o Saryzhaz) nel Tien Shan centrale, situati a est dei monti Ak-Shyyrak (o Akshiyrak). Qui le distinte catene convergono gradualmente, formando l'elevato nodo orografico gi\u00e0 menzionato, che comprende il Picco Khan T\u00e4ngiri e il Pik Pobedy. \nDiversamente da gran parte delle catene del Tien Shan, che corrono approssimativamente lungo un asse est-ovest, i monti Fergana Kyrka, che separano la regione interna dal Tien Shan occidentale e meridionale, si allungano da sud-est a nord-ovest. Essi culminano a 4.940 m. Le pendici sud-occidentali mostrano tutta una variet\u00e0 di zone climatiche nel corso della loro discesa graduale.\nLe catene del Tien Shan occidentale si estendono a nord della valle di Fergana. In questa regione alcune catene brevi, ma elevate e scoscese, che corrono lungo un asse sud-ovest/nord-est incontrano i fianchi meridionali di catene che si allungano verso ovest e nord-ovest. Le cime pi\u00f9 elevate si trovano sui monti Chatkal (4.503 m), e l'altitudine prevalente varia tra i 2.300 e i 3.200 m.\nLe catene del Tien Shan meridionale (comprendenti, tra le altre, i monti Turkistan, Zeravshan e Alay) cingono a sud la valle di Fergana e si estendono prevalentemente da est a ovest. Culminano a 5.621 m, con varie vette che superano i 4.600 m. A sud il Tien Shan incontra il Pamir. Una serie di colline pedemontane si sviluppano lungo le pendici settentrionali di queste catene, e nelle pianure sottostanti sorgono oasi.\nGeologia.\nLe montagne del Tien Shan sono costituite principalmente da rocce cristalline e sedimentarie dell'era paleozoica (circa 540-250 milioni di anni fa). I bacini che si estendono tra le montagne sono ricoperti da sedimenti pi\u00f9 giovani formatisi in breve tempo dall'azione erosiva dei fiumi della regione. Affioramenti di rocce granitiche si trovano in gran parte dei settori settentrionale e orientale del Tien Shan.\nIl corrugamento dei settori settentrionale e orientale della regione avvenne durante l'orogenesi del Paleozoico inferiore; a quell'epoca essi si sollevarono dal mare che un tempo ricopriva la regione, e la loro copertura sedimentaria originale \u00e8 stata quasi completamente cancellata dall'erosione. I settori meridionale e occidentale del Tien Shan, tuttavia, consistono principalmente da rocce sedimentarie metamorfosate (dalla struttura trasformata dal calore e dalla pressione) e, in minor quantit\u00e0, da rocce intrusive e vulcaniche. Queste regioni sperimentarono un corrugamento durante il Paleozoico superiore.\nUn nuovo stadio di sviluppo, protrattosi fino a oggi, ebbe inizio circa 25 milioni di anni fa. Esso \u00e8 stato caratterizzato da improvvisi movimenti della crosta terrestre. Frammenti sciolti di roccia sono scivolati nelle vallate, formando accumuli; quelli nella valle di Fergana sono spessi quasi 8\u00a0km. In molte vallate si formarono laghi poco profondi, successivamente evaporati, che hanno lasciato al loro posto depositi salini.\nSuccessivamente, i ghiacciai produssero sulle montagne morene costituite da sedimenti di massi, mentre ghiaia (sedimenti erosi dalle acque) e loess (sedimenti depositati dal vento) si accumularono nelle vallate. Nell'area avvengono movimenti di faglia, generalmente lungo i confini tra le creste montane e le valli. Movimenti orizzontali su vasta scala sono avvenuti lungo la grande faglia Talas-Fergana, che attraversa quasi l'intero sistema del Tien Shan lungo le pendici nord-orientali dei monti Fergana Kyrka e la loro estensione nord-occidentale. I movimenti pi\u00f9 profondi sono associati ai catastrofici terremoti avvenuti a Verny (1887), a Kashgar (o Kashi; 1902), sulle catene del Tien Shan settentrionale (1911), e a Chatkal (1946) e Khait (1948).\nGlaciologia.\nLa superficie totale occupata dai ghiacciai del Tien Shan \u00e8 di circa 10.100\u00a0km\u00b2, approssimativamente per i quattro quinti in Kirghizistan e Kazakistan. Le maggiori aree occupate dai ghiacciai sono quelle attorno al Khan T\u00e4ngiri e al Pik Pobedy e i monti Eren Habirg. Molti ghiacciai si trovano inoltre sui monti Kakshaal, Ak-Shyyrak, Ile Alata\u016b e sul Tien Shan meridionale. Il ghiacciaio pi\u00f9 grande del Tien Shan \u00e8 il ghiacciaio Engil'chek (o Inylchek), lungo circa 60\u00a0km; scende lungo le pendici occidentali del massiccio del Khan T\u00e4ngiri e si suddivide in numerose ramificazioni. Tra gli altri grandi ghiacciai di quest'area ricordiamo il North Engil'chek (39\u00a0km) e quello situato in prossimit\u00e0 del passo Muzat (34\u00a0km). La lunghezza dei maggiori ghiacciai del Tien Shan, tuttavia, \u00e8 di 10\u201319\u00a0km; pi\u00f9 comuni sono i ghiacciai che occupano il fondo di vallate relativamente piccole, lunghi 2,4\u20135\u00a0km.\nI ghiacciai vengono generalmente alimentati dalle nevi che cadono sui ghiacciai stessi o dalle valanghe provenienti dalle pendici circostanti. L'azione dei ghiacciai del Tien Shan \u00e8 apparentemente in decrescita; la maggior parte dei ghiacciai stanno infatti recedendo o rimangono immobili. A partire dalla met\u00e0 del XX secolo, tuttavia, i grandi ghiacciai della parte centrale del Tien Shan hanno effettuato avanzate a breve termine. I ghiacciai del Tien Shan alimentano molti grandi fiumi, tra cui il Naryn, il Sarydzhaz, l'Ili, l'Aksu e lo Zeravshan.\nIdrografia.\nL'intervento umano alle altitudini inferiori ha modificato irreparabilmente l'intera rete idrografica del Tien Shan. Vasti sistemi di irrigazione nelle vallate pedemontane hanno ridotto notevolmente l'apporto delle acque dirette verso il mare d'Aral e il bacino del Tarim. Il prelievo di acque per impiego sia agricolo che urbano \u00e8 particolarmente caratteristico dei fiumi Ili e Kaidu nel Tien Shan orientale. La portata attuale di questi fiumi \u00e8 divenuta trascurabile. Perfino il livello del lago Ysyk, che ha acque salate, \u00e8 diminuito in seguito a deviazioni periferiche. Centrali idroelettriche sono state costruite in un gran numero di gole; la diga di Toktogul sul fiume Naryn \u00e8 la pi\u00f9 grande. Inoltre, piccoli impianti sfruttano l'energia dei fiumi occidentali, quali il Kaxgar (o Kashgar), l'Ak-Say e l'Aksu, in piena per il disgelo estivo.\nClima.\nLa posizione del Tien Shan al centro dell'Eurasia governa il suo clima spiccatamente continentale, caratterizzato da grandi escursioni termiche tra estate e inverno. La caratteristica aridit\u00e0 della regione si manifesta nei deserti e nelle regioni aride circostanti. L'area assorbe molto calore solare, e ogni anno vi sono circa 2.500 ore di Sole. Il clima si fa progressivamente pi\u00f9 rigido e pi\u00f9 umido man mano che aumenta l'altitudine delle montagne. Le zone di permafrost (suolo con temperature perennemente al di sotto degli 0\u00a0\u00b0C per due o pi\u00f9 anni) sono molto frequenti al di sopra dei 2.750 m. Le masse d'aria prevalenti vengono trasportate sul Tien Shan da venti occidentali carichi di umidit\u00e0 provenienti dall'oceano Atlantico. Gran parte delle precipitazioni cade sulle pendici sopravvento occidentali e nord-occidentali tra i 2.300 e i 2.750 m; esse variano da un minimo di 710\u2013790\u00a0mm annui a un massimo di 1.500\u20132.000\u00a0mm annui.\nA est e nelle regioni interne del Tien Shan, il totale delle precipitazioni scende a 200\u2013400\u00a0mm, e in alcune localit\u00e0 addirittura a meno di 100\u00a0mm. Sul Tien Shan meridionale la maggior parte delle precipitazioni cade in marzo e aprile, e l'estate \u00e8 asciutta. Sul Tien Shan occidentale e settentrionale, la maggior parte delle piogge cadono nel periodo caldo dell'anno, con un massimo in aprile o maggio. Gran parte delle piogge nelle regioni interne e orientali del Tien Shan cadono durante i mesi estivi. Molte valli di montagna vengono utilizzate come pascoli invernali a causa della scarsa quantit\u00e0 di neve che cade durante l'inverno.\nNel Tien Shan le temperature variano molto, soprattutto in base all'altitudine. L'estate \u00e8 calda nelle colline pedemontane: le temperature medie in luglio possono raggiungere i 27\u00a0\u00b0C nella valle di Fergana, i 23\u00a0\u00b0C nella depressione della valle dell'Ili, e addirittura i 34\u00a0\u00b0C a est, nella depressione di Turfan, dove il clima \u00e8 ancora pi\u00f9 continentale. La temperatura in luglio a una quota di circa 3.200 m nel Tien Shan interno scende fino a 5\u00a0\u00b0C, e possono esserci gelate in ogni periodo dell'estate. La temperatura media di gennaio nella valle di Fergana \u00e8 di -4\u00a0\u00b0C, nella depressione dell'Ili di -10\u00a0\u00b0C e nelle regioni alpine del Tien Shan interno pu\u00f2 scendere fino a -23\u00a0\u00b0C; in alcuni luoghi (in particolare nella valle dell'Ak-Say) sono state registrate temperature anche di -50\u00a0\u00b0C.\nFlora.\nLe caratteristiche della flora della regione sono determinate per lo pi\u00f9 dalle distinte zone di altitudine, alle quali corrisponde una diversa distribuzione di suoli e vegetazione. Nelle colline pedemontane e nelle pianure ai piedi delle montagne, si trovano generalmente aree semidesertiche e desertiche; nella sezione orientale queste zone si incontrano fino a 1.500\u20131.800 m di quota. Nel Tien Shan tali zone sono caratterizzate da crescite di vegetazione effimera che appassisce agli inizi dell'estate; erbe xerofile (resistenti alla siccit\u00e0), assenzio e specie deserticole di arbusti del genere \"Ephedra\" sono diffuse un po' in tutta l'area. L'ambiente naturale pi\u00f9 comune del Tien Shan \u00e8 la steppa, che si incontra a quote comprese tra i 1.050 e i 3.350 m. In Cina e nelle repubbliche dell'Asia centrale sono state intraprese apposite misure per ripristinare vaste aree di steppa che erano state danneggiate dal sovrappascolo.\nLe foreste del Tien Shan occupano la fascia compresa tra steppe e prati alpini. Si sviluppano principalmente sui versanti settentrionali a quote comprese tra i 1.500 e i 3.000 m. Sui versanti pi\u00f9 bassi delle catene esterne, le foreste sono prevalentemente decidue, costituite da aceri e pioppi tremuli, con una grande variet\u00e0 di alberi da frutto selvatici (meli e albicocchi). Vaste aree dei versanti sud-occidentali dei monti Fergana Kyrka sono occupate da antiche foreste di noci. Boschetti di pistacchi, noci e ginepri si possono rinvenire fino a 2.000 m di quota sui versanti in ombra di alcune catene del Tien Shan occidentale e centrale. A nord e a est della valle di Fergana, predominano le foreste di conifere (molto importante \u00e8 un endemismo, \"Abies sibirica semenovii\", sottospecie di \"A. sibirica\" che vegeta sui Monti Talas Alata\u016b). A quote pi\u00f9 elevate esse vengono spesso rimpiazzate da foreste sparse di ginepri. Le foreste paludose che crescono sul fondo delle vallate fluviali, in cui crescevano originariamente pioppi tremuli, betulle, pioppi e vari arbusti, si trovano a grande distanza dalla zona di foresta. Nel corso dei millenni, il prelievo di legna da ardere ha ridotto gran parte del manto boschivo in alcune aree, anche se il trasferimento forzato di molti abitanti di montagna nelle valli irrigate a partire dalla seconda met\u00e0 del XX secolo ha invertito il processo.\nLe radure e le zone adiacenti alla linea superiore degli alberi sono generalmente ricoperte da prati. Prati subalpini di erbe miste e cereali si estendono fin quasi a 3.000 m sui pi\u00f9 umidi versanti settentrionali, ma su quelli meridionali questi vengono generalmente rimpiazzati da steppe di montagna. Prati alpini di erbe basse si spingono fino a 3.500 m. Nelle regioni interne e orientali del Tien Shan, a quote comprese tra i 3.400 e i 3.700 m e talvolta superiori, le aree pieneggianti e i versanti dai pendii pi\u00f9 dolci sono ricoperti da \u00abdeserti freddi\u00bb, con vegetazione sparsa e breve. Muschi e licheni sono diffusi nelle aree della zona glaciale prive della copertura del suolo.\nFauna.\nLa diversit\u00e0 e la distribuzione degli animali e degli uccelli del Tien Shan sono cresciute sensibilmente in seguito al trasferimento di gran parte della popolazione umana verso quote inferiori. Tra le specie tipiche della fauna di montagna figurano lupi, volpi ed ermellini. Sono presenti anche molte specie esclusive dell'Asia centrale, che abitano prevalentemente sulle montagne pi\u00f9 elevate; tra queste ricordiamo leopardi delle nevi, stambecchi, wapiti della Manciuria, caprioli e argali. La zona di foresta-prato-steppa \u00e8 abitata da orsi, cinghiali, tassi, arvicole, membri della famiglia dei gerboa (roditori saltanti notturni) e membri della famiglia degli Ocotonidi (mammiferi dalle orecchie corte parenti dei conigli). Tra i molti uccelli ricordiamo pernici di montagna, piccioni, gracchi alpini, corvi, ballerine di montagna, codirossi, \"birket\" (una particolare sottospecie dell'aquila reale), avvoltoi, galli delle nevi himalayani e altre specie. Le zone inferiori - regioni desertiche e semidesertiche - sono visitate da animali provenienti dalle pianure limitrofe, quali antilopi, gazzelle, lepri di Tolai e criceti grigi. Sono presenti anche lucertole e serpenti.\nGeografia umana.\nSituato lungo il confine tra Turkestan orientale e occidentale, il Tien Shan \u00e8 la dimora di molti gruppi etnici. I pi\u00f9 numerosi tra questi sono i Kirghisi e gli Uiguri, concentrati rispettivamente a ovest e a est. Altri gruppi che risiedono lungo le aree periferiche sono Kazaki, Mongoli e Uzbeki. La porzione cinese della valle dell'Ili ha attratto una grande quantit\u00e0 di immigrati, compresi rifugiati da disordini civili provenienti da altre regioni. Una contea autonoma per i Mongoli, di religione buddhista, \u00e8 situata nel Tien Shan orientale; l'islamismo sunnita predomina presso le comunit\u00e0 kirghise e uigure, mentre piccole comunit\u00e0 relitte di ebrei e di cristiani ortodossi russi sono presenti a \u00dcr\u00fcmqi e nei suoi dintorni nella regione autonoma uigura dello Xinjiang, in Cina. Durante la seconda guerra mondiale molti gruppi etnici russi, ucraini, ebrei, tatari e caucasici provenienti dal settore occidentale dell'Unione Sovietica furono trasferiti nelle citt\u00e0-oasi del Tien Shan sovietico. Con il consolidamento del controllo cinese nel Turkestan orientale, i Cinesi (Han) sono divenuti ubiquitari negli insediamenti urbani del Tien Shan orientale.\nI grandi centri abitati sono etnicamente diversificati. Le citt\u00e0 della valle di Fergana attraggono lavoratori immigrati provenienti dal territorio circostante, e lo stesso fanno le capitali regionali di Bishkek, in Kirghizistan, e Almaty, in Kazakistan; nel settore orientale cinese della catena montuosa domina la grande citt\u00e0 di \u00dcr\u00fcmqi. La sedentarizzazione forzata di popolazioni nomadi e transumanti veniva praticata in precedenza sia dal governo cinese che da quello sovietico, ma attualmente alcuni spostamenti stagionali sono stati restaurati, e le pratiche agricole si sono adattate a questo utilizzo variabile del territorio. Nonostante l'ambiente marginale del Tien Shan, migranti provenienti dalla Cina orientale, dalla Siberia e dall'Asia centrale continuano a trasferirsi in gran numero nella regione. Le montagne e i laghi, specialmente quelli in prossimit\u00e0 dei centri urbani, attraggono numerosi visitatori estivi.\nStoria.\nNell'antichit\u00e0 la Via della Seta che collegava la Cina e l'Asia sud-occidentale correva lungo il margine meridionale del Tien Shan. Una serie di conflitti continentali limit\u00f2 l'utilizzo di questa rotta dopo il 1500 circa. Le ambizioni delle potenze imperiali - Russia, Cina e Gran Bretagna - alla fine del XIX secolo cancellarono le unit\u00e0 politiche tribali della regione. Le dispute per il controllo del territorio vennero successivamente risolte e furono stabilite precise linee di confine.\nA partire dalla seconda guerra mondiale le principali esplorazioni scientifiche della regione sono state di natura applicata. Nell'area sono state effettuate ricerche per valutare lo sfruttamento a scopo agricolo delle acque del disgelo estivo, ricerche geomorfologiche per determinare la stabilit\u00e0 dei versanti nei pressi delle vie di trasporto, e ricerche biogeografiche sul campo volte ad aumentare la produttivit\u00e0 di praterie e foreste. L'estesa mappatura delle montagne, effettuata in particolare dai cinesi, ha permesso una pianificazione dettagliata per la costruzione di strade e siti industriali.\nEconomia.\nRisorse naturali.\nL'irrigazione, sia attraverso i sistemi tradizionali di acquedotti sotterranei che drenano il substrato acquifero adiacente ai corsi d'acqua di deflusso o attraverso grandi reti di canali, fornisce la base per gli insediamenti umani. Nelle vallate, l'irrigazione permette la crescita di cotone, frumento e colture foraggere e consente di innaffiare i pascoli. Sui versanti liberi dal gelo dei conoidi alluvionali, gli alberi da frutto vengono coltivati in tutti gli insediamenti delle repubbliche dell'Asia centrale. L'allevamento dei bovini ha in gran parte rimpiazzato la pastorizia tradizionale di pecore e capre nel settore occidentale della catena montuosa, mentre un allevamento misto di pecore e cavalli prevale nel settore orientale; nell'est viene inoltre allevato un piccolo numero di yak e cammelli della Battriana.\nIl Tien Shan \u00e8 ricco di minerali. Petrolio, gas naturale e carbone sono presenti nelle vallate, mentre le alte montagne contengono quantit\u00e0 commerciali di vari metalli non ferrosi (antimonio, mercurio, piombo, zinco, nichel e tungsteno) e di fosfati. L'estrazione di petrolio e gas naturale e l'estrazione e la lavorazione di metalli non ferrosi ha stimolato la rapida industrializzazione dei versanti settentrionali delle catene orientali; la trasformazione dei prodotti alimentari e la produzione tessile sono le altre principali attivit\u00e0 industriali nelle repubbliche. Nell'area di \u00dcr\u00fcmqi, in Cina, predominano la produzione di veicoli a motore e l'industria alimentare.\nTrasporti.\nA partire dalla fine della seconda guerra mondiale, sono stati fatti notevoli investimenti nelle infrastrutture di trasporto della regione. Le ferrovie delle repubbliche attualmente sono collegate a quelle della Cina attraverso la porta di Zungaria (un passo al confine tra Cina e Kazakistan) e le sponde del lago Ysyk. Le ferrovie del lato cinese penetrano a ovest fino al bacino del Tarim e alla valle di Fergana. Strade collegano le valli pi\u00f9 interne, e un servizio aereo giornaliero \u00e8 disponibile nella maggior parte delle citt\u00e0. Il lago Ysyk e il fiume Ili vengono sfruttati come vie d'acqua."}
{"id": "357029", "revid": "1149807", "url": "https://it.wikipedia.org/wiki?curid=357029", "title": "Rinzai-sh\u016b", "text": " \u00e8 una delle tre scuole del Buddhismo Zen che, insieme alle scuole S\u014dt\u014d e Obaku, \u00e8 esistente tutt'oggi.\nLo Zen Rinzai deriva direttamente dalla scuola cinese Ch\u00e1n di Linji, da cui prende il nome, fondata da L\u00ednj\u00ec Y\u00ecxu\u00e1n nel IX secolo.\nEssa si caratterizza oltre che per lo zazen (meditazione seduta), anche per l'utilizzo dei k\u014dan, sorta di problemi senza soluzione razionale che vengono proposti dal maestro al discepolo in un incontro personale detto sanzen e per il satori, illuminazione improvvisa.\nFondatore dello Zen Rinzai \u00e8 ritenuto tradizionalmente il monaco giapponese di scuola Tendai, Eisai, che introdusse per primo il ramo Zen Rinzai Oryo in Giappone dalla Cina nel 1191, incorporandolo nella scuola Tendai. Ma la linea di successione di questo insegnamento fu interrotta con la morte, nel 1225 durante un pellegrinaggio in Cina, di Myozen discepolo diretto di Eisai. Lo Zen Rinzai fu quindi reintrodotto con la linea Rinzai Yogi da Kakushin sempre nel XIII secolo. Tutte le sottoscuole esistenti oggi in Giappone dello Zen Rinzai-shu derivano dal ramo 'Yogi'.\nCaratteristiche.\nLa scuola Rinzai non \u00e8 una scuola unica; \u00e8 divisa in 19 sottoscuole spesso denominate con lo stesso nome dei loro templi principali. La pi\u00f9 grande e la pi\u00f9 influente di esse \u00e8 la branca Myoshin-ji, il cui tempio fu fondato nel 1342 da Kanzan Egen Zenji (1277-1360). Altre branche maggiori sono quelle di Nanzen-ji, Tenry\u016b-ji, Daitoku-ji e Tofuku-ji.\nLa scuola Rinzai incoraggia un attivo perseguimento dell'illuminazione (bodhi, satori) attraverso lo shock intellettuale dei k\u014dan o tramite gli sforzi strenui e la ferrea disciplina della pratica meditativa zazen. A differenza della scuola Rinzai, quella S\u014dt\u014d insiste nello \"stare semplicemente seduti\" (Shikantaza) come metodo che serve a rivelare la natura-Budda in ogni persona. \nIl metodo Rinzai \u00e8 stato adottato nel Giappone medievale dalla casta dei samurai, mentre la S\u014dt\u014d ha avuto un seguito pi\u00f9 popolare, come attesta il detto giapponese .\nKoan.\nIl Koan \u00e8 un elemento fondamentale per la scuola zen Rinzai. Letteralmente significa \"documento pubblico\" ma ha assunto il significato di un quesito basato sulle azioni e sui detti di famosi maestri. \u00c8 un problema che non ammette una soluzione intellettuale; la risposta non ha nessun rapporto logico con la domanda, e la domanda \u00e8 tale da mettere in forte imbarazzo l'intelletto. Eccone alcuni esempi:\n\"Battendo le mani l'una contro l'altra si produce un suono. Qual \u00e8 il suono di una sola mano?\"\n\"Molto tempo fa un uomo teneva un'oca dentro una bottiglia. L'oca crebbe e crebbe finch\u00e9 non pot\u00e9 pi\u00f9 uscire dalla bottiglia; l'uomo non voleva rompere la bottiglia e neanche far male all'oca; tu come te la caveresti?\"\n\"Su un albero c'\u00e8 un uomo che stringe un ramo in bocca ma non si tiene attaccato con le mani e non tocca il tronco con i piedi. Qualcuno, ai piedi dell'albero, gli chiede: \"Che cos'\u00e8 lo Zen?\" Se non risponde, non pu\u00f2 soddisfare quell'uomo, ma se dice anche una sola parola, cade e s'ammazza. In un momento simile, tu che cosa risponderesti se fossi in lui?\"\nAnche se questi Koan possono apparire sciocchi e assurdi, ognuno di essi riflette il grande koan della vita, dato che per lo Zen il problema della vita \u00e8 di superare le due alternative dell'affermazione e della negazione, che oscurano entrambe la verit\u00e0. Il metodo della scuola Rinzai prevede che il discepolo Zen debba risolvere un koan e che sia assistito da un maestro, il quale lo interroga sulla soluzione del koan; finch\u00e9 il discepolo trover\u00e0 soluzioni logiche e razionali, il maestro gli dir\u00e0 che ha sbagliato e quindi di continuare a pensarci; ci\u00f2 si protrarr\u00e0 per alcuni anni, finch\u00e9 il discepolo non comprender\u00e0 che non c'\u00e8 una soluzione razionale, e di colpo sentir\u00e0 la sua mente e il suo corpo cancellati dall'esistenza. Questo momento \u00e8 chiamato \"lasciar andare la presa\", e fa prendere coscienza al discepolo Zen che, cos\u00ec come un koan non si pu\u00f2 \"afferrare\" trovandone una soluzione, cos\u00ec la vita stessa non pu\u00f2 essere \"posseduta\" dall'individuo, e che quindi bisogna lasciar andare la vita, cio\u00e8 accettarla come vita, come qualcosa che non \u00e8 di propriet\u00e0 di nessuno. I koan sono impiegati anche per far comprendere agli allievi che l'illuminazione non la si raggiunge solo con l'intelletto e che ogni ragionamento \u00e8 inutile alla comprensione della verit\u00e0. Anche per questo motivo la scuola Rinzai pratica i koan durante la meditazione zazen, poich\u00e9 non crede che stando semplicemente seduti si arrivi all'illuminazione, o satori.\nArti marziali.\nLa scuola Rinzai \u00e8 stata storicamente connessa con varie tradizioni di arti marziali in Giappone. \nNel Giappone pre-moderno, la scuola Rinzai \u00e8 stata assai popolare tra i guerrieri aristocratici e i samurai, mentre la scuola zen S\u014dt\u014d \u00e8 stata praticata pi\u00f9 da artisti e poeti. Ci\u00f2 \u00e8 dovuto alla reputazione Zen di rimuovere la paura della morte tramite la trasformazione diretta della consapevolezza. Per un samurai, la paura della morte era naturalmente un grosso ostacolo, cos\u00ec lo zen Rinzai soddisfaceva una pratica necessit\u00e0. La scuola Rinzai ha avuto eco relativamente maggiore importanza nella letteratura dei koan e nella conoscenza intellettuale che della scuola zen S\u014dt\u014d; questi faceva appello all'educazione delle classi disagiate. Ad ogni modo, uno dei pi\u00f9 intellettuali e letterati dei maestri zen pre-moderni \u00e8 stato il maestro Zen Eihei D\u014dgen.\nDato che l'aristocrazia medievale era anche una classe di guerrieri, \u00e8 stato naturale per loro applicare gli insegnamenti Rinzai alla pratica del combattimento. Alcuni studiosi hanno argomentato che l'influenza dei samurai \u00e8 stata fondamentale per la formazione dello zen Rinzai. \nDopo aver fronteggiato l'opposizione delle scuole tradizionali buddiste a Kyoto, fu lo stesso Eisai a introdurre lo zen Rinzai alla casta dei guerrieri samurai della corte Sh\u014dgun a Kamakura intorno al 1199.\nLa predilezione dei samurai per la scuola Zen Rinzai \u00e8 continuata nel periodo Tokugawa (1600-1867) quando era un regolare metodo di addestramento della casta guerriera, sviluppando il Bushid\u014d."}
{"id": "357031", "revid": "44638", "url": "https://it.wikipedia.org/wiki?curid=357031", "title": "Tian Shan", "text": ""}
{"id": "357046", "revid": "254059", "url": "https://it.wikipedia.org/wiki?curid=357046", "title": "Federico II di Saluzzo", "text": "Biografia.\nFederico eredit\u00f2 un marchesato assai indebolito dalla recente guerra civile e dai rapporti non certamente positivi con i Savoia. Attorniato dai nemici in Piemonte, Federico II trov\u00f2 naturale conseguenza il cercare protezione nella corte di Francia.\nNell'aprile 1375 Federico II giur\u00f2 fedelt\u00e0 al delfino di Francia, sottomettendogli l'intero marchesato. Nei quarant'anni successivi i Saluzzo, minacciati dai Savoia, ricorsero spesso all'aiuto dei francesi, chiamandoli ad intervenire nelle beghe subalpine. Nel 1376, ad esempio, Federico si reca a Parigi e ottiene dal re Carlo V di Francia che la lite tra i Saluzzo e i Savoia fosse discussa davanti al parlamento parigino. Va comunque detto che le ostilit\u00e0 tra i due contendenti non cessarono, tanto che nel 1394 il giovane principe Tommaso venne catturato dai sabaudi, che lo tennero in prigionia per quasi due anni. \nFu comunque questo il primo passo di quel processo che porter\u00e0, nel XVI secolo, alla scomparsa del Marchesato di Saluzzo, inglobato nello stato francese. \nMatrimonio e discendenza.\nFederico spos\u00f2 Beatrice di Ginevra (1335 - 1392), figlia di Ugo di Ginevra, signore di Anthon, di Varey e di Gex, e di Isabella d'Anthon (1307 - 1335), dalla quale ebbe 12 figli, tra i quali:\nFederico ebbe inoltre tre figlie illegittime, che fece legittimare:"}
