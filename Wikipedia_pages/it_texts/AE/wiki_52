{"id": "314884", "revid": "125873157", "url": "https://it.wikipedia.org/wiki?curid=314884", "title": "Radio Deejay", "text": "Radio Deejay \u00e8 un'emittente radiofonica privata nazionale italiana generalista fondata da Claudio Cecchetto nel 1982 ed edita da Elemedia S.p.A. di propriet\u00e0 di GEDI Gruppo Editoriale con sede a Milano in via Andrea Massena, 2.\nGuidata da Linus dal 1994, \u00e8 una realt\u00e0 radiofonica consolidata in Italia. Nella sua quarantennale storia ha lanciato nel mondo dello spettacolo, della televisione, della musica e della radiofonia stessa numerosi personaggi tra cui Gerry Scotti, Jovanotti, Fiorello, Amadeus, Albertino, Nikki, Roberto Ferrari, Digei Angelo, Alessandro Cattelan, Trio Medusa, Fabio Volo, Nicola Savino, Platinette, Federico Russo, Diego Passoni e La Pina.\nStoria.\nI primi anni.\nRadio Deejay venne fondata da Claudio Cecchetto a Milano il 1\u00ba febbraio 1982 sulle ceneri di \"Radio Music 100\". Con lui anche Massimo Carpani, Pippo Ingrosso, Kay Rush e Valerio Gallorini (socio ed amministratore), Federico Besana e Duilio Lupini. La prima sede fu in un appartamento in via Franchetti; nel 1984 si trasfer\u00ec nell'attuale sede in via Massena a Milano. All'inizio l'emittente si limitava a trasmettere solo alcuni jingles per interrompere la programmazione musicale, ma senza interventi parlati da parte dei deejay.\nLa programmazione iniziale vide bandita la musica italiana; Cecchetto e soci, tra cui lo storico Dario Usuelli, tuttora presente e direttore della programmazione musicale dell'emittente, scelsero di incentrare la radio sulla musica New wave. Il primo programma parlato fu un'intervista di Claudio Cecchetto a Larry Hagman (noto nella serie televisiva \"Dallas\" per il ruolo dell'antagonista J.R. Ewing) e i primi DJ in onda furono Ronnie Hanson (in inglese) e Gerry Scotti.\nLa nascita del \"network\".\nL'emittente, che ancora non raggiungeva la copertura nazionale, si fece conoscere (almeno come marchio) in tutto il territorio italiano grazie alla televisione e in particolar modo con \"DeeJay Television\", trasmissione partita nella stagione 1983/84, ideata e condotta dallo stesso Cecchetto, in onda su Italia 1, ogni giorno nel pomeriggio.\nContemporaneamente, in radio approdarono Linus e Albertino, che insieme a Gerry Scotti si dividevano le fasce comprese tra le 9 e le 17 (Linus in onda dalle 9 alle 12, Scotti fino alle 14 e Albertino fino alle 17). I due fratelli Di Molfetta, cos\u00ec come Marco Galli, anche lui entrato a Deejay in quel periodo, lavoravano a \"Radio Music 100\" prima che venisse acquisita da Claudio Cecchetto, che licenzi\u00f2 tutti gli speaker per dare un'identit\u00e0 inedita alla nuova emittente. Nel corso degli anni ottanta, la fama del marchio Deejay crebbe sempre grazie a \"DeeJay Television\", che a rotazione veniva condotto dai principali personaggi della radio, tra cui Kay Rush, Gerry Scotti (che debutt\u00f2 cos\u00ec in televisione), Linus e in seguito anche i nuovi arrivi che via via si sono susseguiti ai microfoni dell'emittente, tra cui Amadeus, Jovanotti e Fiorello, nonch\u00e9 diversi fenomeni discografici come Tracy Spencer e Sandy Marton, lanciati da Cecchetto nel mondo della musica (insieme a Sabrina Salerno e altri). In questi anni iniziarono a collaborare con la radio anche Nicola Savino e Roberto Ferrari, tuttora in onda, mentre la parte tecnica era curata da Maurizio Molella e Mario Fargetta, approdati a Radio Deejay nella stagione 1986/1987.\nNegli ultimi anni ottanta fu Amadeus, in radio dal 1986, a condurre la fascia del mattino con \"Mattinata esagerata\", che segner\u00e0 anche l'esordio radiofonico di Fiorello nel 1988 successivamente anche al fianco di Tony Severo in \"Stessa ora, stessa radio, stesso programma\", diventato poi nel 1989 \"W Radio Deejay\" condotto sempre da Fiorello, ora affiancato da Marco Baldini; con i suoi personaggi e la voce ufficiale della radio \"Il Signor La Voce\" Maurizio Desinan. Altra voce simbolo della radio, a partire dal 1987, \u00e8 quella di Mila By Night, inizialmente collocata nella fascia del primo mattino ma subito spostata di notte, ottenendo un incredibile successo per diverse stagioni, fino a met\u00e0 anni novanta.\nForte dei successi televisivi e discografici e della popolarit\u00e0 dei personaggi lanciati da \"Deejay Television\", Radio Deejay nel 1988 ampli\u00f2 sempre pi\u00f9 la copertura in FM in tutta Italia. Nello stesso anno il Gruppo Editoriale L'Espresso, con Elemedia, entr\u00f2 a far parte della societ\u00e0 Erre D.J. srl rilevando parte delle quote di Cecchetto e Gallorini.\n1990-1994: \"Deejay Time\" e \"Viva Radio Deejay\".\nGli anni novanta si aprirono con il grande successo di \"Viva Radio Deejay\", programma che sanc\u00ec la consacrazione di Fiorello, che (insieme ad Albertino e Fargetta) compariva nel ruolo di disturbatore del conduttore ufficiale Marco Baldini, sua storica spalla con il quale negli anni duemila ha bissato il successo radiofonico con Viva Radio 2.\nGerry Scotti condusse una delle sue ultime trasmissioni per l'emittente, \"Il Broccolo\", gioco radiofonico in cui un concorrente ospite in studio veniva corteggiato dagli ascoltatori via telefono, poi passata a Tony Severo. Ricco fu anche il merchandising prodotto in questo periodo, con cappellini, agende e diversi altri piccoli oggetti marchiati Deejay.\nNel 1986 presero il via \"Corsa tris\" e lo storico \"Deejay Time\": all'inizio un semplice programma d'intrattenimento pomeridiano e dal 1991, decurtato nella fascia oraria dalle 14:00 alle 16:00, con Albertino alla conduzione, e la promozione delle novit\u00e0 house, techno ed hip hop. Nel 1993 il programma cavalc\u00f2 in pieno il fenomeno dell'eurodance, diventando uno dei pi\u00f9 ascoltati in Italia dal pubblico giovane, grazie anche alla partecipazione alla regia dei noti dj e produttori di musica dance Fargetta, Molella e Prezioso.\nNel 1991 le frequenze di Radio Deejay contribuirono a lanciare gli 883, che sotto l'ala protettiva di Claudio Cecchetto divennero uno dei gruppi musicali simbolo degli anni novanta.\nL'anno successivo, quando Luca Laurenti subentr\u00f2 a Fiorello, nel frattempo passato a condurre il \"Karaoke\", Radio Deejay ottenne il primato di radio privata pi\u00f9 ascoltata d'Italia con una media di ascoltatori giornalieri che si attestava sui , sorpassando negli ascolti Radio 105. Nello stesso anno per\u00f2, la sede principale della radio, in via Massena a Milano, sub\u00ec ingenti danni a causa di un attentato, secondo gli inquirenti a scopo di estorsione che provoc\u00f2 un miliardo e mezzo di lire di danni, rendendo la radio non operativa per alcune ore. In tutta risposta, Cecchetto reag\u00ec a questo atto intimidatorio mandando un fax a tutti i suoi collaboratori: \"hanno tentato di farci del male, noi rispondiamo facendo del bene\". Da qui nacque \"Radiothon\", una maratona radiofonica con una settimana di dirette ininterrotte a favore della ricerca scientifica per la quale si cercavano i fondi. La maratona \u00e8 stata poi riproposta per diverse stagioni. L'anno successivo, il 1993, \u00e8 segnato dall'arrivo in radio di Elio e le Storie Tese con \"Cordialmente\", che inizialmente ospitava gli interventi comici di Aldo, Giovanni e Giacomo, Luca Laurenti e i Fichi d'India. Anche la Gialappa's Band collabor\u00f2 con la radio di Cecchetto con \"Quasi mai\", mentre il giornalista sportivo Maurizio Mosca affianc\u00f2 Roberto Ferrari in \"La Mosca in Ferrari\".\n1994: Linus subentra a Cecchetto.\nNel 1994, il Gruppo L'Espresso rileva le ultime quote della radio di Claudio Cecchetto (che si \u00e8 cos\u00ec occupato del suo altro progetto, Radio Capital, poi acquistata anch'essa dal gruppo L'Espresso), e diviene proprietario del 100% dell'emittente attraverso la sua controllata \"Elemedia\". Nello stesso anno viene lanciato \"One Two One Two\", programma dedicato alla musica hip hop e condotto a turno dai pi\u00f9 grandi nomi della musica di genere italiana, tra cui J-Ax, Neffa, gli Otierre e La Pina, qui al suo battesimo radiofonico e divenuta col tempo una delle icone della radio. Nello stesso anno Cecchetto lascia anche l'incarico di direttore artistico, a causa di divergenze con la propriet\u00e0. L'intento del fondatore della pi\u00f9 importante realt\u00e0 radiofonica del momento era quello di trasportare in blocco il meglio di quel che aveva creato sotto il marchio Deejay e trasferirlo sulla sua seconda creatura, Radio Capital: a seguire il loro scopritore saranno diversi speaker della radio, come Amadeus, Luca Laurenti, Nikki e Manuela Doriani, mentre la radio fu affidata al nuovo direttore artistico Linus, che dal 1994 mantiene anche il suo ruolo di conduttore nella fascia del mattino con \"Deejay chiama Italia\", in coppia con Nicola Savino. Per sostituire gli speaker che hanno seguito Cecchetto e per rinfrescare il palinsesto (nel frattempo anche Mila By Night ha abbandonato la radio), nella seconda met\u00e0 degli anni novanta Linus effettua una grande \"campagna acquisti\" assumendo diverse nuove voci come Alessio Bertallot (che dal 1996 ha condotto \"B Side\" per 14 anni), Federica Panicucci (\"Dear Deejay\"), Andrea Pezzi e Daria Bignardi. Conferma inoltre la fiducia agli speaker presenti in radio da diversi anni, come Guido Bagatta, Paoletta, che dopo diversi anni in onda con Manuela Doriani in \"Gransera Deejay\" affianca Marco Santin della Gialappa's Band in \"Lunediretta\", o Roberto Ferrari, che nel 1998 affiancato a Digei Angelo porta al debutto il cult \"Ciao belli\". Nel 1997 torna anche Nikki, che comincer\u00e0 la sua avventura con \"Tropical Pizza\", dedicato alla musica rock e alternativa, mentre da Radio Capital nel 1998 arriver\u00e0 anche Irene Lamedica, che ottiene la conduzione di \"One Two One Two\" e successivamente di \"Soulsista\". Sul finire degli anni novanta, cos\u00ec come nel nuovo millennio, Radio Deejay si \u00e8 confermata come una delle radio pi\u00f9 conosciute in Italia.\n1999-2005: \"Pinocchio\", \"Platinissima\" e \"Deejay chiama Italia\".\nNel [[1999]], dopo il breve debutto a \"[[One Two One Two]]\", torna La Pina, ancora oggi una delle voci di punta del palinsesto, che inizialmente conduce un programma serale nella giornata del mercoled\u00ec insieme a [[Marisa Passera|La Giada]], \"Pinup\", e successivamente apre le trasmissioni della radio con \"Bonjour Finesse\", in compagnia della sua [[Bulldog (razza canina)|bulldog]] Cora, per poi stabilirsi nel pomeriggio con \"[[Pinocchio (programma radiofonico)|Pinocchio]]\", successo in onda dai primi anni duemila che conduce insieme a Diego Passoni. Nello stesso periodo arrivano in radio anche [[Ilario Albertani|Ilario]], che a met\u00e0 decennio port\u00f2 al debutto la \"[[50 Songs]]\" e insieme a Lauretta ([[Laura Gauthier]]) ha condotto \"Playdeejay\", e Platinette, che sostituisce nella fascia del primo mattino lo storico [[Marco Baldini]] con \"[[Platinissima]]\". [[Vic (conduttore radiofonico)|Vic]] conquista sempre pi\u00f9 spazio, passando da programmatore musicale a speaker affiancando i conduttori ufficiali La Pina, [[Victoria Cabello]] e [[Guido Bagatta]] per poi ottenere dei programmi tutti suoi sia in una fascia notturna (\"The Last DJ\") che preserale (\"Vickipedia\"). Anche Fabio Volo entra nella squadra di Radio Deejay nel [[2000]] col suo \"[[Il Volo del mattino]]\", mentre il Trio Medusa conduce, dal [[2002]], \"[[Chiamate Roma Triuno Triuno]]\".\nNei primi anni duemila, [[Nicola Vitiello]] debutta ai microfoni come speaker dopo un'esperienza come autore per \"[[Ciao belli]]\" con \"6 sveglio?\", trasmissione d'apertura delle trasmissioni in onda alle 6 che ha condotto per diverse stagioni, fino al [[2007]].\nNello stesso periodo continua il successo pomeridiano del \"Deejay Time\" di Albertino e [[DJ Giuseppe]], coppia che si separer\u00e0 burrascosamente nel [[2005]]. Altre voci che si sono alternate ai microfoni del network in questo periodo sono [[Claudia Cassani]] (in seguito voce dei promo dell'emittente e conduttrice di programmi minori come l'estivo \"Deejay Summertime\"), [[Oriana Fiumicino]], [[Marco Corona]] e [[Franceschina]].\nA met\u00e0 decennio si aggiungono poi le collaborazioni con [[Luciana Littizzetto]], che nella mattinata del sabato ormai dal [[2004]] conduce \"[[La Bomba (programma radiofonico)|La bomba]]\", inizialmente in coppia con [[Paoletta]] e dal 2005 con [[Vic (conduttore radiofonico)|Vic]]. Nello stesso anno debutta anche [[Ivan Zazzaroni]], che conduce sempre al [[sabato]] ma nella fascia del mezzogiorno \"[[Deejay Football Club]]\". Nell'estate dello stesso anno debutta anche [[Laura Antonini]], che a partire dall'anno successivo sar\u00e0 alla guida del programma del mattino del weekend \"[[Megajay]]\" e sfruttata nel corso delle stagioni per le sostituzioni nel corso della settimana.\nLa prima met\u00e0 del decennio si conclude con l'abbandono dell'emittente, nel [[2005]], da parte di [[Paoletta]], una delle voci pi\u00f9 longeve del network. Relegata da qualche tempo al solo palinsesto del weekend, dopo alcuni anni alla conduzione del programma pomeridiano \"SalaJockey\" a cavallo tra gli anni novanta e duemila, ha preferito abbandonare il network. Si tratter\u00e0 solo del primo degli addii da parte di personaggi cos\u00ec importanti per la radio. La fine del decennio e i primi anni del 2010 saranno caratterizzati da uno smantellamento del palinsesto consolidatosi durante gli ultimi anni, alla ricerca di nuovi linguaggi e idee che diano nuovo ossigeno a Deejay.\nDal 2005: \"Chiamate Roma Triuno Triuno\", \"Asganaway\".\nA partire dalla seconda met\u00e0 degli [[anni 2000|anni duemila]], la radio subisce un forte processo di svecchiamento; dopo anni in cui il palinsesto del network \u00e8 andato via via consolidandosi grazie ad una squadra di speaker ben noti, Linus ha via via congedato le voci che riteneva ormai poco utili all'emittente per far spazio ad una \"nuova generazione\" di conduttori.\nI primi ad entrare a far parte dei nuovi palinsesti di Radio Deejay, dal 2005, saranno [[Andrea e Michele]], che propongono \"Due a zero\", programma settimanale dedicato allo sport, per poi affermarsi nella fascia del primo mattino con \"Deejay 6 tu\" a partire dal [[2007]]. Sempre nel [[2007]], a gennaio, arriva da [[Radio Dimensione Suono|RDS]] Federico Russo, inizialmente conduttore di \"Un tranquillo weekend... da paura\" e \"Due due due\", in onda nel fine settimana in coppia con Stefania Salardi della redazione giornalistica della radio, fino all'arrivo (o meglio ritorno, vista la collaborazione con La Pina con lo pseudonimo [[La Giada]] a fine [[anni 1990|anni novanta]]) di [[Marisa Passera]] nel [[2008]], con la quale, dopo un breve periodo ancora al weekend, viene promosso al palinsesto giornaliero con \"Solo 3 minuti\", poi diventato \"[[FM (programma radiofonico)|FM]]\", inizialmente in onda alle 20 e poi a sua volta promosso alle 9 del mattino al posto di \"[[Il volo del mattino]]\" nel [[2012]], in seguito all'abbandono della radio da parte di Fabio Volo.\nTra il [[2006]] e il [[2008]], Albertino (dopo l'abbandono del \"Deejay Time\" da parte di [[DJ Giuseppe]]) collabora con la squadra di \"[[Ciao belli]]\" dando vita a \"[[Sciambola!]]\". L'esperimento, non propriamente riuscito, per\u00f2 \u00e8 stato accantonato e nel [[2008]] \u00e8 tornato lo storico marchio di Ferrari e Digei Angelo, che nel frattempo ha avuto anche una trasposizione televisiva su Italia 1. Nel [[2007]] debutta anche [[Carlo Lucarelli]] con i radioracconti di \"[[Dee Giallo]]\", mentre [[Gianluca Vitiello]] entra a far parte della squadra dei redattori di \"[[Platinissima]]\" e \"[[Deejay chiama Italia]]\" per poi approdare alla co-conduzione con [[Nicola Vitiello]] del pomeriggio domenicale e infine nel talk notturno \"[[Dee Notte]]\".\nNel [[2008]], secondo i dati di ascolto forniti da [[Audiradio]], l'emittente si \u00e8 confermata al secondo posto come ascoltatori a livello nazionale, dietro soltanto a [[Radio Rai]], e quindi ancora al primo posto tra le emittenti private con una media giornaliera di 5.362.000 ascoltatori.\nNel [[2009]] entra nel cast di [[Ciao Belli]] l'imitatore comico [[Claudio Lauretta]].\nIl [[2010]] \u00e8 un anno particolarmente ricco di avvenimenti: [[Irene Lamedica]] e [[Alessio Bertallot]], voci storiche dell'emittente e conduttori dei programmi musicali \"di nicchia\" \"Soulsista\" e \"B-side\", vengono congedati da Linus e contemporaneamente Platinette passa dalla fascia del mattino a quella preserale; al suo posto viene promosso il Trio Medusa, mentre [[Vic (conduttore radiofonico)|Vic]] passa alla fascia del mezzogiorno con \"[[The Network]]\". Nello stesso anno la radio accoglie per\u00f2 nuovi innesti: l'esperienza del concorso \"Un giorno da Deejay\" ha permesso a cinque ragazzi di entrare a far parte del palinsesto della radio; due di loro, [[Frank (disc jockey)|Frank]] e [[Sarah Jane Ranieri]], vengono confermati per le successive stagioni (Marina Minetti, Andrea Molinari e Laura Gramuglia abbandoneranno la radio nel gennaio [[2012]]) e ottengono la fascia pomeridiana del weekend con \"[[Weejay]]\" (con una breve parentesi dal settembre [[2012]] al marzo [[2013]], quando hanno condotto nella pi\u00f9 prestigiosa fascia mattutina \"[[Megajay]]\". Nello stesso anno arriva anche [[Rudy Zerbi]], che per due stagioni conduce con [[Laura Antonini]] \"[[Rudy Sunday]]\" la domenica sera e al mattino durante l'estate \"Rudy Summer\".\nCon l'allontamanto di Bertallot e Lamedica, la radio vide diminuire i programmi prettamente musicali; resiste solo \"[[Tropical Pizza]]\", promosso al giornaliero pomeridiano, e i programmi del weekend, tra cui il \"Deejay Time\", ormai diventato un appuntamento fisso per gli appassionati della musica dance in onda il venerd\u00ec e il sabato dalle 22.\nNel [[2011]] entrano a far parte della radio, dopo la seconda edizione di \"Un giorno da Deejay\", [[Mauro e Andrea]], inizialmente alla conduzione di \"[[Deejay Sport Village]]\" la domenica a mezzogiorno e poi nell'intero weekend con \"[[Weejay]]\" nel [[2012]]. Insieme a [[Frank (disc jockey)|Frank]] e [[Sarah Jane Ranieri]] coprono la maggior parte di ore di sostituzione degli speaker ufficiali durante le loro assenze durante la settimana. Contemporaneamente sbarca in onda direttamente dal web [[Guglielmo Scilla]], che conduce \"[[A tu per Gu]]\" nelle serate del [[marted\u00ec]], [[mercoled\u00ec]] e [[gioved\u00ec]], dalle 21. Contemporaneamente Albertino, in cerca di nuovi stimoli, accoglie all'interno della sua \"[[50 Songs]]\" gli interventi di [[Paolo Noise]], [[Wender]] e [[Fabio Alisei]], con i quali nel settembre [[2011]] d\u00e0 vita al nuovo programma pomeridiano \"[[Asganaway]]\" (la \"[[50 Songs]]\" rimane nel pomeriggio del sabato, mentre lo storico \"Deejay Time\" diventa un appuntamento fisso del venerd\u00ec e sabato notte, dalle 22). Il 31 gennaio [[2012]] al Forum di Assago di Milano davanti a 12.000 persone, Radio Deejay festeggia i suoi 30 anni di vita con una sensazionale festa con la partecipazione di tutti i volti e le voci principali della radio, tra cui Fiorello, Gerry Scotti, [[Max Pezzali]], Jovanotti e, soprattutto, Claudio Cecchetto. Proprio Cecchetto e Linus sanciranno sul palco la pace definitiva dopo 18 anni di totale assenza di rapporti.\nIl [[2012]], oltre a segnare il termine di due classici come \"[[Platinissima]]\" e, in questo caso provvisoriamente, \"[[Il volo del mattino]]\", \u00e8 anche l'anno del ritorno di \"[[One Two One Two]]\", trasmissione del weekend dedicata alla musica [[hip hop]], che dall'ottobre [[2012]] viene condotto, come da tradizione, dai migliori rapper in circolazione; i primi conduttori sono stati [[Emis Killa]], [[Ensi (rapper)|Ensi]] e [[Marracash]]. Al fianco di [[Ivan Zazzaroni]] a \"[[Deejay Football Club]]\" arriva [[Fabio Caressa]], mentre dopo una lunga gavetta al weekend viene promossa al giornaliero [[Laura Antonini]], che con [[Rudy Zerbi]] conduce il nuovo preserale \"[[Rossi di sera]]\" sostituendo Platinette nella sua fascia oraria. Nel corso della stagione, nel gennaio [[2013]], arriva anche Alessandro Cattelan, che si insedia nella fascia del mezzogiorno con \"Catteland\" segnando lo spostamento di [[Vic (conduttore radiofonico)|Vic]] al suo vecchio orario, le 20. Due mesi dopo, precisamente il 9 marzo, torna in onda dopo tredici anni di assenza [[Marco Baldini]], pilastro dell'emittente, che ottiene la fascia del mattino del weekend con \"Il Marchino ha l'oro in bocca\". L'esperienza durer\u00e0 per\u00f2 appena tre mesi: l'ultima diretta del conduttore toscano va in onda a giugno, e dal settembre successivo il mattino del weekend torna in mano a [[Laura Antonini]] e al suo \"[[Megajay]]\", stavolta in coppia con [[Rudy Zerbi]], che dopo una sola stagione lasciano il palinsesto giornaliero per regalare mezz'ora agli altri programmi del pomeriggio \"[[Asganaway]]\", \"[[Tropical Pizza]]\" e \"[[Pinocchio (programma radiofonico)|Pinocchio]]\".\nLa stagione 2013, per\u00f2, ha definitivamente inaugurato un processo di ritorno al passato per l'emittente: torna \"[[Il volo del mattino]]\", prendendo il posto di \"[[FM (programma radiofonico)|FM]]\", e anche Platinette fa il suo ritorno conducendo \"PlatiNight\", trasmissione in onda la domenica sera. Dall'8 gennaio [[2014]], la radio ha espanso la copertura giornaliera di diretta fino ad arrivare a 22 ore su 24: [[Mauro e Andrea]], dopo oltre trent'anni, battezzano la fascia oraria notturna di Deejay con \"[[Dee Notte Fonda]]\". A partire dallo stesso mese, fa il suo ritorno anche [[Guido Bagatta]], che dopo alcune stagioni di assenza torna alla conduzione di \"Guido al cinema\" in onda la domenica alle 13.\nDopo \"[[One Two One Two]]\", il ritorno alle origini della radio attraverso la riscoperta dei generi musicali che hanno caratterizzato gli [[anni 1980|anni ottanta]] e [[anni 1990|novanta]] dell'emittente si realizza nel settembre [[2014]], con la chiusura di \"[[Asganaway]]\" in favore di \"50 Songs Everyday\", nuovo programma musicale incentrato principalmente sulla [[musica dance]] e condotto da Albertino; una riscoperta del genere che si concretizza poi il 3 dicembre [[2014]] con una puntata reunion dello storico \"Deejay Time\" in formazione originale con Albertino, Fargetta, Molella e Prezioso (in onda anche su [[m2o]]) e con il ritorno della musica dance anche al sabato pomeriggio tra le 14-15, storico orario della \"[[Deejay Parade]]\", con \"50 Dance\". Nella stessa stagione, [[Paolo Noise]] lascia l'emittente e [[Fabio Alisei]] con [[Wender]] conducono la diretta di \"[[Sabato sega]]\", trasmissione che tuttavia non andr\u00e0 oltre il mese di febbraio a causa del ritorno dei conduttori su [[Radio 105]], dato il poco spazio concesso. Nel [[2015]], [[Aldo Rock]] \u00e8 protagonista di \"The Book Is on the Radio\", mezz'ora di racconto sotto forma di audiolibro in onda la domenica a mezzanotte, mentre dal mese di gennaio [[Claudia Cassani]] eredita da Albertino la conduzione di \"[[50 Songs]]\".\nLa stagione [[2015]]/[[2016]], nonostante l'intenzione di Linus di cambiare radicalmente il palinsesto poi abbandonata in seguito alle proteste di numerosi ascoltatori legati alle trasmissioni protagoniste degli eventuali cambiamenti (\"[[Pinocchio (programma radiofonico)|Pinocchio]]\", \"[[Ciao Belli]]\" e \"[[Catteland]]\"), riparte con poche modifiche al palinsesto quotidiano; la trasmissione di Alessandro Cattelan cambia format e diventa un \"Catteland - Chiavetta nello spazio\", incentrato sulla musica pi\u00f9 apprezzata dall'ospite di ogni puntata. Cambiamenti pi\u00f9 profondi si ritrovano al weekend, con [[Rudy Zerbi]] al debutto alla conduzione in solitaria al mattino con \"Zerbinator\" e il passaggio di \"[[Megajay]]\" con [[Laura Antonini]] al pomeriggio, mentre [[Frank (disc jockey)|Frank]] e [[Sarah Jane Ranieri]] coprono la fascia della tarda serata con \"Gente della notte\". Alla conduzione della \"[[50 Songs]]\", infine, debutta Alessandro Cattelan. Oltre a [[Mauro e Andrea]], in questa stagione lasciano la radio anche Platinette e [[Guglielmo Scilla]]. Nel corso della stagione [[2015]]/[[2016]] si registrano il ritorno di Mario Fargetta e, dal 9 gennaio, della storica \"[[Deejay Parade]]\".\nLa stagione [[2016]]/[[2017]] non subisce molte variazioni, se non l'ingresso di [[Chicco Giuliani]], proveniente da [[San Marino RTV|Radio San Marino]], che debutta al sabato ed alla domenica mattina dal febbraio del 2017 tra le 6 e le 7, nello slot occupato sempre da [[Andrea e Michele]] con [[Deejay 6 tu|Deejay 6 Tu]]. La classifica \"[[50 Songs]]\" viene rinnovata e sostituita dalla \"30 Songs\" con Linus alla conduzione. Vengono inseriti vari programmi in prima serata, come ad esempio \"No Spoiler\", dedicato alle serie TV.\nPer la stagione [[2017]]/[[2018]] la radio abbandona la partnership con il programma \"[[X Factor (Italia)|X Factor]]\", che passa nelle mani di [[RTL 102.5]]. Durante l'estate 2017, viene formata la coppia composta da [[Vic (conduttore radiofonico)|Vic]] e Valentina Ricci, l'autrice di \"Pinocchio\"; il programma continuer\u00e0 anche dopo l'estate, al sabato mattina al posto de \"La Bomba\", condotto sempre da Vic e da [[Luciana Littizzetto]], fino alla reintroduzione del programma ad ottobre. Alla coppia [[Laura Antonini]] e [[Rudy Zerbi]] torna con il programma \"Colazione da Deejay\". La \"[[30 Songs]]\" passa nelle mani di Federico Russo, che prende il posto di Linus alla guida. La coppia composta da [[Sarah Jane Ranieri|Sarah Jane]] e [[Chicco Giuliani]] al sabato e domenica pomeriggio conduce il programma \"[[Megajay]]\". Vengono creati inoltre nuovi programmi, come \"Deejay Sporting Club\" in onda la domenica pomeriggio per commentare in diretta le partite, condotto dai giornalisti [[Alessandro Prisco]] e [[Paolo Menegatti]], ed il programma \"Say Waaad?\" con Wad, il conduttore di \"[[One Two One Two]]\".\nNel 2019 debuttano [[Gianluca Gazzoli]], [[Vittoria Hyde]], [[Daniele Bossari]] e [[Federica Cacciola]], che resta in squadra solo 6 mesi. Esordisce il programma settimanale Cinema DeeJay, ogni sabato alle 19 con Antonio Visca e Nicola Vitiello. In concomitanza con il rilancio di [[Radio m2o]] Albertino lascia il pomeriggio di Radio DeeJay dopo 35 anni ininterrotti. Resta nel palinsesto solo la sua ora del sabato, storicamente dedicata alla [[Deejay Parade]], che viene ribattezzata Deejay Time. Il suo spazio dal luned\u00ec al venerd\u00ec viene preso da Federico Russo e Francesco Quarna, con una nuova versione dello storico programma Play Deejay.\n2020: dal lockdown al ritorno alla normalit\u00e0.\nL\u2019inizio del 2020 vede un ridimensionamento dello spazio di Daniele Bossari, che senza pi\u00f9 Federica Cacciola passa a condurre un suo programma di due ore la domenica alle 20. Il weekend viene ereditato da [[Chicco Giuliani]] e [[Vittoria Hyde]], che si dividono il pomeriggio con il confermato Gazzoli.\nA inizio marzo, in concomitanza con il lockdown causato dalla [[Pandemia di COVID-19 del 2020 in Italia|pandemia di COVID-19 in Italia]], il palinsesto viene rimaneggiato: le trasmissioni di primo mattino, serali e notturne vengono chiuse, con rimescolamenti che vedono anche Rudy Zerbi e Laura Antonini in diretta ogni giorno dalla sede di Roma, per limitare la quantit\u00e0 di persone impiegate in Via Massena. Alcuni conduttori, tra cui La Pina e Nicola Savino, trasmettono per mesi da casa. Con il mese di maggio la programmazione torna quasi regolare, cos\u00ec come l\u2019estate, quando viene introdotto il nuovo programma \"[[Summer Camp]]\", che fonde in un\u2019unica trasmissione i precedenti \"Play DeeJay\" e \"Tropical Pizza\". Il nuovo programma viene poi confermato anche nel palinsesto autunnale, che per il resto presenta pochissime novit\u00e0, tra cui l\u2019uscita di [[Chicco Giuliani]] (verso [[Radio Capital]]) e [[Vittoria Hyde]] (che torna a [[Radio m2o]]) e il debutto del programma \"Deejay Viral\", sabato alle 15 con Wad.\nDal 7 al 25 giugno 2021 Linus, Nicola Savino e altri collaboratori hanno dato il via al \"Tour de Fans\", una corsa a tappe sulla falsariga del [[Giro d'Italia]] ed il [[Tour de France]]. Il gruppo \u00e8 partito da [[Bergamo]] ed ogni giorno ha trasmesso da una citt\u00e0 diversa fino all'arrivo a [[Pula (Italia)|Pula]]. Le regioni attraversate sono state la [[Lombardia]], il [[Veneto]], l'[[Emilia Romagna]], la [[Toscana]], l'[[Umbria]], il [[Lazio]] e la [[Sardegna]], dove il tour si \u00e8 concluso.\nSuccessivamente Chicco Giuliani torna in onda su Deejay dalla mezzanotte alle due del mattino con \"NightCall\"\nA settembre 2021 le novit\u00e0 del palinsesto sono rappresentate dal ritorno della [[Deejay Parade]] nel classico format di 20 posizioni, in onda il sabato sera alle 23, da \"Frank e Ciccio\" in onda tutti i giorni alle 16, e da \"Forty Forty\", nel pomeriggio del weekend, dalle 14 alle 17.\nIl 1 febbraio 2022, Radio Deejay compie 40 anni e per festeggiare la ricorrenza il palinsesto viene modificato, cominciando dalle ore 6.00 del primo febbraio fino alle ore 22.00 del 2 febbraio, in sessioni da 2 ore, con i conduttori vengono associati in fasce orarie e accoppiamenti diversi dal solito. All'interno dei programmi vengono intervistati artisti e vecchi speaker che hanno partecipato alla \"vita\" della radio.\nIdentit\u00e0 musicale.\nFin dal suo esordio, la rete si \u00e8 resa immediatamente riconoscibile nel panorama musicale grazie alla tipologia di musica proposta: Claudio Cecchetto e i suoi collaboratori, primo su tutti [[Dario Usuelli]], tuttora responsabile della programmazione musicale della radio, decidono di puntare sulla musica [[New wave (musica)|new wave]] importando in [[Italia]] un genere che, all'epoca, era ancora piuttosto snobbato; gruppi come i [[Depeche Mode]], gli [[Spandau Ballet]], e successivamente i [[Duran Duran]] devono il loro successo nella penisola anche a Radio Deejay. Alla fine degli [[anni 1980|anni ottanta]], la radio ha invece lanciato diversi artisti italiani scoperti da Cecchetto, che hanno contribuito a lanciare un genere come la [[italo disco]] ([[Sabrina Salerno]], [[Sandy Marton]], [[Tracy Spencer]]). Nei primi [[anni 1990|anni novanta]], ad essere lanciati nel mondo della musica grazie a Radio Deejay sono stati artisti [[hip hop]] come Jovanotti, [[Neffa]] e gli [[Articolo 31]], o gruppi come gli [[883 (gruppo musicale)|883]]. Subito dopo, contribuisce all'invasione in [[Italia]] della musica [[eurodance]], complice la presenza all'interno della radio di dj professionisti del settore come Giorgio Prezioso e Mario Fargetta. Terminata l'ondata [[eurodance]], Deejay punta maggiormente sulla musica techno.\nSuccessivamente, l'emittente si \u00e8 omologata all'offerta musicale delle altre radio concorrenti, mandando in onda i principali successi del momento ma mantenendo comunque una programmazione orientata maggiormente verso la [[musica dance]], specialmente nei programmi condotti da Albertino e nelle fasce notturne del weekend, e trasmettendo poca musica italiana. Proposte musicali meno commerciali sono assicurate all'interno di alcuni appositi programmi, come \"[[Tropical Pizza]]\" di Nikki, prevalentemente dedicato alla [[musica rock]], \"B Side\" con [[Alessio Bertallot]] specializzato nella trasmissione di musica pi\u00f9 sperimentale come ad esempio il [[trip hop]], \"Soulsista\" e \"[[One Two One Two]]\", rispettivamente dedicati alla musica R&amp;B e hip hop.\nL'emittente dedica spazio anche alla riproposizione di alcuni classici della musica internazionale in particolar modo nello spazio \"Deejay - Riavvolgi\", appuntamento fisso allo scoccare di ogni ora, ma gi\u00e0 a partire dalla tarda serata le hit del momento si alternano pi\u00f9 frequentemente a quelle del passato. Un appuntamento fisso in onda al 30\u00ba minuto circa di ogni ora \u00e8 con \"Deejay - Avanti veloce\", uno spazio che propone novit\u00e0 musicali.\nCanale televisivo.\nA partire dal 10 giugno [[2002]], sulla piattaforma satellitare sono iniziate le trasmissioni di [[Deejay TV]]. Il canale televisivo, sotto la guida artistica di Linus, era visibile in chiaro in tutta Europa fino al [[2003]], anno in cui l'emittente divenne parte del pacchetto [[Sky Italia|Sky]] e codific\u00f2 le proprie trasmissioni.\nIl 1\u00ba novembre [[2009]] il canale sostituisce [[All Music]] sulle sue frequenze, mentre la rete satellitare presente su Sky viene sostituita da [[myDeejay]].\nIl canale trasmette 24 ore su 24 video musicali, ed \u00e8 compreso nel pacchetto Sky TV. Allo scoccare di ogni ora c'\u00e8 la rubrica Deejay4You, dove i telespettatori da casa possono scegliere tramite internet 4 canzoni, creando una piccola playlist musicale.\nDal gennaio [[2015]] il canale passa in mano al gruppo di [[Discovery Italia]] (anche se il marchio Deejay rimane di propriet\u00e0 del [[GEDI Gruppo Editoriale|Gruppo Editoriale L'Espresso]]) che lo aggiunge al pacchetto dei suoi canali sul digitale terrestre, [[DMAX (Italia)|DMAX]] e [[Real Time (rete televisiva)|Real Time]], ritrasmettendone per la maggior parte del palinsesto i contenuti. Inoltre, nel [[2016]] il canale cambia nome e diventa NOVE, mantenendo per un breve periodo il marchio \"Deejay\" all'interno del logo, che poi sparir\u00e0 ufficialmente con l'inizio della stagione televisiva [[2016]]-[[2017]].\nDopo l'annuncio da parte di Elemedia di aver riacquistato l'LCN 69 del digitale terrestre, l'emittente riprende le trasmissioni dal 14 gennaio 2018, con una programmazione incentrata su video musicali e il simulcast delle trasmissioni [[Deejay chiama Italia|\"Deejay Chiama Italia\"]], \"Summer Camp\" e \"Say Waad?!?\". Deejay TV trasmette anche sul canale 714 della piattaforma [[Sky Italia]] sostituendo [[myDeejay]] che viene chiuso.\nProgrammi.\nProgrammi storici.\nDeejay viral (con Wad)\nSpeaker.\nAttualmente in onda.\nAd oggi i personaggi principali sono:\nSpeaker storici.\nHanno lavorato per questa emittente:\nAscolti.\nAscolti rilevati da Gfk-Eurisko/RadioMonitor.\nPer il primo dato non viene riportata la variazione rispetto all'ultimo dato Audiradio per via del diverso metodo di rilevazione.\nNell'anno 2018 gli ascolti nel giorno medio sono stati 5.049.000, confermando il quarto posto tra le radio nazionali.\nIl dato del giorno medio dell'anno 2019 segna 5.196.000 ascoltatori e la risalita al terzo posto tra le radio nazionali.\nNel 2020 sono stati pubblicati solo i dati di ascolto relativi al secondo semestre, che vedono la radio risalire al secondo posto tra le emittenti nazionali, con 5.001.000 ascoltatori.\nEventi e Tour.\nZozzoni Day.\nLo Zozzoni Day (abbreviato anche ZZZDay) \u00e8 un evento realizzato dal Trio Medusa in collaborazione con il [[Cesvi|CESVI]]. La terza edizione si \u00e8 tenuta il 22 dicembre [[2017]]. Precedentemente si \u00e8 tenuto nel [[2015]] e nel [[2014]].\nDeejayTen.\nDeejayTen \u00e8 la corsa organizzata da Radio Deejay ogni anno in varie citt\u00e0. Le pi\u00f9 importanti sono quelle di Milano, [[Firenze]], [[Bari]] e [[Roma]] e si tengono in mesi differenti.\nDeejay Coast to Coast.\nDal 9 giugno fino al 18 luglio [[2015]] viene realizzata la prima ed unica edizione di Deejay Coast to Coast, dove gli speaker a rotazione, trasmettevano in diretta dal Track della Radio. I programmi pi\u00f9 importanti, per una settimana ciascuno, trasmettevano ogni giorno da una localit\u00e0 marittima diversa. Vi presero parte il Trio Medusa, Albertino con [[Wender]], [[Fabio Alisei]] e [[Paolo Noise]], Alessandro Cattelan, Linus e Nicola Savino, Nikki, Fabio Volo.\nCollegamenti esterni.\n[[Categoria:Emittenti radiofoniche di GEDI Gruppo Editoriale]]\n[[Categoria:Emittenti radiofoniche con sede a Milano]]"}
{"id": "314885", "revid": "125875749", "url": "https://it.wikipedia.org/wiki?curid=314885", "title": "Renzo Ulivieri", "text": "Carriera.\nCalcio.\nAllenatore.\nDopo una breve carriera da calciatore trascorsa giocando per cinque anni come centromediano nelle giovanili della Fiorentina, retrocedendo poi nel 1966 in quarta categoria con il Cuoiopelli, Ulivieri, laureato all'ISEF a 22 anni, esordisce come allenatore nella stessa squadra a 24 anni. Allener\u00e0 successivamente nel 1967-1968 il San Miniato, dal 1968 al 1971 la Primavera del e, nel 1971-1972 il Fucecchio.\nProprio nel 1974 passa ad allenare l'Empoli in Serie C1, poi dal 1976 al 1978 fa parte dello staff tecnico delle giovanili della Fiorentina. Passa poi alla in Serie B, terminando il campionato in nona posizione. Dopo un\u2019altra stagione in serie cadetta con il L.R. Vicenza, esordisce in Serie A nel campionato 1980-1981 sulla panchina del Perugia, venendo per\u00f2 sostituito dopo 15 giornate.\nAllena quindi la Sampdoria, portandola dalla B alla A nella stagione 1981-1982; nelle annate successive la Samp ottiene il 7\u00ba e il 6\u00ba posto; dopo due campionati a Cagliari, nel 1986 \u00e8 coinvolto nello scandalo del \"Totonero-bis\" e condannato con una squalifica di tre anni, confermata anche nel processo di appello.\nTornato in panchina, grazie alla chiamata del Presidente Francesco Farina, ha allenato il (1989-1991), ottenendo la promozione in Serie B, grazie ad una difesa molto solida (9 reti subite in 34 gare, record tuttora imbattuto del portiere Marco Ballotta). Dopo una salvezza nella stagione 1990-1991 alla guida dei \"canarini\", torna a Vicenza (1991-1994), ottenendo una nuova promozione dalla C1 alla B.\nNel 1994 scende di nuovo in Serie C1 con il Bologna, vincendo il campionato. La stagione successiva vince il torneo cadetto nel finale: il cosiddetto \"Torneo dei Bar\", 6 vittorie nelle ultime sei partite. Il campionato 1996-1997 vede la migliore prestazione dei felsinei dalla fine degli anni 1960, col 7\u00ba posto in campionato e la semifinale di Coppa Italia persa a 5 minuti dalla fine. L'ultimo anno in Emilia lo vede da un lato legato alla querelle con Roberto Baggio (lasciato in panchina nella sfida contro la Juventus, il \"Divin Codino\" abbandon\u00f2 offeso il ritiro), e dall'altro a capo di una squadra che con merito ottiene la qualificazione all'Intertoto, facendo dello stesso Baggio il miglior cannoniere italiano dell'anno. Ci\u00f2 nonostante la societ\u00e0 rossoblu pensa ugualmente alla sua sostituzione, e di conseguenza nel 1998 il tecnico passa in B al Napoli, dov'\u00e8 esonerato a 3 giornate dalla fine del campionato. Nella stagione 1999-2000 subentra sulla panchina del Cagliari alla 5\u00aa giornata ma non pu\u00f2 evitare la retrocessione in B dei sardi.\nNella stagione successiva \u00e8 chiamato dal alla penultima giornata d'andata dopo le dimissioni a sorpresa di Arrigo Sacchi. I gialloblu finiscono quarti, qualificandosi per i preliminari di Champions League. Dopo l'eliminazione a opera del Lille, Ulivieri lascia la guida del Parma il 31 ottobre 2001. L'anno dopo viene chiamato dal al posto dell'esonerato Giancarlo Camolese, ma la sua avventura sulla panchina granata dura solo 14 partite, sostituito dalla coppia composta da Giacomo Ferri e Renato Zaccarelli. Alla fine comunque i granata non riescono ad evitare la retrocessione in cadetteria.\nNel febbraio del 2004 \u00e8 ingaggiato dal Padova, in Serie C1, con cui termina al 7\u00ba posto il suo scampolo di stagione e al 6\u00ba posto nell'intero campionato successivo. Nell'estate seguente torna a Bologna: licenziato nel novembre del 2005, viene richiamato dalla dirigenza pochi mesi dopo. Nella stagione 2006-2007 \u00e8 confermato alla guida dei felsinei, ma viene esonerato il 14 aprile 2007, all'indomani della disfatta esterna per 3-0 contro il Genoa, nell'anticipo della 34\u00aa giornata del campionato di Serie B.\nIl 1\u00ba novembre dello stesso anno viene ingaggiato dalla , sotto consiglio del suo ex allievo ed ex tecnico della squadra amaranto Walter Mazzarri. Subentra a Massimo Ficcadenti, esonerato dopo la sconfitta interna per 3-1 contro il , ma Ulivieri viene sollevato a sua volta dall'incarico il 3 marzo 2008 dopo lo 0-0 casalingo contro il Palermo e nonostante avesse vinto una settimana prima contro la per 2-1 che al momento era classificata terza. Fu sostituito da Nevio Orlandi che porter\u00e0 la squadra alla salvezza. Il suo bilancio sulla panchina amaranto \u00e8 di 4 vittorie, 5 pareggi e 7 sconfitte.\nDal settembre del 2014 diventa allenatore a titolo gratuito della , squadra di calcio femminile di San Miniato militante in Serie B. Nel settembre 2015 diventa allenatore della squadra femminile del , in Serie C regionale e dal campionato 2018-2019 nella riformata Serie C.\nDirigente.\nUlivieri \u00e8 dal 2006 presidente dell'Associazione Italiana Allenatori Calcio, succedendo ad Azeglio Vicini (nominato presidente onorario). In questa veste, nell'estate del 2011 \u00e8 stato protagonista di una singolare forma di protesta, incatenandosi ai cancelli della FIGC a causa della rimozione dell'obbligatoriet\u00e0 del patentino di tecnico, apportata dalla Federcalcio in alcune serie minori.\nPolitica.\nIscritto al Partito Comunista Italiano dagli anni sessanta, con cui fu consigliere comunale ed assessore nel comune di San Miniato, confluisce negli anni novanta nel Partito Democratico della Sinistra e poi nei Democratici di Sinistra, per poi aderire alla fine degli anni duemila prima al Partito Democratico e poi a Sinistra Ecologia Libert\u00e0. \nIl 31 marzo 2010 diviene il nuovo coordinatore locale di SEL nel comune natale di San Miniato.\nNel dicembre del 2012, Ulivieri si presenta in Toscana alle primarie di Sinistra Ecologia Libert\u00e0, indette per la selezione dei candidati al Parlamento italiano in vista delle elezioni politiche 2013. Alle consultazioni, svoltesi il 29 dicembre 2012, Ulivieri ottiene la candidatura grazie ai 2.112 voti ottenuti, che gli valgono il secondo posto tra i prescelti in lista al Senato; alle successive politiche del 24 e 25 febbraio 2013, non riuscendo per\u00f2 ad essere eletto.\nNel 2018 Ulivieri sostiene la lista Potere al Popolo! alle elezioni politiche del 2018.\nSi candida alle elezioni regionali in Toscana del 2020, nella lista Toscana a Sinistra a sostegno di Tommaso Fattori, avversario di Eugenio Giani del centro-sinistra, biscugino di Ulivieri, senza risultare eletto."}
{"id": "314886", "revid": "1305772", "url": "https://it.wikipedia.org/wiki?curid=314886", "title": "Terremoto dello Shaanxi del 1556", "text": "Il terremoto dello Shaanxi (s=\u534e\u53bf\u5927\u5730\u9707|p=Hu\u00e0xi\u00e0n D\u00e0d\u00eczh\u00e8n), o terremoto della Contea di Hua (\u5609\u9756\u95dc\u4e2d\u5927\u5730\u9707) o terremoto di Jiajing (c=\u5609\u9756\u5927\u5730\u9707|p=Ji\u0101j\u00ecng D\u00e0d\u00eczh\u00e8n), \u00e8 il pi\u00f9 grave terremoto documentato per numero di vittime, circa 830.000.\nAvvenne la mattina del 23 gennaio 1556 nella provincia di Shaanxi, in Cina. Furono colpite dal sisma pi\u00f9 di 97 contee nelle province di Shaanxi, Shanxi, Henan, Gansu, Hebei, Shandong, Hubei, Hunan, Jiangsu e Anhui. Un'area larga circa 900 km fu distrutta e in alcune contee il 60% della popolazione rimase ucciso. La maggior parte della popolazione a quel tempo viveva in caverne artificiali, le yaodong, scavate nel loess (rocce di quarzo, feldspato e mica, molto friabili), molte delle quali crollarono durante il disastro causando per questo motivo il pi\u00f9 alto numero di vittime da terremoto nella storia.\nIl terremoto.\nIl catastrofico terremoto avvenne durante il regno dell'Imperatore Jiajing della dinastia Ming e per questo nelle fonti cinesi viene ricordato anche come \"terremoto di Jiajing\" (c=\u5609\u9756\u5927\u5730\u9707|p= \"Ji\u0101j\u00ecng D\u00e0d\u00eczh\u00e8n\").\nStime moderne basate su dati geologici attribuiscono al terremoto una magnitudo 8 (scala Richter), equivalente a un miliardo di tonnellate di TNT.\nNonostante sia il primo terremoto e il quinto disastro naturale in assoluto per numero di vittime, ci sono stati terremoti con magnitudo maggiore. Le scosse di assestamento continuarono numerose per sei mesi. L'epicentro fu nella Contea di Hua vicino al Monte Hua nello Shaanxi.\nNegli annali cinesi viene descritto cos\u00ec:\nIl terremoto danneggi\u00f2 gravemente la foresta di Stele. Delle 114 stele, 40 furono rotte dal terremoto.\nLo studioso Qin Keda sopravvisse al terremoto e ne registr\u00f2 i dettagli. Le sue conclusioni furono che \"all'inizio del terremoto, la gente nelle case non dovrebbe uscire subito. Bisogna sdraiarsi a terra e aspettare la fortuna. Se anche il nido crolla, alcune uova possono rimanere intatte.\" Questo potrebbe indicare che molte persone siano state uccise nella fuga mentre avrebbero potuto sopravvivere rimanendo ferme.\nLe scosse ridussero l'altezza della Piccola Pagoda dell'Oca Selvatica a Xi'an da 45 a 43,4 m.\nLe caverne di loess.\nMilioni di persone vivevano in caverne artificiali nell'area dell'altopiano del Loess. Loess \u00e8 il nome del suolo friabile depositato dal vento sul plateau nel corso dei secoli. L'argilla di loess si \u00e8 formata in milioni di anni grazie al vento che porta la sabbia dal deserto del Gobi.\nIl loess \u00e8 un terreno molto soggetto ad erosione, suscettibile alle forze del vento e dell'acqua. Il Loess Plateau e il suo suolo polveroso coprono quasi tutte le province di Shanxi, Shaanxi, e Gansu e parte delle altre. Molta della popolazione viveva in caverne chiamate Yaodong scavate in questi monti.\nQuesta fu la causa principale dell'alto numero di vittime: il terremoto caus\u00f2 delle frane che distrussero le grotte.\nCosti.\nIl numero di vittime tramandato dalla tradizione \u00e8 di 830.000. Il danno alle propriet\u00e0 fu cos\u00ec grande da essere incalcolabile in termini moderni: un'intera regione della Cina venne distrutta e circa il 60% della sua popolazione ucciso.\nComparazione.\nIl terremoto del 1556 non fu il peggior disastro della storia cinese. Ad esempio la Grande carestia cinese tra il 1959 e il 1961 provoc\u00f2 diversi milioni di vittime."}
{"id": "314888", "revid": "1833437", "url": "https://it.wikipedia.org/wiki?curid=314888", "title": "Lago di Sartirana", "text": "Il lago di Sartirana \u00e8 un lago della Lombardia, compreso tra il Parco regionale dell'Adda Nord e il Parco regionale di Montevecchia e della Valle di Curone, in territorio di Merate (Lecco).\nIl lago di Sartirana \u00e8 un bacino di origine morenica e dal 1983 \u00e8 \"Riserva naturale della Regione Lombardia\" (legge 86/1983). Dall'agosto del 2003 ha ottenuto il riconoscimento di sito di interesse comunitario (S.i.c. - Unione europea).\nL'area complessiva della Riserva \u00e8 di 23,60 ettari, mentre la superficie del lago \u00e8 di 9,80 ettari e quella del bacino imbrifero \u00e8 di 99 ettari. La profondit\u00e0 massima del bacino \u00e8 di 3,50 metri, media di 2,50 metri, il suo volume \u00e8 di 196\u00a0000 metri cubi.\nL'ente gestore \u00e8 il Comune di Merate che opera mediante il Consiglio di gestione e il Comitato tecnico scientifico.\nNella Riserva sono in vigore rigorosi limiti alle attivit\u00e0 umane e di pesca."}
{"id": "314889", "revid": "2104733", "url": "https://it.wikipedia.org/wiki?curid=314889", "title": "Thom Yorke", "text": "Inserito al 66\u00ba posto nella lista dei 100 migliori cantanti di sempre secondo Rolling Stone, suona principalmente chitarra elettrica, chitarra acustica e pianoforte, ma ha anche suonato batteria e basso (specialmente durante le sessioni di registrazione di \"Kid A\" e \"Amnesiac\" con i Radiohead). Ha anche prodotto tre album come solista: \"The Eraser\" (2006), \"Tomorrow's Modern Boxes\" (2014) e \"Anima\" (2019).\nBiografia.\nFormazione.\nFin da bambino Thom Yorke viene sottoposto a vari interventi chirurgici per correggere una paralisi congenita all'occhio sinistro. Nei primi cinque anni di vita subisce molte operazioni, da lui stesso considerate \"rappezzamenti\", le quali determineranno una semi-cecit\u00e0 e una blefaroptosi alla palpebra sinistra, che diverr\u00e0 poi il suo tratto somatico inconfondibile. Ci\u00f2, unito al fatto che la famiglia Yorke non si \u00e8 mai stabilita in un luogo per molto tempo, causa in lui una difficolt\u00e0 nel costruire nuove amicizie, creando cos\u00ec un'atmosfera di isolamento. Il motivo di questi frequenti cambiamenti di ubicazione derivano dal lavoro del padre, venditore di strumenti per l'ingegneria chimica.\nLa famiglia Yorke si stabilisce definitivamente nello Oxfordshire e Yorke riceve la sua prima chitarra come regalo per i suoi sette anni, essendo stato ispirato da un'esibizione in TV del chitarrista Brian May. La sua prima canzone, \"Mushroom Cloud,\" descrive un'esplosione nucleare, e all'et\u00e0 di dieci anni riunisce la sua prima band alla scuola pubblica per ragazzi di Abingdon. \u00c8 in questa scuola che incontra i componenti dei futuri Radiohead, ossia Ed O'Brien, Philip Selway, Colin Greenwood e suo fratello pi\u00f9 giovane, Jonny. Il gruppo \u00e8 chiamato inizialmente On a Friday, dato che il venerd\u00ec era l'unico giorno in cui la band aveva la possibilit\u00e0 di provare. Parlando delle sue influenze musicali ai tempi della scuola, Yorke afferma: \"La scuola era sopportabile perch\u00e9 il dipartimento di musica era separato dal resto della scuola. Aveva pianoforti in minuscole stanze, ed ero solito passare un sacco di tempo intrattenendomi l\u00ec dopo la scuola\". Nel 1985 vedere in concerto Siouxsie Sioux a Oxford lo ha ispirato a diventare cantante.\nDopo il diploma Yorke posticipa l'iscrizione all'universit\u00e0 di un anno. Durante questo periodo si cimenta in qualche lavoro saltuario ed \u00e8 coinvolto in un incidente d'auto, che lo render\u00e0 diffidente verso ogni tipo di trasporto meccanizzato. Yorke lascia Oxford per studiare all'Universit\u00e0 di Exeter alla fine del 1988, limitando cos\u00ec le giornate di prove con gli On a Friday alle sole pause festive. Durante il periodo passato a Exeter, Yorke lavora come DJ e suona per un breve periodo con la band Headless Chickens. Yorke incontra inoltre Rachel Owen, con la quale inizia una relazione.\nRadiohead.\n\u00c8 solo nel 1992, con il sopraggiungere del contratto con la EMI, che la band muta il suo nome in Radiohead, denominazione mantenuta tutt'oggi dalla band della quale Yorke \u00e8 cantante e leader. Thom approccia la musica sperimentale come un percorso interiore, che negli anni novanta lo rende inconfondibile per stile e concezioni intellettuali che descrivono la societ\u00e0 tecnologica in maniera seria e profonda, con quel tocco di malinconia che contraddistingue la sua continua ricerca di una tranquillit\u00e0 apparente. Ha partecipato alla realizzazione della colonna sonora, non originale, del film \"Velvet Goldmine\" del 1998, realizzando tre cover del musicista Bryan Ferry.\nCarriera da solista.\n\"The Eraser\".\nIl 7 luglio 2006 \u00e8 uscito il suo primo album da solista, \"The Eraser\" (anticipato dal singolo \"Harrowdown Hill\"), prodotto con la collaborazione di Nigel Godrich, produttore di tutti gli album dei Radiohead da \"OK Computer\". \"Analyse\", secondo singolo estratto, accompagna i titoli di coda del film \"The Prestige\", diretto da Christopher Nolan.\nNel 2009 ha partecipato alla colonna sonora di \"\" con il brano \"Hearing Damage\".\n\"Tomorrow's Modern Boxes\".\nIl 26 settembre 2014 pubblica a sorpresa il secondo album da solista, \"Tomorrow's Modern Boxes\". Il disco, composto di otto tracce, e prodotto con l'aiuto di Nigel Godrich, viene venduto al costo di 6 dollari attraverso una inedita interfaccia di BitTorrent ed \u00e8 accompagnato dal video di \"A Brain in a Bottle\".. In meno di 24 ore, l'album viene scaricato pi\u00f9 di 100.000 volte nel mondo e secondo Yorke l'innovativa modalit\u00e0 di vendita e distribuzione diretta rappresenta un nuovo modo per i musicisti di ottenere un maggior controllo sulle proprie opere.\nNel 2015 ha composto un brano, \"Subterranea\", per la mostra a Sydney dello storico collaboratore per artwork e copertine dei Radiohead Stanley Donwood, che ha fatto molto parlare di s\u00e9. La cosa sorprendente \u00e8 la sua durata, di ben 18 giorni, cio\u00e8 esattamente la durata dell'esposizione; inoltre, nessuno dei 25.929 minuti \u00e8 uguale all'altro.\n\"Suspiria (Music for the Luca Guadagnino Film)\".\nViene annunciata per il 26 ottobre 2018 l'uscita di \"Suspiria (Music for the Luca Guadagnino Film)\" per XL Recordings. L'album contiene 25 brani composti per il film \"Suspiria\" di Luca Guadagnino. Il disco \u00e8 stato anticipato dal singolo \"Suspirium\", premiato come miglior brano originale alla settantacinquesima Mostra del Cinema di Venezia.\n\"Anima\".\nA met\u00e0 giugno 2019 annuncia il nuovo lavoro solista, iniziandone la promozione stampando e affiggendo alcuni volantini in giro per Milano, contenenti un numero verde e la scritta \"\"Hai perso i tuoi sogni? Non disperare. Qui ad ANIMA abbiamo costruito una Camera dei Sogni. Chiama il numero verde e troveremo i tuoi sogni per te.\" O altri con la scritta: \"Perch\u00e9 non possiamo ricordare i nostri sogni? \u00c8 sempre la stessa storia. Notte dopo notte viaggiamo verso terre lontane, meravigliose e insolite. Ma alla mattina facciamo fatica a ricordare i dettagli. O persino i contorni. Ma ora quei giorni sono passati. Qui ad ANIMA abbiamo costruito una camera dei sogni. Chiama il numero verde e i tuoi sogni saranno tuoi da rivivere ancora e ancora.\"\" Chiamando il numero, si poteva ascoltare in anteprima la traccia. Ha inoltre realizzato un cortometraggio diretto da Paul Thomas Anderson e prodotto da Netflix, il cui trailer \u00e8 stato pubblicato su YouTube il 20 giugno 2019.\nAtoms for Peace.\nHa inoltre fondato con Flea gli Atoms for Peace, una band di rock sperimentale ed elettronica formatasi nel 2009 a Los Angeles. Il loro album di debutto, \"Amok\", \u00e8 uscito il 25 febbraio 2013.\nThe Smile.\nIl 22 maggio del 2021 Thom Yorke, Jonny Greenwood e Tom Skinner, insieme al fidato produttore Nigel Godrich, annunciano la creazione di un nuovo gruppo chiamato \"The Smile\". Debuttano la sera stessa al concerto di Glastonbury, disponibile in streaming. Il sound della band trae ispirazione dal post-punk e dal math-rock.\nCollaborazioni.\nHa collaborato nel 1998 con i Drugstore per il brano \"El President\" inserito nell'album \"White Magic for Lovers\" e con gli Unkle per \"Rabbit in Your Headlights\", presente nel disco \"Psyence Fiction\". Nel 2008 ha realizzato insieme a Bj\u00f6rk il singolo \"N\u00e1tt\u00fara\". Ha lavorato anche con Burial, Modeselektor, PJ Harvey, Sparklehorse, My Bloody Valentine e altri artisti.\nVita privata.\nHa un fratello minore, Andy, cantante della band Unbelievable Truth dal 1993 al 2000. Yorke attualmente vive nell'Oxfordshire.\nNel 2015 si \u00e8 separato da Rachel Owen (una fotografa che ha conseguito il dottorato in storia dell'arte), conosciuta 23 anni prima, con la quale ha avuto due figli, Noah, nato nel 2001 (al quale \u00e8 stato dedicato l'album \"Amnesiac\"), e Agnes Mair, nata nel 2004 (alla quale Yorke ha dedicato \"The Eraser\"). Rachel muore a causa di un cancro nel dicembre del 2016. Il 19 settembre del 2020 sposa in Sicilia l'attrice italiana Dajana Roncione.\n\u00c8 un convinto vegetariano e sostenitore dei diritti degli animali, dichiarando in merito: \u00abLa societ\u00e0 ritiene necessario creare tale livello di sofferenza in modo da far mangiare [alle persone] cibo di cui non necessitano... dovresti almeno essere cosciente di ci\u00f2 che fai anzich\u00e9 pensare che quello che fai sia un tuo diritto in quanto essere umano\u00bb.. Pratica, inoltre, yoga e meditazione."}
{"id": "314892", "revid": "810736", "url": "https://it.wikipedia.org/wiki?curid=314892", "title": "On Stage!", "text": "On Stage! \u00e8 un gioco al confine tra i tradizionali giochi di ruolo, i giochi di narrazione e l'improvvisazione teatrale. La differenza sostanziale tra i tradizionali giochi di ruolo e \"On Stage!\" consiste nel fatto che nei primi i personaggi e le loro interazioni sono definiti in maniera pi\u00f9 o meno rigida da dadi e tabelle, mentre in \"On Stage!\" (come in \"Amber Diceless Role-Playing\", ad esempio), il meccanismo \u00e8 strettamente legato all'interpretazione del proprio ruolo.\n\"On Stage!\" \u00e8 una sorta di improvvisazione teatrale che coinvolge da 5 a 8 giocatori per una durata di 2-3 ore. I giocatori interpretano i ruoli dei personaggi principali e sotto la guida di un Regista (l'equivalente del custode ne \"Il richiamo di Cthulhu\" e del master in \"Dungeons &amp; Dragons\") danno vita ad una partita simile alla rappresentazione di una commedia dell'arte, la cui ambientazione \u00e8 spesso ispirata a classici della letteratura e del fumetto.\nAl contrario dei tradizionali giochi di ruolo, quindi, il regista ha meno peso rispetto agli attori, che sono i principali artefici del loro destino. La partita \u00e8 suddivisa in atti e scene, durante le quali i giocatori possono utilizzare delle \"Frasi Fatte\", ovvero delle carte che permettono di attivare eventi catastrofici, annullare le azioni di altri giocatori, o entrare e uscire dalla scena. Prima di ogni scena si svolge un'asta durante la quale si stabilisce chi sar\u00e0 il \"master\" della scena stessa.\nIl gioco \u00e8 frutto del lavoro e della ricerca di Luca Giuliano, un professore associato della La Sapienza di Roma che si occupa di gioco di ruolo dal 1983. Nel 1995 \"On Stage!\" (pubblicato dalla casa editrice Das Production) ha vinto il premio \"Best of Show\" di Lucca Games nel 1995 .\nNello stesso anno, la collana I giochi del 2000 della Qualitygame ha ospitato le prime tre espansioni del gioco: \"Sogno di una notte di mezza estate\", di Luca Giuliano; \"Biancaneve e i tre porcellini\", di Andrea Angiolino; \"Fagioli, dollari e polvere da sparo\", di Massimiliano e Maurizio Roveri.\nNel 2005 la Das Production ha pubblicato il nuovo \"Manuale del regista\", di Alessandro Ivanoff, che approfondisce alcuni punti pi\u00f9 sintetici del manuale base.\nPremio \"La maschera e il volto\".\nNel 2004 \u00e8 nato il premio letterario \"La Maschera e il Volto\", che viene assegnato alla miglior sceneggiatura per \"On Stage!\" da una giuria costituita dallo stesso Luca Giuliano e da un gruppo di autori di giochi e narrativa interattiva. Questi gli scenari che si sono aggiudicati il premio:"}
{"id": "314894", "revid": "22475", "url": "https://it.wikipedia.org/wiki?curid=314894", "title": "I draghi della notte d'inverno", "text": "I draghi della notte d'inverno (titolo originale \"Dragons of Winter Night\") \u00e8 un romanzo fantasy scritto da Tracy Hickman e Margaret Weis e pubblicato per la prima volta nel 1985 in America dalla TSR. \u00c8 il secondo romanzo della trilogia delle \"Cronache di Dragonlance\".\nLa trama \u00e8 basata sulla versione romanzata dei moduli di avventura per il gioco di ruolo \"Dungeons &amp; Dragons\" della serie DL, pubblicato anch'esso dalla TSR\nTrama.\nNel mondo fantastico di Krynn continua la saga degli \"Eroi delle Lance\". Il chierico oscuro e Signore dei Draghi Lord Verminaard \u00e8 stato distrutto e la Regina dell'Oscurit\u00e0, Takhisis, ha incassato con rabbia la sua sconfitta. L'uomo dalla Gemma Verde \u00e8 scomparso e i dischi di Mishakal sono stati ritrovati, portando speranza in un mondo perseguitato dalle tenebre. Ma la guerra \u00e8 ormai cominciata e gli eserciti di draghi si radunano sotto la protezione della Regina delle Tenebre.\nI compagni, rifugiatisi nel regno dei nani di montagna, Thorbardin, vengono incaricati, assieme al chierico Elistan, di raggiungere l'antica citt\u00e0 di Tarsis alla ricerca delle leggendarie navi alate. I compagni giungono in citt\u00e0, che per\u00f2 non \u00e8 pi\u00f9 sul mare da quando su Krynn si \u00e8 abbattuto il Cataclisma, e dove gli stranieri non sono pi\u00f9 benvenuti come un tempo. Infatti vengono arrestati quasi tutti, mentre Raistlin, Caramon, Tika, Laurana, Goldmoon e Riverwind (che nel frattempo si sono sposati), rimangono intrappolati nella locanda, e quando i draghi attaccano la citt\u00e0, la taverna in cui si trovano viene distrutta e gli Eroi sono costretti a separarsi. La locanda distrutta sprofonda e gli Eroi rimangono imprigionati nella cantina, salvati nel crollo dall'ultimo incantesimo che Raistlin aveva avuto la forza di lanciare, e sono salvati dai draconici, che tentano di raggiungerli, dall'intervento dei Grifoni della Principessa di Silvanesti Alhana Starbreeze.\nTanis, Goldmoon e Riverwind, Raistlin e suo fratello Caramon partono cos\u00ec per il regno di Silvanesti assieme ad Alhana Starbreeze, ma si ritrovano in un incubo, quello creato dal Portavoce delle Stelle Lorac, capo degli elfi Silvanesti e padre di Alhana. Lorac infatti tent\u00f2 di usare il \"Globo dei Draghi\" per cercare di fermare l'avanzata delle armate della Regina Oscura, ma non essendo riuscito a controllare il potente manufatto magico, perse il controllo della sua terra, e il drago verde Cyan Bloodbane ne approfitt\u00f2 per suggerire al vecchio re delle visioni da incubo, che grazie al potere del Globo si trasformarono in realt\u00e0. Gli Eroi salvano Lorac, ma questi \u00e8 distrutto nel corpo e nell'anima e muore la sera stessa. Raistlin riesce invece a dominare il Globo e ne diviene il proprietario, grazie ad un aiuto sconosciuto. I poteri del mago sono cresciuti, tanto da preoccupare il mezzelfo. Ma per comprendere appieno i segreti dell'oggetto magico occorre recuperare gli antichi manoscritti detenuti da Astinus nella biblioteca di Palanthas. I compagni arrivano dunque a Port Balifor, dove, grazie agli spettacoli di magia e intrattenimento organizzati da Raistlin, riescono ad accumulare abbastanza denaro per pagarsi il viaggio in nave e a proseguire verso Flotsam.\nNel tentativo di trovare una copertura a Flotsam, Tanis fronteggia un inaspettato incontro, Kitiara, la donna che per lungo tempo ha amato, incrocia nuovamente il suo destino, ma l'incontro non \u00e8 piacevole come egli aveva a lungo sperato: Kitiara infatti adesso \u00e8 una Signora dei Draghi.\nLaurana, Sturm, Flint e Tasslehoff si recano invece alla Muraglia di Ghiaccio dove recuperano un altro Globo; ci\u00f2 provoca l'ira del Drago che lo custodisce, il quale distrugge la nave con cui ritornavano e li costringe al naufragio su un'isola sconosciuta, dove essi si imbattono negli elfi scampati dalla distruzione di Qualinesti e Silvanesti, assieme agli autoctoni Kagonesti. Il popolo degli elfi \u00e8 orgoglioso e radicato nelle sue tradizioni e da sempre si considera una razza superiore; la principessa, figlia del Portavoce dei Soli, da tempo lontana da quella ristretta mentalit\u00e0, riesce ora a scorgere la pazzia del suo popolo. Rinunciando alla sua famiglia aiuta i compagni a portare il Globo, unica salvezza, lontano dall'isola.\nUna strana elfa, Silvara, aiuta il gruppo nella fuga, ma un segreto pi\u00f9 grande di lei la costringe ad una dura scelta. Inseguiti dagli elfi il gruppo si divide per far perdere le loro tracce. Il Globo viene condotto a Solamnia da Sturm e Derek, mentre Laurana e gli altri sono condotti della strana ragazza alla tomba di Huma, dove Theros Ironfeld, il fabbro dal braccio d'argento, forgia le nuove \"Dragonlance\". Silvara svela finalmente il suo segreto, in realt\u00e0 \u00e8 un drago d'argento, sorella della compagna di Huma. In tutto questo Tasslehoff incontra di nuovo Fizban, lo strambo mago incontrato per caso tempo addietro e creduto morto, infatti, fa nuovamente capolino tra le pieghe del destino della piccola compagnia: un insolito personaggio il cui potere non viene svelato ma se ne comprende l'importanza.\nUna volta a destinazione, Sturm incontra finalmente ci\u00f2 che rimane dell'onorevole ordine dei Cavalieri di Solamnia. Un'interna lotta per il potere dilania quelli che un tempo erano uomini onorevoli, gli antichi valori paiono essere dimenticati e solo un testardo attaccamento alla Misura fa s\u00ec che esistano ancora i Cavalieri. Durante il concilio di Whitestone, Tasslehoff distrugge il globo per porre fine ad un litigio fra elfi ed umani e fare in modo che si concentrino nella lotta contro il male. Sturm, dopo un processo influenzato dagli intrighi di potere interno all'Ordine, viene ufficialmente nominato Cavaliere di Solamnia, il suo pi\u00f9 grande sogno nella vita. Successivamente, Sturm ed i suoi compagni, ovvero Laurana e Tas, si trovano a dover fronteggiare un'impresa impossibile, la difesa della Torre del Sommo Chierico contro cui un esercito nemico \u00e8 pronto a scagliarsi. Laurana, ormai nota come il \"Generale Dorato\", difende con insperato successo la Torre del Sommo Chierico dalle \"Armate dei Draghi Blu\"; decisivo risulta l'aiuto di Sturm Brightblade, il quale, nella scena conclusiva, muore sui bastioni della Torre, trafitto da una lancia, per mano di Kitiara, sua vecchia amica.\nE l'uomo con la gemma nel petto? \u00c8 lui la chiave di volta del piano della Regina Oscura, la sua scomparsa il pi\u00f9 grave ostacolo ai suoi sogni di dominio."}
{"id": "314896", "revid": "101260", "url": "https://it.wikipedia.org/wiki?curid=314896", "title": "Kde", "text": ""}
{"id": "314897", "revid": "118814444", "url": "https://it.wikipedia.org/wiki?curid=314897", "title": "Arte amarniana", "text": "Con arte amarniana si intende la produzione artistica dell'Egitto, legata alle vicende di Akhenaton, sovrano appartenente alla XVIII dinastia.\nIl termine deriva dalla localit\u00e0 di Tell el-Amarna (l'antica Akhetaton).\nLa concezione religiosa di Akhenaton ebbe ripercussioni molto sensibili non solo sulla religione in senso stretto, ma in tutti i campi della vita egizia: si ebbe perci\u00f2 una \"democratizzazione\" della lingua, l'invenzione di nuovi strumenti di costruzione, i cosiddetti \"talatat\", mentre, nel campo dell'arte, si verific\u00f2 una vera e propria rivoluzione. I nuovi canoni vennero dettati, quasi certamente, dal re in persona se, nella sua tomba, lo scultore di corte Bak si autoproclama \"allievo\" dello stesso sovrano. Proprio tale rivoluzione \u00e8 nota come \"arte amarniana\".\nArchitettura.\nArchitettura religiosa.\nL'architettura templare del periodo amarniano si discosta da quella dei periodi precedenti e da quelli successivi. Si abbandona la consueta successione di ambienti chiusi e semioscuri, prediligendo ampi cortili a cielo aperto.\nAmenothep IV/Akhenaton nei primi anni di regno mantiene la sede politica e religiosa a Tebe, dove erige, accanto al tempio di Amon a Karnak, un santuario dedicato al dio solare Aton. Il tempio, chiamato Gem-pa-Aton (Incontro con Aton), misurava 130 m x 200 m ed era orientato a est. L'edificio cultuale era composto da un lungo cortile scoperto circondato da portici e decorato con statue del faraone alte fino a 5 m. Il tempio fu demolito dai successori di Akhenaton e oggi se ne conservano solo poche rovine e piccoli blocchi in calcare, talatat, decorati con rilievi dipinti.\nNel quinto anno del suo regno, Akhenaton, abbandona Tebe per fondare una nuova capitale nel Medio Egitto: Akhetaton (Orizzonte di Aton) oggi Tell el-Amarna. Con questa azione il faraone cerc\u00f2 di porre freno (cosa peraltro iniziata, sia pure in tono minore, sotto il governo dei suoi predecessori) allo strapotere del clero di Amon.\nNella nuova capitale vengono eretti due importanti santuari dedicati al culto del disco solare: il grande tempio di Aton o Per-Aton (Casa di Aton) e il piccolo tempio di Aton o Pa-hut-Aton (Tempio di Aton).\nEntrambi gli edifici cultuali erano costituiti da una successione di piloni d'ingresso e cortili a cielo aperto, correlati da numerosissimi altari.\nLa citt\u00e0 di Akhetaton e il culto di Aton furono abbandonati subito dopo la morte del faraone e la nuova capitale fu distrutta dai faraoni della XIX dinastia. Oggi a Tell el-Amarna si conservano solo fondamenta e poche costruzioni.\nArchitettura funeraria reale.\nSui rilievi montuosi a est della citt\u00e0 di Akhetaton, all'interno di un canalone, il faraone Akhenaton fece scavare nella viva roccia un ipogeo per accogliere le proprie spoglie mortali e quelle dell'intera famiglia reale (Tomba reale di Akhenaton). Le prime notizie del ritrovamento di questa tomba risalgono al 1891. La sepoltura si discosta dalle tombe reali fino ad allora realizzate nella necropoli tebana, la Valle dei Re, per la sua linearit\u00e0; infatti gli ipogei precedenti al periodo amarniano seguivano un andamento curvilineo e discendente. Un secondo elemento innovativo della tomba amarniana, \u00e8 costituito dalla predispozione alla sepoltura dell'intera famiglia reale, che si discostava dal tradizionale ipogeo per la singola figura del faraone o della consorte.\nLa tomba amarniana, nonostante risulti incompiuta, \u00e8 di notevoli dimensioni. Dall'ingresso scende una scala di 20 gradini, nella cui parte centrale vi \u00e8 lo scivolo predisposto per la discesa dei sarcofagi, che conduce ad un corridoio lungo 21,80 metri e alto 3 metri, al termine del quale parte una seconda scala di 17 gradini conducente al pozzo di protezione, profondo 3,50 metri. Oltre il pozzo di protezione si giunge alla sala del sarcofago, 10x10 metri, che presenta sul lato sinistro una piattaforma rialzata con due pilastri a pianta quadrata. L'angolo destro dell'immensa aula sepolcrale presenta un'apertura che conduce ad un piccolo ambiente incompiuto. Circa a met\u00e0 del lungo corridoio, si apre l'ingresso di un secondo corridoio che conduce ad una serie di ambienti, uno dei quali presenta l'anomala forma di 1/4 di cerchio. Questi locali costituivano probabilmente la sepoltura della regina Nefertiti, anche questa sezione della tomba risulta incompiuta. Poco dopo l'ingresso delle stanze destinate alla regina, tra il corridoio e la seconda scala, si trova un secondo ingresso che si apre su una serie di tre stanze, queste costituivano la sepoltura della secondogenita, morta molto giovane, di Akhenaton e Nefertiti, Maketaton, come testimoniato dal ritrovamento di frammenti del suo sarcofago e dai rilievi che ornano la camera sepolcrale. Il corridoio principale della sepoltura presenta tracce di altri ingressi, mai realizzati, che probabilmente dovevano portare, almeno nel progetto, agli appartamenti funerari delle altre figlie della coppia reale.\nL'incompiutezza del sepolcro, la scarsa presenza di rilievi, e la mancanza di testimonianze archeologiche di corredi funebri, hanno fatto ipotizzare l'abbandono della tomba subito dopo la morte di Maketaton. Se ci\u00f2 fosse confermato, significherebbe che la sepoltura di Akhenaton e Nefertiti si troverebbe ancora occultata all'interno del canalone. Tra gli storici il dibattito \u00e8 ancora aperto.\nArchitettura funeraria privata.\nLe sepolture dei privati, dignitari e notabili, sono poste lungo i pendii del canalone che conduce all'ipogeo reale, dalla disposizione sui due lati del sentiero sono divise in Gruppo Nord e Gruppo Sud. Tra esse ha rilevanza la Tomba di Huya.\nLa tipologia non si discosta dalle planimetrie delle sepolture delle necropoli tebane: sala lunga, sala trasversale, pozzo di protezione e cappella con la statua del defunto. La maggior parte di questi ipogei, iniziati nel 6\u00ba anno dal trasferimento della capitale, risultano incompiuti e pochissimi ospitarono le spoglie mortali dei loro proprietari.\nScultura e rilievo.\nPrecedentemente, e poi successivamente a questa breve parentesi nella storia millenaria dell'Egitto faraonico, la statuaria, cos\u00ec come il rilievo, sottostavano a canoni principalmente di tipo politico-religioso-propagandistico; la rappresentazione del sovrano era, pi\u00f9 che una raffigurazione delle reali fattezze dell'individuo, l'affermazione di precisi messaggi che dovevano essere percepiti dagli osservatori. L'usanza di porre statue del re ai confini del paese voleva, inoltre, essere un monito per eventuali mire di aggressione allo Stato. Ecco perci\u00f2 figure in atteggiamento serio, dal viso volitivo ed inespressivo, con grandi orecchie (a voler simboleggiare la capacit\u00e0 di essere sempre presente dappertutto), muscolatura massiccia posta in bella evidenza sui piloni templari con il re sempre rappresentato nell'atto di colpire con una mazza i nemici del paese.\nL'arte amarniana \u00e8 l'esatto opposto: si passa ad un verismo spesso esasperato, al limite della caricatura. Alle immagini perfettamente statiche precedenti si contrappongono immagini di vita con nastri svolazzanti e scene familiari prima impensabili(se si escludono le figure in cui la donna, generalmente, abbraccia alla vita lo sposo quasi in una sorta di presentazione del medesimo alla divinit\u00e0, come nei gruppi scultorei di Micerino).\nUn rilievo amarniano mostra Akhenaton e Nefertiti che, seduti su due troni, si fronteggiano; entrambi hanno sulle ginocchia le proprie figlie in una scena familiare di raro verismo per il periodo storico. Dalle corone, che entrambi indossano, pendono nastri che svolazzano.\nUn'altra statua, non ultimata ed ancora allo stato di abbozzo, rappresenta il re (riconoscibile per la corona) baciare sulle labbra una figura che tiene sulle ginocchia, forse una delle figlie. In un rilievo tombale, verosimilmente per la morte della figlia Maketaton, si possono rilevare altri particolari impensabili, come dicevamo, nell'arte precedente ed in quella successiva; i due sovrani Akhenaton e Nefertiti sono riconoscibili dalle corone che indossano (in particolare Nefertiti dall'alto copricapo piatto, detto modio, che indossa nel famoso busto di Berlino): la figura della regina \u00e8 pi\u00f9 alta di quella del Re e questi, in palese atteggiamento di dolore, stringe il polso di Nefertiti quasi a cercarne conforto.\nMa i canoni amarniani, come sopra accennato, giungono al limite della caricatura e non risparmiano, anzi, proprio la famiglia reale. I colossi del faraone Akhenaton, e che ornavano il tempio di Aton, ne sono il classico esempio: occhi a mandorla, labbra carnose, viso allungato, spalle e fianchi stretti, bacino ampio, quasi femminile. In una di tali statue il re \u00e8 rappresentato nudo ed asessuato; molto si \u00e8 dibattuto sul significato di tale rappresentazione e un'ipotesi interpreta questa asessualit\u00e0 come una mutilazione di cui era effettivamente vittima Akhenaton, mentre un'altra ipotizza che l'artista avrebbe rappresentato il sovrano nella sua duplice essenza maschile-femminile, come padre e madre della sua terra.\nE se la figura del re viene cos\u00ec impietosamente rappresentata, anche la sposa reale, la bellissima Nefertiti, non sfugge al nuovo concetto artistico. In lei, per\u00f2, viene accentuata una qual sorta di carica erotica che promana da tutte le sue rappresentazioni. Gli abiti, finemente pieghettati, aderiscono e sottolineano le forme, che vengono accentuate proprio nelle parti pi\u00f9 rappresentative della femminilit\u00e0, la vita sottile, i fianchi arrotondati, il pube posto in evidenza, ed anche la semplice bozza di statua ritrovata nell'atelier dello scultore Thutmose emana una carica di sensualit\u00e0 mai vista prima e mai pi\u00f9 eguagliata nell'arte egizia, che raggiunge il suo apice nel famosissimo busto della regina rinvenuto nello studio dello stesso scultore ad Amarna ed ora al Museo di Berlino.\nA proposito di tale busto, che come noto manca dell'occhio destro (guardando), sono state avanzate ipotesi anche romantico-fantastiche sul motivo di tale incompletezza dell'opera (una sorta di \u201csfregio\u201d a danno di Nefertiti da parte dello scultore respinto), o realiste secondo cui la regina era davvero cieca da un occhio (ma in tal caso, proprio per il verismo dell'arte amarniana, tale difetto sarebbe stato riportato anche su altre sue rappresentazioni), o che si tratti non di un'opera finita, bens\u00ec di uno studio ma in tal caso non si giustificherebbe la completezza del resto del busto.\nMa nell'arte amarniana, il verismo che la contraddistingue, avr\u00e0 anche una ben precisa valenza storico-cronologica. Si sono potuti datare gli avvenimenti realtivi al regno di Akhenaton grazie al numero di figlie rappresentate nei rilievi o nella statuaria: i sovrani avranno complessivamente sei figlie. Il rilievo, sopra accennato, inoltre, relativamente alla morte di una delle figlie, Maketaton o della regina secondaria Kiya, rivela un altro evento di particolare importanza per la storia dell'Egitto, ma pi\u00f9 in particolare per la storia dell'archeologia. Accanto alle figure di Akhenaton e Nefertiti, infatti, si pu\u00f2 notare una balia che regge, tra le braccia, un bambino. Alle spalle di questa coppia, un portatore di \u201cflabello\u201d quasi a sottolineare la particolare importanza del neonato da cui \u00e8 derivata la morte della madre, sia essa Maketaton o pi\u00f9 verosimilmente, in questo caso, Kiya; secondo una teoria abbastanza accreditata, il bambino sarebbe infatti Tutankhamon.\nPittura.\nLe testimonianze della pittura del periodo amarniano sono purtroppo molto scarse, se ne conservano solo pochi esempi provenienti dal palazzo reale di Akhetaton.\nI frammenti che ci sono giunti appartengono sia a superfici d'intonaco parietale, sia a superfici pavimentali, come lo splendido esempio conservato al Museo del Cairo raffigurante uno stagno con cannetti.\nNel periodo amarniano i dipinti venivano eseguiti, per la maggior parte degli esempi conosciuti, stendendo direttamente lo strato pittorico sull'intonaco gessoso asciutto, senza ricorrere all'uso del disegno preparatorio."}
{"id": "314930", "revid": "5456", "url": "https://it.wikipedia.org/wiki?curid=314930", "title": "Edy Bivi", "text": ""}
{"id": "314935", "revid": "1613450", "url": "https://it.wikipedia.org/wiki?curid=314935", "title": "Aracnofobia (disambigua)", "text": ""}
{"id": "314942", "revid": "1442080", "url": "https://it.wikipedia.org/wiki?curid=314942", "title": "Carthamus tinctorius", "text": "Carthamus tinctorius , noto con i nomi comuni di cartamo o zafferanone, \u00e8 una pianta, angiosperma dicotiledone, appartenente alla famiglia delle Asteraceae.\nEtimologia.\nIl nome del genere (\"Carthamus\") deriva da un termine arabo: \"quartom\", \"qurtum\" o \"qurtom\" (= zafferano) e si riferisce al colore giallo dei fiori delle piante di questo genere e al concetto in generale di \u201ctingere\u201d derivato da alcune caratteristiche delle sue specie. L'epiteto specifico (\"tinctorius\" = \"usato nella tintura\") si riferisce al suo impiego come colorante.\n&lt;br&gt;\nIl binomio scientifico della pianta di questa voce \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum 2: 830\" del 1753.\nDescrizione.\nIl cartamo \u00e8 una specie annuale, che raggiunge un'altezza di 1-1,4\u00a0m. La forma biologica \u00e8 terofita scaposa (\"T scap\"), ossia in generale sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme e sono munite di asse fiorale eretto e spesso privo di foglie.\nRadice.\nLa radice \u00e8 tipicamente fittonante, molto profonda (1-1,5\u00a0m).\nFusto.\nLa parte aerea del fusto \u00e8 eretta e glabra; la superficie \u00e8 lucida e biancastra; \u00e8 ramoso nella parte apicale.\nFoglie.\nLe foglie, tutte cauline e disposte in modo alterno, hanno un contorno da ovato-lanceolate a lanceolate con bordi dentati e spinulosi; sono sessili; la superficie \u00e8 glabra ma percorsa da nervi reticolati; la colorazione \u00e8 verde scuro. Le foglie superiori sono bratteali (sottendono il capolino) con forme lanceolate e portamento patente. Dimensioni delle foglie: larghezza 3 \u2013 6\u00a0cm; lunghezza 9 \u2013 15\u00a0cm.\nInfiorescenza.\nLe infiorescenze sono formate da capolini da ovoidali a piriformi, isolati e all'apice dei rami. I capolini sono formati da un involucro ovoidale composto da diverse brattee (o squame) spinose e intere disposte in modo embricato e scalato all'interno delle quali un ricettacolo setoloso fa da base ai fiori. Le brattee esterne sono fogliacee (circondano ampiamente il capolino) e sono lunghe il doppio di quelle interne. Le brattee possiedono una appendice erbacea ellittica terminante con una spinula. Diametro dei capolini: 2 \u2013 4\u00a0cm.\nFiore.\nI fiori (100 per capolino) sono tutti del tipo tubuloso (il tipo ligulato, i fiori del raggio, presente nella maggioranza delle Asteraceae, qui \u00e8 assente), sono tetra-ciclici (sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha 5 elementi).\nFrutti.\nI frutti sono degli acheni colorati di chiaro con pappo. La forma degli acheni \u00e8 prismatica a 4 angoli ottusi; la superficie \u00e8 ruvida. Il pappo \u00e8 assente nei fiori periferici, altrimenti \u00e8 formato da brevi brattee (pi\u00f9 piccole dell'achenio). Lunghezza dell'achenio: 6 \u2013 8\u00a0mm. Lunghezza del pappo: 1 \u2013 5\u00a0mm.\nBiologia.\nA fecondazione avvenuta (prevalentemente autogama) gli ovari dei fiori evolvono in acheni di colore bianco brillante che a maturit\u00e0 hanno un contenuto di acqua del 9%-10% ed uno di olio del 38%-40%.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nLa trib\u00f9 Cardueae (della sottofamiglia Carduoideae) a sua volta \u00e8 suddivisa in 12 sottotrib\u00f9 (la sottotrib\u00f9 Centaureinae \u00e8 una di queste).\nFilogenesi.\nLa classificazione della sottotrib\u00f9 Centaureinae rimane ancora problematica e piena di incertezze. Il genere di questa voce \u00e8 inserito nel gruppo tassonomico informale \"Carthamus Group\". La posizione filogenetica di questo gruppo nell'ambito della sottotrib\u00f9 \u00e8 vicina al \"core\" della sottotrib\u00f9 e dagli ultimi studi risulta essere pi\u00f9 o meno il \"gruppo fratello\" del genere \"Centaurea\" (\"Centaurea Group\").\nIl genere \"Carthamus\", con 45 specie (sette nella flora spontanea italiana), \u00e8 a capo del gruppo \"Carthamus Goup\" Questo gruppo \u00e8 caratterizzato da un habitus erbaceo (raramente arbustivo) con cicli biologici annuali o perenni; la maggior parte delle specie sono ricoperte di spine; le foglie hanno una lamina a contorno pennato (raramente sono intere); i capolini sono omogami; gli acheni hanno delle forme compresse con superficie molto dura \u00e8 spesso glabra; qualche volta gli acheni sono dimorfi; il pappo \u00e8 doppio, persistente e qualche volta connato in un anello basale.\nIl numero cromosomico di \"C. tinctorius\" \u00e8: 2n = 24.\nSinonimi.\nSono elencati alcuni sinonimi per questa entit\u00e0:\nColtivazione.\nLa semina nelle aree marginali nell'Italia meridionale e peninsulare pu\u00f2 essere fatta in autunno purch\u00e9 le temperature non scendano sotto i -7\u00a0\u00b0C, che segna la soglia di sopravvivenza delle piantine allo stato di rosetta.\n\u00c8 preferibile la semina autunnale, in quanto, anche se la coltura \u00e8 molto resistente all'aridit\u00e0, le risparmia siccit\u00e0 estiva. La semina si fa a righe distanti da 0,30 a 0,45\u00a0m con circa 25\u00a0kg ad ettaro per assicurare 50 piante per metro quadrato.\nLa raccolta si fa a luglio-agosto, alcune settimane pi\u00f9 tardi del frumento, quando le piante sono disseccate fin quasi al piede e la granella non ha pi\u00f9 del 10% di acqua. Si attua con mietitrebbiatrice.\nNelle regioni siccitose, dove il cartamo potrebbe trovare impiego, le rese conseguibili sono di 1,5-2\u00a0t all'ettaro."}
{"id": "314943", "revid": "1745361", "url": "https://it.wikipedia.org/wiki?curid=314943", "title": "Romanzo criminale (romanzo)", "text": "Romanzo criminale \u00e8 un romanzo scritto dal giudice Giancarlo De Cataldo e ispirato alla vera storia della banda della Magliana, che opera in Italia a Roma a partire dalla fine degli anni settanta. Dal romanzo, pubblicato dalla casa editrice Einaudi, \u00e8 stato tratto l'omonimo film diretto da Michele Placido, e la serie televisiva diretta da Stefano Sollima.\nIl romanzo descrive gli intricati traffici che intercorrono tra stato e criminalit\u00e0 negli anni settanta; la lotta tra bande per il controllo dei traffici di droghe, prostituzione e gioco d'azzardo nei vari quartieri della capitale; ripercorre inoltre, dal punto di vista della criminalit\u00e0 organizzata, la storia di un decennio d'Italia dal sequestro Moro in poi.\nTrama.\nNella Roma degli anni settanta una banda di criminali prende il potere in citt\u00e0 con strategie di stampo mafioso. Tutti sembrano sottoposti al ricatto della droga e le forze dell'ordine sembrano troppo impegnate a combattere il terrorismo per occuparsi della malavita organizzata, senza accorgersi di quanto la citt\u00e0 stia diventando preda di una organizzazione intelligente e spietata.\nIl Libanese, il Freddo, il Dandi e Bufalo, accompagnati da altri personaggi pi\u00f9 o meno di rilievo, prendono il potere sulla delinquenza comune e su quella malavita che fino ad allora si era limitata alla supremazia di quartiere. La conquista del territorio inizia con un sequestro di persona e soprattutto con la decisione di non spartirsi i soldi accumulati, ma di reinvestirli nell'acquisto di una partita di droga. Con poche efferate ma ben delineate mosse riescono cos\u00ec a ottenere il controllo su tutta la citt\u00e0 e devono fermarsi solo a Centocelle e al Tuscolano, dove la banda locale riesce a mantenere le proprie posizioni.\nL'organizzazione \u00e8 capillare, parte dalla droga, ma riguarda anche altro, dallo strozzinaggio alla prostituzione e al gioco attraverso la gestione del \"Seven Climax\", quello che sar\u00e0 uno dei locali pi\u00f9 \"in\" della citt\u00e0. La gestione organizzativa \u00e8 a tutto tondo della banda; ci sono per esempio un addetto a \u201cfare girare i soldi\u201d, il Secco, e i \u201ccavalli\u201d, i piccoli spacciatori.\nPrima parte.\nLa banda nasce quando il Libanese e i suoi soci incontrano il Freddo e i suoi in seguito a un furto: l'auto del Libanese \u00e8 stata rubata da un drogato detto Sorcio e rivenduta al Freddo. Dopo qualche momento di tensione, i due si accordano e danno origine a una associazione criminale. Il loro progetto \u00e8 di costituire un'associazione simile alla mafia siciliana, superando i piccoli interessi in vista di obiettivi pi\u00f9 ambiziosi.\nIl primo colpo \u00e8 il rapimento del barone Rosellini: il prigioniero viene affidato a un'altra banda. Uno dei guardiani inavvertitamente si fa vedere in volto, costringendoli a uccidere il barone; ciononostante il riscatto viene pagato. La banda, su suggerimento di Libanese e Freddo, decide di reinvestire la maggior parte del ricavato in traffico di droga.\nA tale fine concludono un patto con la camorra di Raffaele Cutolo. Uno solo di loro, soprannominato Satana, non sta all'accordo e abbandona l'associazione.\nA indagare sul rapimento sono il commissario Nicola Scialoja e il sostituto procuratore Fernando Borgia. Scialoja, seguendo il filo di alcune banconote segnate facenti parti del ricatto, risale a Patrizia, una prostituta legata al Dandi, uno dei capi della banda, ma non riesce a trovare prove concrete.\nL'espandersi delle attivit\u00e0 criminali del gruppo entra in conflitto con gli interessi del Terribile, un altro piccolo criminale di Roma. Egli, per disfarsi dei nemici, fa una soffiata alla polizia, facendo arrivare sotto la porta di casa del commissario Scialoja un foglietto dove \u00e8 scritto il luogo dove \u00e8 sepolto il corpo del barone Rosellini. Tutti i componenti della banda, a eccezione di Bufalo, finiscono in prigione ma, per mancanza di prove, vengono rilasciati poco dopo. In realt\u00e0 una prova schiacciante c'era tramite un confronto dei nastri delle registrazioni degli interrogatori e la telefonata fatta alla famiglia del barone per dare informazioni su come pagare il riscatto di due miliardi richiesto. Dal confronto effettuato viene riconosciuta la voce di Scrocchiazzeppi ma un agente dei servizi segreti sostituisce il nastro con la voce registrata con uno altro vuoto. Scialoja e Borgia non hanno in mano pi\u00f9 nessuna prova, quindi i membri della banda tornano presto a piede libero. Al suo rientro a casa il Libanese trova sul comodino il nastro sottratto alle prove con dentro un foglietto in cui \u00e8 scritto \"a buon rendere\".\nNello stesso periodo Aldo Moro \u00e8 rapito dalle Brigate Rosse. La banda viene inizialmente contattata per la liberazione, ma in seguito appare chiaro che a nessuno interessa salvare la vita del politico democristiano. Moro \u00e8 giustiziato dai brigatisti un mese e mezzo dopo il rapimento.\nSi decide finalmente di affrontare direttamente il Terribile. Viene ucciso una notte a colpi di pistola da un commando composto da quasi tutta la banda e dal Sardo.\nAll'omicidio non partecipa il Libanese, che ha un motivo personale d'odio verso il Terribile e sarebbe il primo sospettato.\nSubito dopo il Freddo viene arrestato per una denuncia risalente a prima della formazione della banda. Il Libanese ammazza il denunciante per ripagare il Freddo dell'eliminazione del Terribile.\nL'attivit\u00e0 di reinvestimento del denaro sporco si espande. A Patrizia viene comperato un bordello di gran lusso e la banda apre una bisca clandestina di alto livello.\nNel gruppo si infiltrano un rappresentante della mafia siciliana detto Nembo Kid, due agenti segreti soprannominati Zeta e Pi greco, e un esponente dell'estrema destra chiamato il Nero.\nZeta e Pi greco cercano di confondere le indagini e ricattano il commissario Scialoja, reo di avere fatto fuggire in Francia una attivista di sinistra sospettata di terrorismo e lo costringono a farsi trasferire a Modena.\nIl Nero, su richiesta delle due spie e con il supporto di un esponente della mafia, ammazza il \"Pidocchio\", un giornalista scandalistico. L'evento corrisponde, nella storia reale, all'assassinio di Mino Pecorelli. Un personaggio politico detto il Vecchio tira le fila di Zeta e Pi greco. Usa la pressione della forza pubblica per costringere la banda a collaborare con i suoi progetti: fa arrestare alcuni di loro, tra cui il Libanese, per un breve periodo; fa chiudere la bisca e il bordello.\nIl rapporto tra Libanese e Freddo si guasta a causa del rapporto con i servizi segreti, che Freddo non approva, e delle ambizioni grandiose e irrealiste di Libanese. Egli diventa sempre pi\u00f9 teso, perde molto al gioco e una sera, dopo avere contratto un grosso debito con uno dei fratelli Gemito, vecchi alleati del Terribile, rifiuta di pagare e li insulta brutalmente. La reazione non si fa attendere: il Libanese viene ucciso per strada la notte stessa.\nNel frattempo Scialoja partecipa alle operazioni di salvataggio dopo la strage alla stazione di Bologna. Si convince a ritornare a Roma e continuare le indagini sulla banda, riuscendo, tramite amicizie del procuratore Borgia e farsi ritrasferire a Roma.\nSeconda parte.\nLa banda, ora guidata dal Freddo, cerca di vendicare il Libanese, ma inizialmente con scarso successo. Il Sardo esce dal manicomio criminale e pretende di avere pi\u00f9 potere e denaro. Viene eliminato. Finalmente la banda riesce a scovare e assassinare i fratelli Gemito ma, durante l'ultimo agguato, Bufalo e Ricotta sono catturati dalla polizia. Il Dandi, che aveva partecipato all'azione con funzioni di copertura, alla vista della polizia non interviene, abbandonando i compagni. Ci\u00f2 gli provocher\u00e0 l'odio di Ricotta e Bufalo, e in particolare quest'ultimo cover\u00e0 sempre un violento risentimento verso Dandi, che intanto si lega sempre di pi\u00f9 alla mafia siciliana e ai servizi segreti. Comincia a fare affari da solo con Trentadenari senza informare gli altri.\nQuando Patrizia esce dal carcere, riallaccia la relazione con Scialoja e, prima di lasciarlo definitivamente, gli rivela l'ubicazione delle armi della banda nel sotterraneo del ministero. Il deposito viene svelato e il guardiano rivela il nome di alcuni dei membri della banda alla polizia.\nMentre il Freddo si trova in carcere per strascichi di vecchi crimini, il resto della banda diventa sempre pi\u00f9 instabile e violento. Effettuano vendette sanguinarie contro rivali di piccolo calibro.\nNembo Kid \u00e8 incaricato da zio Carlo di assassinare un banchiere a Milano (nella realt\u00e0 si tratta del tentativo di uccidere Roberto Rosone, vice presidente del Banco Ambrosiano) ma l'operazione va storta e viene ucciso dalla polizia.\nIl Freddo sta per uccidere il Sorcio, che aveva venduto dell'eroina al fratello Gigio, quando vengono entrambi arrestati.\nIl Sorcio si pente e rivela tutta la struttura della banda agli investigatori. Tutti vengono arrestati, tranne il Dandi.\nTerza parte.\nDandi \u00e8 comunque catturato in seguito mentre fa visita a Patrizia.\nGrazie alle dichiarazioni del Sorcio tutti vengono condannati a molti anni di reclusione al di fuori del Dandi, ma non verr\u00e0 mai riconosciuta in sede legale l'esistenza di una \"banda\", ovvero di un'organizzazione criminale di stampo mafioso.\nIl Dandi riesce ad avere l'assoluzione e la pulizia della sua fedina penale grazie alla lista ritrovata in seguito a un furto in una banca della lista segreta della P2. Dandi usa la lista per comprarsi la libert\u00e0 e inoltre chiede anche che venga lasciato evadere un altro membro della banda, che comincia a nutrire un profondo risentimento nei suoi confronti. A evadere sar\u00e0 Fierolocchio.\nBufalo cova un odio rabbioso contro Dandi ma accetta di dimenticarsi di lui grazie a un accordo con il Dandi stesso. Un accordo che gli aprir\u00e0 le porte di un manicomio criminale e non del carcere.\nIl Freddo, intanto, ottiene tramite Donatella del sangue infetto da un arabo e viene ricoverato per adenocarcinoma del sistema linfatico in ospedale. Prima della sentenza che lo condanner\u00e0 ad anni di carcere, riuscir\u00e0 a scappare con l'aiuto del Nero e fuggir\u00e0 in America Latina, per fermarsi poi a Managua. Li rimarr\u00e0 per almeno quattro anni, insieme a Roberta, gestendo un ristorante, fino a quando suo fratello Gigio verr\u00e0 ritrovato morto una mattina: ucciso da Buffoni per vendicarsi della morte del fratello Sergio, avvenuta per mano del Freddo stesso tempo prima. Il Buffoni agisce in seguito alla falsa notizia, messa in giro dal Secco, che il Dandi, nel frattempo, sia stato assassinato dal Freddo stesso. Il Freddo allora capisce che \u00e8 il momento di chiudere con la latitanza e riceve la visita di Scialoja, che nel frattempo \u00e8 riuscito a rintracciarlo e al quale si costituisce, chiedendo di vedere il giudice Borgia.\nIl Bufalo, uscito dal manicomio criminale insieme a un suo vecchio compagno di cella, il Pischello, al Conte Ugolino (un toscano) e Fierolocchio, decide di avviare una nuova organizzazione, ma per farlo devono togliere di mezzo il Dandi.\nLo uccideranno una mattina davanti all'antiquario di fiducia. A uccidere materialmente il Dandi sar\u00e0 il Conte Ugolino, anche se dell'omicidio verr\u00e0 falsamente accusato il Freddo.\nPersonaggi.\nCorrispondenza con persone reali.\nSebbene De Cataldo faccia uso di nomi fittizi nel romanzo, e, per sua stessa ammissione, il romanzo non vada considerato la storia della banda della Magliana, \u00e8 possibile riconoscere, in gran parte dei personaggi, i loro corrispondenti reali:"}
{"id": "314944", "revid": "2225", "url": "https://it.wikipedia.org/wiki?curid=314944", "title": "Allah akbar", "text": ""}
{"id": "314946", "revid": "287204", "url": "https://it.wikipedia.org/wiki?curid=314946", "title": "Takbir", "text": ""}
{"id": "314956", "revid": "767487", "url": "https://it.wikipedia.org/wiki?curid=314956", "title": "Saracena", "text": "Saracena \u00e8 un comune italiano di abitanti situato nella parte settentrionale della provincia di Cosenza in Calabria.\nGeografia fisica.\nTerritorio.\nSaracena \u00e8 situata su una collina rocciosa che si sviluppa sul versante est della valle del fiume Garga ai piedi dei Monti di Orsomarso, questi ultimi appendice meridionale del Parco nazionale del Pollino. \nA pochi chilometri dal centro abitato, quasi di fronte ad esso, si trova la Grotta di San Michele Arcangelo detta comunemente Grotta di Sant'Angelo, un'ampia cavit\u00e0 carsica che si apre a 750 metri circa s.l.m. nella parete calcarea ad ovest del fiume Garga, abitata dal Neolitico antico fino alla media Et\u00e0 del bronzo. Fra le altre risorse naturalistiche vanno annoverati il Monte Caramolo, che con i suoi 1.827 metri \u00e8 il punto pi\u00f9 alto del territorio comunale, il Piano di Novacco, il Piano di Masistro, il Timpone Scifariello ed il laghetto di Tavolara.\nLa superficie territoriale \u00e8 di 111,51\u00a0km\u00b2, con una densit\u00e0 di 37 ab/km\u00b2.\nIl territorio comunale risulta compreso fra i 92 ed i 1.827 m s.l.m., con un'escursione altimetrica complessiva pari a 1.735 metri, che rende tra l'altro particolarmente vario il patrimonio botanico e faunistico.\nPer quanto riguarda il clima di Saracena, \u00e8 possibile citare lo storico Vincenzo Forestieri, il quale, nella seconda met\u00e0 del XIX secolo, cos\u00ec lo descriveva: \u201c[...] Il clima \u00e8 temperato e salubre \u00e8 l'aria. Che se poi nelle alture, sulla montagna, l'inverno \u00e8 rigido, nel tempo estivo invece il caldo \u00e8 mitigato dalle fresche aure delle stesse montagne\u201d.\nStoria.\nSi vuole che Saracena discenda dall'antica \"Sestio\", fondata dagli Enotri, come riferiscono Strabone, Stefano di Bisanzio e Padre Giovanni Fiore da Cropani, il quale, nella sua \u201cDella Calabria illustrata\u201d, cos\u00ec parla di Saracena: \u201cTerra antichissima, \u00e8 la medesima, che gi\u00e0 fior\u00ec col nome di Sestio, edificata dagli Enotri. [...] Fu ella la sesta Terra edificata da Enotrio Arcade in Calabria, cinquecento sessanta anni prima della Guerra Troiana, e perci\u00f2 fu denominata Sestio\u201d.\nStrabone e Stefano di Bisanzio vengono citati entrambi dall'abate Giovan Battista Pacichelli nel suo \u201cIl Regno di Napoli in prospettiva\u201d (1703), dove, parlando di Saracena, dice: \u201cNon pu\u00f2 dubitarsi, che sia questa Terra l'antica Citt\u00e0 di Sestio, numerata da \"Strabone\", e da \"Stefano Bizanzio\" le molte altre degl'Enotrii...\u201d. Pacichelli nella sua opera, pubblicata postuma, riporta anche i censimenti fiscali, e, per quanto riguarda Saracena, aggiunge: \u201cSt\u00e0 numerata detta Terra per fuochi trecento settanta tr\u00e8, ripiena di Nobili, e ricchi Abitanti, &amp; ornata con molte fabriche cospicue di Palaggi, e di Chiese, fr\u00e0 le quali ve ne sono tre Parrocchiali...\u201d.\nSecondo i calcoli del suddetto Padre Fiore, Sestio sarebbe stata fondata nell'anno della Creazione 2256 (1744 a.C.), e nel 900 circa dell'era cristiana venne conquistata dai Saraceni, i quali vi stabilirono una loro colonia. Successivamente, sempre secondo il Fiore, l'esercito imperiale di Costantinopoli assal\u00ec e distrusse la citt\u00e0, mettendo in fuga i pochi superstiti guidati da una donna ignuda e scapigliata avvolta in un lenzuolo.\nIl ricordo di questa leggenda \u00e8 raffigurato in un antico affresco visibile sul frontespizio della cappella di S. Antonio e su un polittico cinquecentesco conservato nella sacrestia della chiesa di S. Maria del Gamio, ed inoltre nel timbro comunale e nel gonfalone di Saracena, sul quale viene ritratta una donna che fugge, avvolta in un lenzuolo, con intorno la scritta: \u201cUniversitas terrae Saracinae\u201d.\nRicostruita la citt\u00e0, in un sito poco distante (quello attuale) e pi\u00f9 difendibile da improvvisi attacchi esterni, ha inizio il periodo bizantino, le cui prime influenze culturali e sociali possono essere fatte risalire all'ottavo secolo con l'azione del monachesimo greco, inserito nel pi\u00f9 vasto fenomeno delle esperienze monastiche del Mercurion. Nel X secolo l'amministrazione bizantina creer\u00e0 il Catepanato d'Italia, che includeva l'intero territorio della Calabria.\nSviluppi e dominazioni.\nIl nuovo paese, sorto intorno al castello baronale, cinto di mura (ormai distrutte o inglobate nei muri delle abitazioni) e fortificato con quattro porte (Porta del Vaglio, Porta S. Pietro, Porta Nuova e Porta dello Scarano), con l'arrivo dei Normanni, avvenuto nella seconda met\u00e0 dell'XI secolo, divent\u00f2 dominio feudale.In quest'epoca, cio\u00e8 a cavallo tra i secoli XI e XII, \u00e8 probabile altres\u00ec che cominci ad essere utilizzato il nuovo nome del borgo, il cui sviluppo urbanistico e demografico \u00e8 tale da farlo figurare, nel 1275, al quarto posto per popolazione nella diocesi di Cassano all'Jonio, con 3.585 abitanti.\nNel XIV secolo il toponimo con il quale veniva indicata la localit\u00e0 era \"Castrum Sarracene\", mentre all'inizio del 1500 il luogo era conosciuto come \"alla Saracena\".\nIl Feudo di Saracena appartenne inizialmente ai Duchi di S. Marco e ad altri feudatari, tra i quali Guglielmo Pallotta e Filippo Sangineto di Altomonte, quindi, a partire dalla seconda met\u00e0 del XIV secolo, alla casata dei Sanseverino, dapprima come conti e duchi e in seguito con il rango di Principi di Bisignano, che lo conservarono per pi\u00f9 di duecento anni. Verso la fine dell'anno 1600 fu acquistato all'asta pubblica, per 45.000 ducati, dai Gaetani d'Aragona, duchi di Laurenzana, i quali, nel 1613, lo cedettero ai Signori Pescara di Diano. Con regio assenso del 26 marzo 1718, e per 102.000 ducati, il Feudo di Saracena pass\u00f2 a Francesco Maria Spinelli, 8\u00ba Principe di Scalea. Il dominio degli Spinelli, come baroni della citt\u00e0, dur\u00f2 fino al 1806, anno in cui, per volere di Napoleone Bonaparte, fu emanata la legge eversiva della feudalit\u00e0, con la quale questa veniva abolita.\nNel corso del Risorgimento, Saracena, pur essendo una piccola comunit\u00e0, fu molto attiva sul fronte patriottico ed antiborbonico. In paese era infatti esistente una sezione della Giovine Italia, denominata \u201cChiesa del Garga\u201d. Ne facevano parte Stanislao Lamenza, Gaetano De Paola, Leone Forestieri, Antonio Prioli, Francesco Pompilio e Leone Ricca. Antonio Prioli, condannato a sette anni di ferri per motivi politici, mor\u00ec in carcere il 29 aprile 1855. La sua figura venne ricordata da Luigi Settembrini nell'opera postuma Ricordanze della mia vita. Stanislao Lamenza, dopo aver trascorso diversi anni in prigione per causa politica, partecip\u00f2 alla Spedizione dei Mille e perse la vita a Palermo, combattendo, con il grado di maggiore, contro i soldati del Regno delle Due Sicilie. Leone Ricca, dopo aver a sua volta scontato un periodo di condanna \u201cai ferri nei bagni\u201d per reati politici, si impegn\u00f2 nell'allestimento della Guardia Nazionale. Nel 1863 gli venne conferita, in qualit\u00e0 di Capitano nei Volontari dell'Italia Meridionale, la \"Medaglia in Argento al valor militare\", per il \u201cvalore dimostrato il primo Ottobre 1860 sotto Capua\u201d. Di Leone Ricca rimane anche una interessante corrispondenza epistolare intercorsa con Giuseppe Garibaldi. Il figlio di Leone Ricca, Giovan Battista, ricevette a sua volta una medaglia come combattente nella guerra del 1866 contro gli Austriaci.\nNei primi anni del nuovo millennio Saracena \u00e8 stata insignita del titolo di \u201cCitt\u00e0 garibaldina\u201d.\nMonumenti e luoghi d'interesse.\nMusei.\nPinacoteca Comunale Andrea Alfano.\nLa pinacoteca di Saracena, ubicata nei locali dello storico Palazzo Mastromarchi, \u00e8 intitolata al pittore e poeta Andrea Alfano (1879-1967). Contiene al suo interno una collezione di oltre 250 tra dipinti, disegni e sculture di artisti italiani e stranieri. L'ambito della raccolta \u00e8 il Novecento. \nLa costituzione della pinacoteca, inaugurata il 1\u00ba maggio del 1985 congiuntamente alla Biblioteca Comunale, era stata resa possibile dalla donazione fatta dai superstiti soci fondatori dell'Associazione Artistico-Culturale \u201cSestium\u201d, attiva a Saracena dal 1952 fino alla met\u00e0 circa degli anni Settanta. Il patrimonio della pinacoteca comprende opere di: Renato Guttuso, Domenico Purificato, Giovanni Omiccioli, Sante Monachesi, Guglielmo Sansoni, Franco Iurlo, Anna Salvatore, Ugo Attardi, Eliano Fantuzzi, Giovanni Consolazione, Antonio Vangelli, Giulio Turcato, Ernesto Treccani, Ortensio Gionfra, Enotrio Pugliese, Carlo Acciari, Pericle Fazzini, Andrea Alfano, Luigi Montanarini, Ilia Peikov, Giuseppe Ragogna, Mimmo Sancineto, Leila Lazzaro, Lello M. Barresi, Valery Escalar, Irene Paceviciute, Leonardo De Magistris, Helene Zelezny-Scholz, Emilio Greco ed altri. Il patrimonio iniziale, ampliatosi nel corso degli anni, era formato da 75 opere.\nIn occasione dell'inaugurazione il relatore prof. Aldo Maria Morace, riferendosi al numero delle opere e alla notoriet\u00e0 dei nomi presenti nella collezione, aveva definito l'evento un \u201cmiracolo all'italiana\u201d.\nMuseo di Arte Sacra.\nIl Museo di Arte Sacra, inaugurato il 30 aprile 1993, si trova all'interno della Chiesa di Santa Maria del Gamio, in centro storico. Contiene dipinti, arredi in argento e rame dorato, busti reliquiari, paramenti liturgici e documenti d'archivio. La raccolta abbraccia i secoli XVI-XIX. Tra le opere si segnalano: un tronetto per l'esposizione eucaristica di scuola napoletana; due grandi ostensorii eseguiti dall'argentiere Salvatore Vecchio nel 1753; una croce processionale della met\u00e0 del '600; il dipinto raffigurante la Madonna della Purit\u00e0 realizzato su una lastra di metallo tra il XVII e il XVIII secolo.\nChiesa di San Leone.\nLa Chiesa di San Leone, della quale non si conosce con esattezza l'epoca della costruzione (probabilmente tra il X e l'XI secolo), venne edificata sui resti di una chiesa a croce greca iscritta in un quadrato, e quindi di culto bizantino. Ugualmente incerto \u00e8 il momento in cui il rito bizantino venne sostituito dal rito latino. La chiesa, inizialmente dedicata a Santa Caterina d'Alessandria, fu consacrata a San Leone, detto il Taumaturgo, nel 1224 da Guglielmo, vescovo di Bisignano. \u00c8 la pi\u00f9 ampia fra le chiese di Saracena. La sua tipologia \u00e8 ascrivibile al periodo romanico maturo ed al primo gotico calabrese. Di questo periodo rimane il campanile a pianta esagonale con trifore romaniche. Venne ritoccata nel '600 e nel '700.\nL'esterno \u00e8 caratterizzato dal bel portale cinquecentesco posto nel prospetto principale, fatto eseguire dai Principi Sanseverino. Dello stesso secolo \u00e8 il portale laterale, scolpito in pietra calcarea da scalpellini locali. L'interno, rimaneggiato, \u00e8 in stile barocco e diviso in tre navate. Sulla volta della navata centrale vi sono degli affreschi che raffigurano quattro episodi del Vecchio Testamento, quali 1) il Sacrificio di Abramo, 2) Giuditta e Oloferne, 3) il Buon Pastore e 4) l'Incoronazione della Vergine Maria. L'interno ospita varie opere d'arte di notevole interesse e pregio artistico, tra cui statue di marmo, statue e sculture in legno, dipinti, busti reliquiari, calici argentei, ostensorii, pianete, piviali. Lungo la navata di sinistra sono presenti quattro cappelle, dedicate, rispettivamente, a: San Leone, la Vergine Santissima Addolorata, la Vergine Santissima del Rosario, la Madonna delle Grazie.\nChiesa di Santa Maria del Gamio.\nLa chiesa di S. Maria del Gamio (dal greco \u201cdelle nozze\u201d, con probabile riferimento a quelle di Cana) \u00e8 una costruzione di origine bizantina, ed \u00e8 tra le pi\u00f9 antiche chiese dell'area del Parco nazionale del Pollino. Non si conosce l'anno esatto della sua fondazione, collocabile, tuttavia, tra i secoli X e XI. Dall'analisi di alcuni antichi frammenti di pergamena si pu\u00f2 dedurre che il rito bizantino sia rimasto in uso fino al 1568, anno della consacrazione della chiesa al rito latino. Nel corso del Sei-Settecento la chiesa sub\u00ec dei rimaneggiamenti, e nella seconda met\u00e0 del XIX secolo, per volere del suo procuratore D. Alessandro Mastromarchi, l'edificio venne allungato nella pianta con la creazione di una nuova facciata in stile neo-palladiano (1870-1874). Anche il campanile \u00e8 stato rifatto totalmente tra il 1882 e il 1884. \nAlla chiesa si accede da un cancello in ferro, costruito, e collocato sul luogo, nella seconda met\u00e0 del XIX secolo. Oltrepassato il cancello ci si immette in uno spiazzo, restaurato nel 1997. Davanti al cancello ci sono due porte, una delle quali utilizzata come ingresso della chiesa. La porta pi\u00f9 antica venne costruita da un certo Giovanni La Bollita di Altomonte all'inizio del 1600, con stucchi esterni realizzati da Pascale Morello nel 1757-58, mentre l'altra porta fu l\u00ec collocata nel 1872 in seguito ai lavori di allungamento dell'edificio. \nL'interno della chiesa, ricco di opere d'arte, \u00e8 a tre navate. La navata centrale si presenta con un maestoso soffitto a cassettoni lignei intagliati e indorati, opera degli artigiani Jacono Lanfusa e Vincenzo de Untiis che la realizzarono tra il 1619 e il 1628. Ulteriori lavori di decorazione al soffitto vennero eseguiti nel 1787-88, oltre (negli stessi anni) ad interventi rivolti a proteggerlo da infiltrazioni d'acqua e di polvere. L'unica cappella della chiesa \u00e8 dedicata a S. Innocenzo Martire, protettore della parrocchia. La statua di Sant'Innocenzo venne acquistata a Napoli nel 1831, e posta su un altare marmoreo costruito nel 1772 dall'artista napoletano Marino Palmieri sul quale era in precedenza collocata la statua della Madonna della Nativit\u00e0, poi traslata nell'altare maggiore.\nNella sacrestia \u00e8 conservato un bel polittico su tavola della met\u00e0 del Cinquecento, tra le cui raffigurazioni spiccano San Biagio e San Francesco di Paola. Alla base della struttura, sotto due colonne, sono posti gli stemmi dei Sanseverino, signori di Saracena, e della citt\u00e0. Di notevole interesse \u00e8 anche il pancone sottostante, di bottega artigiana locale, risalente alla met\u00e0 del XVII secolo. Attiguo alla sacrestia si trova il Museo di Arte Sacra.\nChiesa di Santa Maria delle Armi.\nNel quartiere pi\u00f9 antico di Saracena sorge la chiesa di S. Maria delle Armi, un tempo parrocchiale e dal 1812 dipendenza del Gamio, le cui prime notizie si trovano in un documento della seconda met\u00e0 dell'XI secolo nel quale vengono citate le chiese dipendenti dalla Abbazia di Banzi, e, tra queste, vi \u00e8 \"S. Maria in Armis\".\nSulla porta d'ingresso della chiesa, posta sul lato lungo della stessa, \u00e8 custodita una piccola statua in alabastro \u2013 parzialmente deteriorata \u2013 raffigurante la Vergine col Bambino. La datazione di questa scultura \u00e8 incerta.\nL'interno della chiesa \u00e8 a tre navate. Tra le opere d'arte presenti si segnalano, fra le altre: una tela sull'altare maggiore raffigurante la Madonna col Bambino e Santi, di autore ignoto (XVII secolo); la balaustra dell'altare, con le sue figure antropomorfe e i medaglioni decorativi (XVIII secolo); il pulpito in legno con decorazioni rinascimentali (XVI secolo); il confessionale, realizzato dalla prestigiosa bottega di ebanisteria dei Fusco di Morano Calabro (XVIII secolo). Nella navata centrale si pu\u00f2 inoltre ammirare un affresco di Madonna col Bambino (Madonna allattante) di autore ignoto, databile XV-XVI secolo o forse prima, una delle pi\u00f9 belle opere d'arte conservate a Saracena.\nNella seconda met\u00e0 del XIX secolo la chiesa ha sub\u00ecto un intervento di restauro con ampliamento.\nConvento dei Cappuccini.\nA valle del centro storico si trova l'ex Convento dei Cappuccini, raggiungibile unicamente a piedi. La fondazione del complesso, che comprende anche una chiesa, risale alla seconda met\u00e0 del XVI secolo. Nel corso del XVII secolo divenne un'importante sede di noviziato e di studi. Con la soppressione degli ordini religiosi voluta da Napoleone Bonaparte e Gioacchino Murat la struttura, nel novembre del 1811, venne abbandonata dai frati, i quali vi fecero ritorno solo nel 1854. Il convento fu definitivamente chiuso nel 1915 per mancanza di novizi (nel 1917 e nel 1918 venne usato come luogo di prigionia per i soldati austriaci e tedeschi). Intorno al 1990, a causa delle condizioni di abbandono in cui il luogo versa, su iniziativa della Soprintendenza per i beni culturali di Cosenza (e, successivamente, di alcune associazioni cittadine) sono stati avviati dei primi lavori di manutenzione e consolidamento.\nAll'inizio del 2019 una copia dell'\"Ultima Cena\" di Leonardo da Vinci, di cui sono ignoti autore ed epoca, ma con chiari riferimenti all'opera di Leonardo, \u00e8 stata scoperta nel refettorio del convento.\nConvento dei Domenicani.\nNella parte nord del centro abitato, lungo la strada che conduce verso San Basile e Castrovillari, si trova l'ex Convento dei Domenicani, ora Chiesa dell'Annunziata. Il complesso venne fondato nel 1575, tredici anni prima del Convento dei Cappuccini, del quale sub\u00ec sorte analoga, se non peggiore, dopo il 1809: infatti quello che rimane, ad oggi, dell'antica struttura sono la sacrestia adattata a cappella e la facciata dell'altare maggiore della vecchia chiesa. Il giardino del convento \u00e8 stato adibito a camposanto cittadino.\nCappelle.\nNel territorio di Saracena, oltre alle tre chiese, esistono numerose cappelle, alcune delle quali di origine bizantina. Le principali sono: S. Maria dell'Alto Cielo o Ara Coeli (XII secolo, \u00e8 ubicata nel rione S. Pietro), S. Antonio di Padova (XVI secolo), S. Maria di Costantinopoli (edificata intorno al 1650, si trova in Via della Fiumara), S. Anna (XVII secolo), S. Maria del Garga o Madonna della Fiumara (1874). Poco distante da quest'ultima cappella si trovano i ruderi della Chiesa di S. Maria de Garga o Ad Flumen, risalente alla seconda met\u00e0 dell'XI secolo. All'inizio del 1600 la chiesa venne ingrandita ed aggregata al Monastero di Colloreto, per essere poi abbandonata due secoli dopo in seguito alla soppressione degli ordini religiosi.\nSociet\u00e0.\nEvoluzione demografica.\nCome si pu\u00f2 notare osservando il grafico, la popolazione residente a Saracena si \u00e8 mantenuta in generale costante a partire dal 1861, con una curva i cui valori, escluso il periodo immediatamente successivo alla Prima guerra mondiale, sono rimasti compresi fra 3.530 circa e 4.520, e con un picco di 4.579 abitanti raggiunto nel 1995. Dal 1997 la tendenza \u00e8 tuttavia quella di una costante diminuzione, provocata sia da una ripresa dell'emigrazione che da un tasso di natalit\u00e0 pi\u00f9 basso che in passato.\nEtnie e minoranze straniere.\nAl 1\u00ba gennaio 2016 i cittadini stranieri residenti a Saracena erano 80, equivalenti al 2,1% della popolazione e suddivisi in 30 maschi e 50 femmine. Tra i Paesi di provenienza, in totale 21, quello maggiormente rappresentato risulta essere \u2013 a quella data \u2013 la Romania con 31 residenti, seguita da Albania, Bulgaria e Federazione Russa con, rispettivamente, 11, 7 e 6 residenti ciascuno. La percentuale di europei \u00e8 dell'85% (68 su 80); ad essi seguono asiatici (6), africani (3) ed americani (3).\nTradizioni e folclore.\nIl santo patrono, San Leone, protettore della citt\u00e0 dal 1630, viene festeggiato due volte l'anno: il 19-20 febbraio, e la seconda domenica di agosto. In occasione dei festeggiamenti della sera del 19 febbraio, cio\u00e8 la vigilia della ricorrenza religiosa, i saracenari partecipano all'originale fiaccolata, che, partendo dalla Chiesa di S. Leone, attraversa tutto il centro abitato. La fiaccolata viene resa festosa dai canti e dai balli popolari che una parte dei partecipanti decide, spontaneamente, di eseguire. I fuochi d'artificio aggiungono altro colore alla lenta processione una volta che la stessa giunge in prossimit\u00e0 del rione Scarano, nel centro storico. La fiaccolata si conclude all'interno della chiesa del patrono, e qui, di nuovo tra canti e balli, si levano grida inneggianti al santo: \u201cViva Sant\u0259 Li\u00f9n\u0259!, s\u00e8mp\u0259 Sant\u0259 Li\u00f9n\u0259!\u201d (\u201cViva San Leone!, sempre San Leone!\u201d).\nUsciti dalla chiesa, ognuno si dirige verso il proprio \"fucarazzo\": si tratta di grandi fal\u00f2 che vengono accesi in tutti i rioni del paese e intorno ai quali, fino al mattino seguente, si canta, si balla, si suona e si degustano prodotti locali, tra i quali salumi, dolci (per esempio i \u201ccannaricoli\u201d), vino e moscato. La solenne processione cittadina con la statua del santo si svolge invece ad agosto, accompagnata dalle note della Banda Musicale di Saracena. La data estiva venne aggiunta verso la met\u00e0 del XIX secolo (nel 1822 aveva addirittura sostituito quella invernale), poich\u00e9 la celebrazione e i festeggiamenti in pieno inverno potevano risultare alquanto disagevoli per i fedeli.\nAltre feste religiose tradizionali sono: il Ss. Crocifisso, a Santa Maria del Gamio (prima domenica di maggio); la Madonna della Catena, nel rione omonimo (terza domenica di maggio); la Madonna della Fiumara (ultima domenica di luglio); la Madonna delle Armi (seconda met\u00e0 di agosto). Inoltre il 15 agosto, in localit\u00e0 Piano di Novacco, si svolge la \u201cFesta della Montagna\u201d, mentre la prima settimana di dicembre, in paese, si festeggia \u201cperciavutta\u201d, cio\u00e8 l'assaggio del vino nuovo. Sempre a dicembre (prima met\u00e0) si tiene, dal 2014, la \u201cFesta della Tarantella Calabrese\u201d, rassegna di musica popolare con contorno di enogastronomia tipica.\nCultura.\nAuditorium degli Orti Mastromarchi.\nLa maggior parte delle iniziative culturali si svolge presso il nuovo Auditorium degli Orti Mastromarchi, in centro storico, inaugurato il 31 marzo 2012. La costruzione sorge sull'area un tempo destinata ad orti di uno dei vecchi palazzi signorili di Saracena, il palazzo Mastromarchi, ubicato in prossimit\u00e0 della Chiesa di S. Maria del Gamio. Le principali attivit\u00e0 ospitate all'interno dell'auditorium nel corso dell'anno sono quelle cinematografiche, teatrali e musicali (concerti), ma non mancano convegni e presentazioni di libri.\nBiblioteca Comunale Vincenzo Forestieri.\nLa Biblioteca Comunale, inaugurata nel 1985, si trova in Via Agostino Casini, nei pressi di Piazza XX Settembre. La biblioteca \u00e8 intitolata a Vincenzo Forestieri (1822-1879), autore di una celebre monografia su Saracena pubblicata a Roma, postuma, nel 1913. Contiene opere di vario genere: giuridico, letterario, storico, enciclopedico, oltre a libri di autori locali, volumi sulla cultura del territorio e ad alcune rare pubblicazioni del XIX secolo.\nCucina.\nIn ambito gastronomico numerosi sono i piatti e i prodotti tipici. La pasta fatta in casa, per esempio: maccheroni cavati col ferro, lagane e ceci, orecchiette, gnocchi. Tra i secondi piatti troviamo il capretto al forno, il soffritto di agnello, le mazzacorde, le melanzane ripiene. Tra i salumi la soppressata, la salsiccia, il capocollo, il guanciale. Infine i dolciumi: cannaricoli, grispelle, cuddure, zuccariddi, taralli.\nMusica.\nFin dagli anni '70 del secolo scorso \u00e8 attivo a Saracena il Complesso Bandistico S. Leone, che, a partire dal 1998, ha aggiunto al proprio nome la dicitura \u201cAssociazione Musicale Raffaele Diana\u201d, in onore del suo primo direttore. Dal 2008 la direzione dell'ensemble \u00e8 affidata al M\u00b0 Antonio Di Vasto. L'organico \u00e8 di circa 40-45 unit\u00e0, e pu\u00f2 raggiungere i cinquanta elementi nei periodi di maggiore attivit\u00e0. Il repertorio \u00e8 diviso in marce e brani da concerto: tra questi ultimi figurano anche arrangiamenti per banda musicale di diversi pezzi di musica leggera. L'attivit\u00e0 concertistica si svolge in Italia, e talvolta anche all'estero.\nGeografia antropica.\nL'antico nucleo del centro urbano si sviluppa nella parte sud dell'abitato a partire da circa 530 metri s.l.m..\nEsso \u00e8 caratterizzato da un intricato dedalo di viuzze di concezione islamica, che si sviluppano verso nord fino ad arrivare alla vecchia casa comunale situata a circa 606 metri s.l.m. Caratteristici di quest'area del centro abitato sono le scale esterne (sia quelle delle abitazioni che quelle di raccordo tra arterie sovrapposte), i repentini mutamenti di direzione viaria, gli improvvisi slarghi ed i vicoli coperti a volta o con travi, che gli abitanti di Saracena sogliono chiamare \"vut\u00e0nt\" e la cui funzione \u00e8 quella di archi di collegamento tra un'abitazione e l'altra. \nFino al XX secolo esisteva, nella parte pi\u00f9 alta del vecchio centro abitato, un ampio castello baronale di epoca normanna le cui prime notizie documentarie risalgono ad un atto notarile del 19 giugno 1646, redatto dal notaio Giuseppe Manfredi di Castrovillari e conservato presso l'Archivio di Stato di Cosenza, sezione di Castrovillari. Lo storico locale Vincenzo Forestieri, vissuto nel XIX secolo, nella sua \"Monografia storica del Comune di Saracena\" fa inoltre riferimento ad un manoscritto del 1672, andato smarrito, nel quale si parlerebbe del castello (\u201cedificio per quanto vasto per altrettanto maestoso\u201d) e delle sue principali caratteristiche.\nIl declino del castello di Saracena, del quale sopravvivono pochi ruderi, ebbe inizio nel 1834 con la vendita a privati. Nel 1939 l'edificio, in parte fatiscente, venne acquisito dal Comune e, nei quattro decenni successivi, gradualmente demolito. Al suo posto vennero costruiti la locale Scuola Elementare e il nuovo Municipio.\nA partire dal 1970 il centro abitato \u00e8 cresciuto rapidamente, ampliandosi lungo le nuove direttrici di Via Roma, Via Aldo Moro, Via Vincenzo Fioravanti, Via Stanislao Lamenza, Via Santa Maria Maddalena e zona Esse. Questo ha comportato un significativo spopolamento del centro storico, che si sta tentando di riqualificare e rivalorizzare attraverso interventi socio-culturali e di recupero architettonico.\nEconomia.\nSaracena \u00e8 un comune prevalentemente agricolo, con presenze industriali di un certo peso circoscritte per lo pi\u00f9 alla prima met\u00e0 del XX secolo (industrie boschive R\u00fceping, anni '10-'30, e Palombaro, anni '50). La maggiore produttivit\u00e0 \u00e8 nel campo dell'olivicoltura, effettuata con impianti ad estrazione continua di nuova generazione. La rinomanza dell'olio extravergine d'oliva di Saracena pu\u00f2 rilevarsi anche nella presenza di un elevato numero di oleifici. Altri prodotti e produzioni locali sono il vino, la birra, i fichi, il grano ed il legname.\nIn campo enologico, Saracena deve la sua fama in Calabria e in Italia alla produzione del Moscato di Saracena, un vino passito da meditazione dal caratteristico profumo, ottenuto dai vitigni Malvasia, Guarnaccia e Odoacra. Il Moscato di Saracena \u00e8 un presidio Slow Food.\nIn localit\u00e0 Piano di Novacco, a 1.311 metri di quota, nel 2011 \u00e8 stata riaperta una pista per sci di fondo, collegata ad una struttura ricettiva con ristorante e alloggi. D'estate la localit\u00e0 \u00e8 sede di attivit\u00e0 quali orienteering, trekking, campeggio, nonch\u00e9 pascolo ad alta quota.\nIl comune di Saracena fa parte dell'Associazione Nazionale Citt\u00e0 dell'Olio, dell'Associazione Nazionale Citt\u00e0 del Vino e, dal 2015, dell'Associazione Nazionale Citt\u00e0 del Tartufo.\nInfrastrutture e trasporti.\nIl comune di Saracena \u00e8 attraversato dalla ex Strada Statale 105 di Castrovillari, ora Strada Provinciale (SP) 263.\nAmministrazione.\nLa sede del Municipio \u00e8 ubicata in Via Carlo Pisacane, tra Piazza XX Settembre e Piazza Mazziotti. Tra il 1945 e il 1990 la guida dell'Amministrazione Comunale ha visto il predominio \u2013 su opposti versanti politici \u2013 del Partito Comunista Italiano e della Democrazia Cristiana, mentre dagli anni Duemila \u00e8 cresciuto il fenomeno delle liste civiche. Il primo sindaco di Saracena dell'era repubblicana \u00e8 stato il comunista Vincenzo Tramonte, primo cittadino negli anni 1945-1947 e 1956-1967. I primi sindaci democristiani furono Salvatore Caldarella (1952-1953) e Gabriele Viola (1953-1956). Nella tabella sono indicati gli altri sindaci di Saracena a partire dal 1968.\nSport.\nHa sede nel comune la societ\u00e0 di calcio A.S.D. Saracena, iscritta nella stagione 2018-2019, al campionato di Terza Categoria. La squadra di calcio a 5 Futsal Saracena, nella stagione 2014-2015 ha disputato il campionato di Serie D .\nImpianti sportivi.\nIn Contrada Donna Marianna si trovano il campo sportivo, un campo da tennis/pallavolo e un campo di calcetto, di propriet\u00e0 comunale, tutti costruiti nella prima met\u00e0 degli anni '80 ed ammodernati negli anni Duemila. L'intero complesso \u00e8 stato intitolato ad \"Ugo Catalano\"."}
{"id": "314964", "revid": "1305772", "url": "https://it.wikipedia.org/wiki?curid=314964", "title": "Chiesa di San Damiano", "text": "Il termine chiesa di San Damiano \u00e8 riferibile a differenti edifici di culto:"}
{"id": "314968", "revid": "767487", "url": "https://it.wikipedia.org/wiki?curid=314968", "title": "Summer City - Un'estate di fuoco", "text": "Summer City - Un'estate di fuoco \u00e8 un film del 1977 diretto da Christopher Fraser.\nIl film ha segnato l'esordio cinematografico di Mel Gibson.\nTrama.\nAustralia, anni sessanta, periodo segnato dal crollo dei tab\u00f9 e dalle canzoni dei Beatles e dei Rolling Stones. Quattro amici partono per il mare intenzionati a divertirsi e trasgredire. Uno di loro trover\u00e0 una tragica fine."}
{"id": "314969", "revid": "119967139", "url": "https://it.wikipedia.org/wiki?curid=314969", "title": "Programma Voschod", "text": "Voschod ( , alba) fu il programma spaziale che segu\u00ec al termine delle missioni del programma Vostok eseguito da parte dell'Unione Sovietica agli inizi degli anni sessanta del ventesimo secolo.\nObiettivo del programma fu nuovamente lo scopo propagandistico di battere gli Stati Uniti d'America in un'ulteriore tappa della corsa verso lo spazio. Infatti, grazie alle capsule Voschod, per la prima volta venivano portati nell'orbita terrestre delle navicelle spaziali equipaggiate da pi\u00f9 di un solo pilota. Ancora prima del lancio della prima missione del programma Gemini, l'Unione Sovietica era stata in grado di lanciare tre cosmonauti nello spazio. E il tutto vestendo semplici \"camicie\": infatti per motivi di spazio non fu possibile che i cosmonauti vestissero le apposite tute spaziali - ma il tutto venne girato a scopi propagandistici definendo tale prassi come chiara dimostrazione dell'assoluta affidabilit\u00e0 e sicurezza delle capsule spaziali. Durante la seconda missione equipaggiata del programma Voschod venne eseguita la prima attivit\u00e0 extraveicolare (EVA - Extra-Vehicular-Activity) della storia dell'esplorazione umana dello spazio. Anche se solo di poco era stata scampata una tragedia, l'esecuzione della passeggiata spaziale signific\u00f2 che l'Unione Sovietica era nuovamente riuscita a precedere gli Stati Uniti d'America.\nLa navicella Voschod era fondamentalmente una capsula Vostok leggermente modificata. Dalla stessa, infatti, venne tolto il seggiolino eiettabile, per permettere l'installazione di seggiolini per tre cosmonauti. Una modifica pi\u00f9 sostanziale venne eseguita mediante il miglioramento del lanciatore R-7 - ora semplicemente chiamato \"razzo Voschod\" - in grado di lanciare una massa e portata notevolmente superiore. Solo grazie alla modifica del lanciatore la capsula Voschod, che fu notevolmente pi\u00f9 pesante delle capsule Vostok, pot\u00e9 essere portata su di una traiettoria d'orbita. La differenza di peso era principalmente dovuta al fatto che in punta alla capsula spaziale venne montato un ulteriore retrorazzo frenante. Il montaggio delle sedie venne eseguito diversamente nei confronti della capsula Vostok. Infatti le sedie vennero posizionate spostandole di 90 gradi sfruttando al meglio lo spazio decisamente ristretto dell'abitacolo della capsula spaziale. Il posizionamento di tutti gli strumenti ed interruttori di bordo invece non venne modificato, tanto che l'equipaggio fu continuamente costretto a mantenere la testa girata per azionare i vari interruttori o attivare e leggere l'equipaggiamento strumentale della capsula stessa.\nEsistevano due versioni differenti della capsula. La 3KV disponeva del posto per tre cosmonauti, mentre la 3 KD era dotata di spazio per due soli cosmonauti. Questa seconda versione era comunque dotata di una camera di equilibrio estraibile, fatto indispensabile per consentire l'uscita dalla capsula stessa per l'esecuzione dell'attivit\u00e0 extraveicolare. Al termine della \"passeggiata spaziale\" fu possibile staccare questa camera mediante una piccola esplosione controllata.\nLa maggiore massa della capsula e la necessit\u00e0 di eliminare i seggiolini eiettabili, costrinsero i progettisti, per evitare danni all'equipaggio che sarebbe rimasto all'interno fino al contatto con il terreno, a dotare il veicolo di alcuni retrorazzi frenanti, a carburante solido, in aggiunta al paracadute. Questi retrorazzi si attivavano a breve distanza dal terreno, in modo da rallentare il veicolo solo all'ultimo momento.\nIl programma Voschod.\nVennero eseguite due missioni equipaggiate, precedute in entrambi i casi da un volo di collaudo eseguito privo di equipaggio, per\u00f2 con una navicella spaziale composta in identica configurazione della navicella successivamente usata per la missione.\nUna missione equipaggiata di lunga durata con la Voschod 3, per la quale la missione Cosmos 110 venne eseguita quale volo di collaudo, fu s\u00ec programmata, ma dovette essere spostata pi\u00f9 volte, senza essere mai cancellata ufficialmente fino alla data odierna. Infine tutte le forze disponibili vennero concentrate per l'esecuzione del nuovo programma Sojuz."}
{"id": "314971", "revid": "123218141", "url": "https://it.wikipedia.org/wiki?curid=314971", "title": "Biometrics", "text": "Biometrics \u00e8 una rivista scientifica, specializzata in statistica, edita negli Stati Uniti dalla International Biometric Society fin dagli anni quaranta.\nEditori.\nAlcuni dei suoi editori:"}
{"id": "314972", "revid": "767487", "url": "https://it.wikipedia.org/wiki?curid=314972", "title": "Tim - Un uomo da odiare", "text": "Tim - Un uomo da odiare (\"Tim\") \u00e8 un film del 1979 diretto da Michael Pate e interpretato da Mel Gibson e Piper Laurie.\nTrama.\nTim \u00e8 un giovane lievemente ritardato, ma pieno di vita; svolge lavoretti saltuari per portare ai genitori qualche soldo e si trova a lavorare come giardiniere a casa della signorina Mary: si tratta di una single alle soglie dei cinquanta che si invaghisce di lui, turbata dal suo aspetto aitante e dal suo comportamento di uomo che per\u00f2 parla e ragiona come un adolescente.\nNasce un delicato rapporto, non privo di riserve da parte di Mary e della societ\u00e0, che non vede di buon occhio una relazione del genere. Con l'aiuto di Mary, Tim supera due esperienze dure come il matrimonio della sorella maggiore, cui era molto attaccato, e la morte della madre, colpita da un attacco di cuore. In seguito a questa perdita, il padre di Tim e Mary iniziano ad avvicinarsi: l'anziano vedovo sente infatti che ormai gli resta pochissimo da vivere e si domanda chi mai potr\u00e0 in futuro occuparsi dovutamente del figlio. Questo avvicinamento provoca un'ingenua scenata di gelosia da parte di Tim, che comunque Mary riesce a placare con un provvidenziale intervento.\nLa sorella di Tim, dal canto suo, si scaglia con impeto contro la signorina Mary, la quale comincia a sentirsi colpevole e considera seriamente la possibilit\u00e0 di troncare completamente il suo amore platonico con il ragazzo, che invece non capisce i motivi del rancore da parte di sua sorella. Mary rabbrividisce quando le propongono l'idea di un matrimonio con Tim, ma alla fine le spiegano che l'unica alternativa ad un matrimonio sarebbe quella di lasciare Tim completamente solo, forse per il resto dei suoi giorni. Per questo, i due finiscono effettivamente per sposarsi. Mentre Mary non riesce quasi a credere alla propria fortuna, Tim \u00e8 orgoglioso e pienamente cosciente di quel che sta succedendo.\nIn seguito, in occasione del funerale del padre, la sorella di Tim dimostra un'altra volta la sua aperta disapprovazione per l'operato di Mary. Il compito di chiarire le cose sta questa volta al giovane, che dopo i difficilissimi eventi familiari risulta in qualche modo cresciuto: con parole semplicissime ma chiare, far\u00e0 capire alla sorella che egli oramai \u00e8 un uomo sposato: si aspetta quindi che si accettino le cose per quel che sono.\nProduzione e risultati commerciali.\nNel 1975, l'attore Michael Pate aveva letto il romanzo omonimo di Colleen McCullough e decise di trarne una sceneggiatura per il grande schermo e di dirigere la pellicola, affidando il ruolo di Tim al giovane Mel Gibson, qui in una delle sue prime apparizioni cinematografiche.\nPer il ruolo di protagonista femminile, il regista avrebbe voluto affidare la parte ad un'attrice di importanza internazionale e cerc\u00f2 dapprima di ingaggiare Deborah Kerr, Jean Simmons o Glenda Jackson. Quest'ultima, tra l'altro, non sarebbe stata disponibile prima del 1982; alla fine la scelta cadde su Piper Laurie.\n\"Tim\" ebbe un discreto successo e incass\u00f2 809 000 dollari australiani sul mercato locale."}
{"id": "314974", "revid": "14691", "url": "https://it.wikipedia.org/wiki?curid=314974", "title": "La balada del Toni e del pirata Slaff", "text": ""}
{"id": "314975", "revid": "65343079", "url": "https://it.wikipedia.org/wiki?curid=314975", "title": "Teina", "text": ""}
{"id": "314976", "revid": "14572", "url": "https://it.wikipedia.org/wiki?curid=314976", "title": "Reinhard Gehlen", "text": "\u00c8 stato il \"generalmajor\" della Wehrmacht che durante la seconda guerra mondiale ha ricoperto il ruolo di capo dei servizi segreti sul fronte orientale.\nBiografia.\nReclutato nel secondo dopoguerra dalle forze armate degli Stati Uniti d'America al fine di organizzare una rete di spionaggio contro l'Unione Sovietica, fu a capo dei servizi d'informazione della Germania Ovest fino alla fine degli anni sessanta. La sua organizzazione, il Bundesnachrichtendienst (BND), era volta alla canalizzazione d'informazioni riguardanti le nazioni allora aderenti al Patto di Varsavia ad uso dell'intelligence della NATO. Al tempo stesso l'organizzazione svolgeva compiti d'infiltrazione nei paesi della cortina di ferro al fine di fomentare e sostenere movimenti di rivolta che opponessero il controllo Sovietico. Gehlen lavorava in stretta collaborazione con la CIA. La BND forniva 'il personale' e la seconda i mezzi: fondi, macchinari, dotazioni, eccetera.\nOperazioni.\nIn una delle operazioni pi\u00f9 fortunate, \"Operation Sunrise\", l'organizzazione riusc\u00ec ad infiltrare circa 5000 agenti anticomunisti di discendenza Est-europea nel blocco Sovietico. Gli agenti venivano a tal fine preparati in un campo d'addestramento specifico ad Oberammergau. Altre azioni non furono di altrettanto successo per via della presenza di numerose 'talpe' all'interno dell'organizzazione e dei servizi segreti americani (CIA) ed inglesi (MI5), in particolare Harold \"Kim\" Philby.\nSuccessi.\nL'organizzazione fu responsabile della scoperta del reparto segreto russo dello SMER\u0160 e collabor\u00f2 al Berlin Tunnel nella costruzione di un tunnel clandestino al di sotto del Muro di Berlino al fine di monitorare le comunicazioni tra Unione Sovietica e Germania Est.\nCollaboratori.\nSi suppone che all'interno dell'organizzazione lavorassero centinaia di ex criminali di guerra nazisti e si sospetta abbia avuto un ruolo chiave nella fuga di molti appartenenti all'organizzazione nazista verso il Sud America alla fine della guerra fornendo documenti falsi e passaporti a uomini delle SS in fuga dalla Germania occupata dagli Alleati (vedi ODESSA).\nOrganizzazione Gehlen.\nReinhard Gehlen, capo del servizio segreto nazista, scapp\u00f2 negli Stati Uniti, nel 1945, con l'aiuto di Allen Welsh Dulles, Direttore dell'Office of Strategic Services (OSS) in Europa, offrendo in cambio, 52 casse piene di dossier e documenti che aveva accumulato nei molti anni in cui aveva fatto parte dello spionaggio nazista contro l'Unione Sovietica e contro i comunisti italiani e francesi. L'OSS lo mise a capo dell'operazione Rusty, a Oberursel, atta a organizzare un gruppo di spionaggio nell'Unione Sovietica, che poi fu chiamata \"Organizzazione Gehlen\"\". Nel 1947, l'organizzazione si era talmente sviluppata che le fu assegnata una nuova sede a Pullach, nei dintorni di Monaco, in una villa appartenuta a Martin Bormann. I nazisti reclutati a Oberursel e Pullach agivano assieme agli uomini del servizio segreto americano.\nIl generale Gehlen guadagnava 1 milione di dollari l'anno.\nLe spie naziste erano una cricca di assassini, doppiogiochisti che procedeva fuori controllo e nel 1948, dato che non si sapeva come scioglierla, le spie furono prese in carico direttamente dalla CIA.\nPensione e morte.\nSi ritir\u00f2 nel 1968 come funzionario della Germania Ovest, classificato come Ministerialdirektor, un grado senior con una generosa pensione.\nMor\u00ec a Berg nell'Alta Baviera, nel 1979, all'et\u00e0 di 77 anni."}
{"id": "314977", "revid": "373458", "url": "https://it.wikipedia.org/wiki?curid=314977", "title": "Storia medievale", "text": ""}
{"id": "314983", "revid": "110157", "url": "https://it.wikipedia.org/wiki?curid=314983", "title": "Perdonato dalle lucertole", "text": "Perdonato dalle lucertole \u00e8 stato il primo libro scritto da Davide Bernasconi, pubblicato nel 1997. Il libro raccoglie le poesie inedite dell'autore, che rivela in questa pubblicazione una vena artistica di forte matrice italiana, in lingua lombarda o italiana."}
{"id": "314984", "revid": "1345938", "url": "https://it.wikipedia.org/wiki?curid=314984", "title": "Influenza asiatica", "text": "L'Influenza Asiatica fu una pandemia influenzale di origine aviaria, che negli anni 1957-60 fece tra 1\u20134 milioni di morti. Fu causata dal virus A/Singapore/1/57 H2N2 (influenza di tipo A), isolato per la prima volta in Cina nel 1954. Nello stesso anno fu preparato un vaccino che riusc\u00ec a contenere la malattia.\nIl virus A/H2N2 fu poco virulento come diffusione tra uomo-uomo e si manifest\u00f2 stagionalmente fino al 1968. \nPi\u00f9 tardi l'H2N2 mut\u00f2 nel virus A/H3N2 che caus\u00f2 l'influenza di Hong Kong negli anni 1968-1969.\nMortalit\u00e0.\nL'Organizzazione mondiale della sanit\u00e0 ha stimato che il tasso di mortalit\u00e0 sia inferiore allo 0,2%. Il ritmo del contagio potrebbe essere stato uguale o superiore a quello dell'Influenza spagnola ma il vaccino, il miglioramento delle condizioni igienico-sanitarie e l'invenzione degli antibiotici hanno contribuito a un tasso di mortalit\u00e0 inferiore.\nHa causato molte infezioni tra i bambini, diffondendosi nelle scuole e portando alla chiusura di molte di esse. Tuttavia il virus risult\u00f2 raramente fatale per i bambini, essendo invece molto pericoloso per le donne in gravidanza, gli anziani e persone con malattie cardiache e polmonari pregresse. \nPer Paese.\nNegli Stati Uniti si stimano tra i e i decessi. Nel Regno Unito si registrarono circa decessi su 9 milioni di contagi, in Germania . La Francia, secondo le valutazioni dell'epoca, registr\u00f2 circa morti. \nIn Svezia, su un totale di circa contagi (stime parlano anche di , circa il 15% della popolazione), il numero dei morti fu basso (circa ). Anche in Finlandia il numero dei morti fu basso () su circa un terzo della popolazione contagiata.\nIn Italia si stimano circa decessi.\nFra l'ottobre del 2005 e il febbraio del 2006, a causa di un errore umano, centinaia di campioni dell'influenza asiatica contenenti il virus H2N2 furono inviati accidentalmente a pi\u00f9 di 3700 laboratori scientifici in 18 paesi diversi sotto forma di kit per analisi. Il governo statunitense, scoperto l'errore, si attiv\u00f2 subito per contattare i laboratori coinvolti e richiese loro di distruggere immediatamente i campioni. Nessun individuo fu contagiato e la notizia fu resa nota solamente dopo che i laboratori furono informati del pericolo per paura di atti di bioterrorismo."}
{"id": "314988", "revid": "1345938", "url": "https://it.wikipedia.org/wiki?curid=314988", "title": "Influenza di Hong Kong", "text": "L'influenza di Hong Kong fu una pandemia influenzale iniziata ad Hong Kong nel 1968 e diffusasi negli Stati Uniti nello stesso anno. La diffusione del morbo si interruppe l'anno seguente, il 1969. Le stime sulle perdite umane variano: almeno tra 2 e 4 milioni (con forte incertezza sulle morti nel blocco sovietico e nella Cina maoista) di persone morirono in tutto il mondo (tra 34.000 e 100.000 persone negli Stati Uniti) nei due anni di attivit\u00e0, 1968 e 1969.\nL'influenza di Hong Kong era un'influenza aviaria (o di tipo A), in particolare il primo caso conosciuto di epidemia dovuta al ceppo H3N2 (una sigla che si riferisce alla configurazione delle glicoproteine virali di superficie, la emoagglutinina (H) e la neuraminidasi (N): in questo caso, significa che delle 16 emoagglutinine conosciute possiede la numero 3, mentre delle 9 neuraminidasi conosciute questo virus possiede la numero 2.\nPer la sua somiglianza con l'influenza asiatica del 1957 (causata dal ceppo H2N2, che differiva dall'influenza di Hong Kong solo per una diversa combinazione della emoagglutinina dovuta a mutazione genetica) e probabilmente dal conseguente accumulo di anticorpi affini nella popolazione infetta, l'influenza di Hong Kong caus\u00f2 molte meno vittime di altre pandemie. \nIl virus ebbe una ripresa nel tardo 1969 e primo 1970, e ancora nel 1972. In questa ripresa, in Italia fu soprannominata \"influenza spaziale\", dove caus\u00f2 circa 20.000 morti nel 1969-70."}
{"id": "314992", "revid": "228587", "url": "https://it.wikipedia.org/wiki?curid=314992", "title": "Cassazione", "text": ""}
{"id": "315001", "revid": "729019", "url": "https://it.wikipedia.org/wiki?curid=315001", "title": "Ferrovia del Monte Generoso", "text": "La ferrovia del Monte Generoso \u00e8 una linea ferroviaria a cremagliera e scartamento ridotto svizzera che collega il quartiere di Capolago (nel territorio cittadino di Mendrisio) con la vetta del Monte Generoso, maggior cima del Sottoceneri.\nUnica ferrovia a cremagliera del Ticino, \u00e8 servita da corse di linea nel periodo intercorrente tra il 1\u00ba aprile e il 31 ottobre, cui si aggiungono episodiche corse speciali e su richiesta, le quali si espletano anche nei periodi di assenza del servizio regolare.\nInfrastruttura e servizio di linea sono gestiti dalla societ\u00e0 anonima Ferrovia Monte Generoso, con sede nel quartiere di Capolago, con il sostegno principale del \"percento culturale\" Migros.\nStoria.\nNel 1867, sotto l'egida del medico e politico ticinese Carlo Pasta, venne costruito e inaugurato l'albergo Bellavista, prima struttura ricettiva presso la vetta del monte Generoso. La necessit\u00e0 di collegare adeguatamente alla vallata tale infrastruttura, all'epoca raggiungibile solo tramite mulattiere, indusse il 2 luglio 1886 la costituzione della Societ\u00e0 Anonima del Monte Generoso, sempre sotto l'egida di Pasta, che ottenne la concessione ferroviaria per allacciare la vetta sottocenerina al fondovalle.\nLa ferrovia a scartamento ridotto e cremagliera Monte Generoso-Capolago venne dunque attivata il 5 giugno 1890; la frequentazione dei passeggeri si rivel\u00f2 tuttavia molto inferiore alle attese, sicch\u00e9 gi\u00e0 nel 1904 la societ\u00e0 di gestione entr\u00f2 il difficolt\u00e0 economiche e venne posta in liquidazione. Pasta, che nel 1893 aveva ricapitalizzato di tasca propria l'impresa, era frattanto deceduto.\nEffimeri si rivelarono i tentativi di rilancio: la nuova \"societ\u00e0 anonima Italo-Svizzera Monte Generoso\" prese in carico la linea nel 1909, salvo poi fallire nel 1914. Rifondata nel 1916 e ricapitalizzata nel 1921, l'esercente fall\u00ec nuovamente nel settembre 1939, comportando la sospensione del servizio.\nDecisivo si rivel\u00f2 a questo punto l'interessamento di Gottlieb Duttweiler, fondatore del consorzio commerciale Migros, che su impulso di Charles Hochstrasser rilev\u00f2 la societ\u00e0 fallita dai suoi ultimi proprietari (gruppo Hermann-Casoni). A partire dal 12 marzo 1941 la Ferrovia Monte Generoso Societ\u00e0 Anonima pot\u00e9 dunque ripristinare il servizio regolare di linea, da allora costantemente garantito grazie ai fondi Migros.\nL'originaria trazione a vapore fu sostituita negli anni cinquanta dal pi\u00f9 economico Diesel e infine, nel 1982, dalla trazione elettrica, permettendo cos\u00ec progressivamente di potenziare la frequenza e la capacit\u00e0 di passeggeri.\nOltre al servizio turistico ordinario la Ferrovia organizza treni speciali, su prenotazione, \"Belle Epoque\" con carrozze aperte panoramiche del 1890 restaurate spinte da una locomotiva a vapore o da una motrice Diesel.\nCaratteristiche.\nLa ferrovia del Monte Generoso \u00e8 lunga 9 km e armata con rotaie a scartamento ridotto da 800 mm, provviste interamente di cremagliera di tipo Abt, caratterizzata da una doppia rotaia dentata sfalsata parallela. Il binario \u00e8 singolo, con raddoppi presso le stazioni.\nTutta la linea \u00e8 elettrificata a 800 volt in corrente continua mediante linea aerea di contatto, con due sottostazioni di trasformazione situate presso i capolinea, alimentate con sistema trifase 16 kV CA da 50 Hz. Esse sono allacciate presso il km 5+200 della linea con un interruttore.\nMateriale rotabile.\nLa dotazione originaria della linea constava di sei locomotive a vapore quadri-assiali costruite dalla SLM di Winterthur (numerate da 1 a 6): esse si caratterizzavano per il piano inclinato (onde mantenerlo orizzontale durante il servizio sui tratti in pendenza) e per la presenza di un vano bagagli frontale.\nNegli anni 1950 il parco motore fu potenziato previa acquisizione di ulteriori tre locomotive a vapore con caratteristiche analoghe, dismesse dalla ferrovia Montreux-Glion-Rochers-de-Naye, cui vennero imposti i numeri 7, 8 e 9.\nTipicamente le locomotive circolavano accoppiate a una singola rimorchiata passeggeri: tali mezzi, fabbricati dalla SIG di Neuhausen am Rheinfall, avevano una struttura modulare, potendo essere scoperti nei mesi estivi e trasformati in carri chiusi nei periodi pi\u00f9 freddi. Ai treni passeggeri si alternavano anche convogli di servizio, volti a rifornire di generi di prima necessit\u00e0 gli edifici presso la vetta e/o praticare interventi manutentivi sul sedime.\nPer il passaggio alla trazione termica, sul finire degli anni 1950 le locomotive 5 e 6 vennero riallestite e trasformate in trattori a nafta; parallelamente vennero commissionate alla Saurer di Arbon due nuove locomotive con analoga motorizzazione (1 e 2). Il servizio continu\u00f2 ad essere espletato con convogli a due elementi (locomotiva+rimorchiata) e vennero altres\u00ec acquisite nuove carrozze passeggeri. Col cambio di trazione, le locomotive a vapore non convertite vennero in larga parte demolite e in piccola parte preservate per occasionali treni speciali.\nUn pi\u00f9 deciso potenziamento del servizio si ebbe con l'immissione in linea delle automotrici Diesel, capaci - a differenza di locomotive e trattori - di accogliere a loro volta passeggeri a bordo, aumentando la capacit\u00e0 della tratta. Le prime ad arrivare furono due motrici a carrelli SIG (numero 3 e 4), inizialmente su meccanica B\u00fcssing, poi sostituita da equipaggiamento MAN. Nel 1968 fecero seguito le automotrici 5 e 6, anch'esse di fabbricazione SIG, ma su meccanica Caterpillar: si trattava di mezzi biassiali da 33 posti, a singolo motore, caratterizzate da superficie vetrata. Come da prassi, alle automotrici veniva accoppiata una singola rimorchiata passeggeri biassiale, con tettuccio rimovibile.\nL'elettrificazione del 1982 comport\u00f2 una nuova radicale trasformazione del parco mezzi: tutte le automotrici Diesel vennero dismesse e demolite (con l'eccezione di una delle SIG-Caterpillar, acquistata da Francesco Ogliari e collocata nel suo museo personale), mentre dei trattori a nafta vennero preservati solo i numeri 1, 7 e 8, destinate al traino di convogli di servizio per la manutenzione della linea. Il servizio di linea venne cos\u00ec affidato a quattro elettromotrici snodate bidirezionali costruite dalla SLM di Winterthur, numerate dall'11 al 14.\nPiano sinottico.\nAgli anni 2010 il parco mezzi della linea \u00e8 cos\u00ec costituito:\nPercorso.\nLa linea ha origine nel quartiere mendrisiense di Capolago: il capolinea inferiore si trova sulle rive del Lago di Lugano, in corrispondenza con il locale imbarcadero SNL (a 274 m s.l.m.). Per le prime centinaia di metri la linea corre rettilinea, parallelamente al sedime della ferrovia del Gottardo; raggiunta e superata la stazione principale (punto d'interscambio con la sopradetta linea, nonch\u00e9 sede del deposito del materiale rotabile), la ferrovia se ne distacca, la sovrappassa mediante un cavalcavia, poi sottopassa l'autostrada A2 e inizia a salire di quota con un tracciato a morbide curve alternate. Uno stretto tornante a sinistra (in galleria) conduce alla stazione di San Nicolao; indi il tracciato riprende a salire, con andamento sinuoso ma lineare (e superando quattro ulteriori trafori), fino a Bellavista e infine a Generoso Vetta, che si raggiunge dopo 40 minuti di viaggio."}
{"id": "315010", "revid": "172", "url": "https://it.wikipedia.org/wiki?curid=315010", "title": "Borano", "text": ""}
{"id": "315014", "revid": "1305772", "url": "https://it.wikipedia.org/wiki?curid=315014", "title": "Duna di Pilat", "text": "La duna di Pilat (\"Dune du Pilat\" in francese) \u00e8 la duna pi\u00f9 alta d'Europa, situata in Francia, nel dipartimento della Gironda, in prossimit\u00e0 del bacino di Arcachon. Si estende su una superficie larga 500\u00a0m da ovest a est e 3\u00a0km da nord a sud, di fronte alla giuntura fra l'Oceano Atlantico e il bacino.\nDescrizione.\nIl comune in cui \u00e8 situata \u00e8 La Teste-de-Buch, vicino ad Arcachon, nel cuore delle Landes de Gascogne. L'altezza della duna, variabile nel tempo, oscilla tra i 100 e i 120 metri. Per favorirne lo sviluppo mediante un turismo ecosostenibile, fa parte del circuito del \"Grand site national\" di Francia.\nFormazione.\nLa \"Dune du Pilat\" si \u00e8 formata in tempi relativamente recenti. Nel 1855 misurava solo 35\u00a0m di altezza e la sua origine \u00e8 legata, secondo gli specialisti, alla distruzione di un enorme banco di sabbia che nel XVIII secolo si estendeva davanti alla costa attuale, oltre che al continuo apporto di sabbia da parte del vento."}
{"id": "315022", "revid": "125871515", "url": "https://it.wikipedia.org/wiki?curid=315022", "title": "Dennis Bergkamp", "text": "Biografia.\nNato in una famiglia di appassionati di calcio (tanto che fu deciso di chiamarlo Dennis in onore di Denis Law), durante l'infanzia era un ammiratore di Glenn Hoddle, allora giocatore del Tottenham Hotspur.\nDal matrimonio con Henrita sono nati quattro figli; sua figlia Estelle, nata nel 1996, ha una relazione con il giocatore della Nazionale Donny van de Beek. Bergkamp \u00e8 noto per la sua paura di volare: ci\u00f2 ha dato luogo al soprannome \"Non-Flying Dutchman\" (\"L'olandese non volante\"), una variazione sul tema di \"Flying Dutchman\". Il figlio Mitchell, nato nel 1998, ha fatto tutta la trafila nelle giovanili dell\u2019Almere City e nell\u2019ottobre 2020 fa un provino con l\u2019Arsenal.\nCaratteristiche tecniche.\nDotato di notevoli qualit\u00e0 tecniche, Bergkamp ha ricoperto principalmente i ruoli di trequartista e di seconda punta, in cui metteva a frutto il proprio estro, risultando difficile da marcare per via della sua tendenza a \u00absvariare per tutto il campo\u00bb. Era abile sia come finalizzatore che come \"assist-man\".\nCarriera.\nGiocatore.\nClub.\nAjax.\nBergkamp muove i suoi primi passi nell', in cui esordisce nel campionato 1986-87 mettendosi subito in luce per le sue qualit\u00e0 che in pochi anni lo portano a diventare il giocatore simbolo dei lancieri, conquistando anche tre volte consecutive il titolo di capocannoniere del campionato olandese.\nBergkamp vince anche una Eredivisie nel 1990, per due volte la KNVB beker nel 1987 e nel 1993, una Johan Cruijff Schaal sempre nel 1993, una Coppa delle Coppe nel 1987 e una Coppa UEFA nel 1992 contro il . In quest'ultima dovette saltare la finale di ritorno e la conseguente festa con la squadra e i tifosi in Leidseplein a causa di un'infezione faringea, ma i compagni rimediarono portandogli la coppa in casa in piena notte. Bergkamp ha anche sfiorato la vittoria del Pallone d'oro in due occasioni: fin\u00ec terzo nel 1992 dietro a Marco van Basten e Hristo Stoi\u010dkov, e secondo nel 1993 preceduto da Roberto Baggio.\nInter.\nNell'estate del 1993 viene acquistato dall'Inter per 18 miliardi di lire in coppia con il compagno di squadra Wim Jonk. Il periodo trascorso a Milano non \u00e8 dei pi\u00f9 facili per l'olandese: durante la stagione d'esordio non riesce ad andare in gol per sei mesi. Resta in Italia per due stagioni, non riuscendo quasi mai a esprimere appieno le sue qualit\u00e0; contribuisce per\u00f2 in maniera determinante in campo europeo, nella stagione in cui l'Inter vince la sua seconda Coppa UEFA del 1994, nella quale segna 8 gol in 11 partite (tra cui una tripletta contro il ), risultando il capocannoniere della competizione.\nAl termine dell'altalenante esperienza nerazzurra (nella quale riesce comunque a segnare 22 gol in 72 presenze totali) si trasferisce in Inghilterra all'.\nArsenal.\nPagato 19,2 miliardi di lire, in undici stagioni in Premier League Bergkamp dimostra tutto il proprio valore, diventando una colonna della squadra, con cui vince il campionato inglese nel 1998, 2002 e 2004, oltre a quattro FA Cup e quattro Community Shield. Nel 1998 viene eletto miglior calciatore del campionato inglese, aggiudicandosi sia il premio di giocatore dell'anno della FWA sia quello di Giocatore dell'anno della PFA. Divenne punto fermo dell'attacco dei \"Gunners\", facendo coppia con giocatori del calibro di Marc Overmars prima e di Thierry Henry poi.\nIl 22 luglio 2006 ha chiuso la carriera agonistica disputando un'amichevole contro l', giocata nel nuovo stadio dell'Arsenal, l'Emirates Stadium. Il primo tempo \u00e8 stato giocato dai giocatori all'epoca in forza alle due squadre, mentre al secondo hanno preso parte molte vecchie glorie di entrambi i club: Ian Wright, Patrick Vieira, Emmanuel Petit e David Seaman per l'Arsenal, Marco van Basten, Danny Blind, Johan Cruijff, Frank de Boer e Ronald de Boer per l'Ajax. L'Arsenal vinse la partita per 2-1 con gol di Thierry Henry e Nwankwo Kanu; Klaas-Jan Huntelaar aveva in precedenza sbloccato il punteggio per l'Ajax, segnando cos\u00ec il primo gol all'Emirates Stadium.\nNel maggio del 2021 Bergkamp entrer\u00e0 a far parte della \"Hall of Fame\" della Premier League.\nNazionale.\nCon la nazionale olandese ha disputato 79 partite segnando 37 reti assestandosi al terzo posto dei goleador dietro a Robin van Persie (48) e Patrick Kluivert (40 goal).\nAl in Svezia, gli \"Oranje\" sono tra i favoriti essendo i campioni in carica, ma in semifinale si devono arrendere ai rigori alla , che vincer\u00e0 il torneo battendo in finale la ; Bergkamp fu autore di grandi prestazioni, chiudendo il torneo da capocannoniere. Al negli Stati Uniti, i Paesi Bassi giunsero fino ai quarti di finale, eliminati dai futuri campioni del ; anche questa volta Bergkamp chiuse la competizione con tre gol. Due anni dopo, al in Inghilterra, gli olandesi furono eliminati ai quarti, ai tiri di rigore, dalla ; in questa edizione Bergkamp segn\u00f2 un gol contro la Svizzera.\nAl in Francia, gli \"Oranje\" furono eliminati in semifinale, ancora ai rigori, dal Brasile; Bergkamp fu autore di tre gol: il primo ai gironi nel 5-0 rifilato alla Corea del Sud, il secondo agli ottavi nel successo per 2-1 contro la Jugoslavia, mentre il terzo \u00e8 divenuto una delle marcature pi\u00f9 note del giocatore e precisamente quello decisivo messo a segno all'89\u00ba del quarto di finale contro l'Argentina: stoppato un lancio lungo di De Boer con eleganza, Bergkamp ha saltato fulmineamente Ayala calciando d'esterno in rete. Al i Paesi Bassi, paese ospitante assieme al Belgio, furono eliminati in semifinale, nuovamente ai rigori, dall', in una partita dove i giocatori olandesi fallirono ben cinque penalty (di cui due nall'arco dei tempi regolamentari) su sei; Bergkamp fu molto utilizzato, non segn\u00f2 gol, ma gioc\u00f2 un grande europeo \"sfornando\" vari assist.\nRiepilogando, i migliori risultati di Bergkamp in nazionale sono stati due terzi posti all'Europeo, nel 1992 e nel 2000, e un quarto posto al Mondiale, nel 1998.\nAllenatore.\nIl 18 luglio 2008 diventa vice dell'Ajax prima con Marco van Basten e poi con David Endt. Il 26 ottobre \u00e8 stato nominato assistente di Johan Neeskens per la selezione B della nazionale olandese. Il 30 giugno 2009 Neeskens passa al Galatasaray per fare il vice di Frank Rijkaard. Il 23 giugno 2009 diventa allenatore della selezione D-2. Il 3 gennaio 2011 diventa vice del nuovo allenatore Fred Grim per la selezione A-1. Lascia il ruolo il 30 giugno 2011 e viene sostituito da Ronald de Boer come vice di Grim e diventa il 1\u00ba luglio 2011 assistente tecnico di Frank de Boer in prima squadra.\nIl 28 novembre 2011 Johan Cruijff, dirigente dell'Ajax, ha annunciato che avrebbe adito a vie legali ritenendo troppo alti gli ingaggi dei tre nuovi dirigenti Louis van Gaal, Martin Sturkenboom e Danny Blind. Bergkamp e altri allenatori delle giovanili hanno appoggiato il ricorso di Cruijff, che ha portato all'allontanamento di van Gaal e alle dimissioni del \"board\" il 7 febbraio 2012. Nei cinque anni trascorsi come assistente di de Boer, Bergkamp si \u00e8 seduto in panchina durante le partite della prima squadra; sono arrivati tre scudetti nelle prime tre stagioni e con la perdita del quarto all'ultima giornata della stagione 2015-2016 de Boer e il club risolvono il contratto.\nIl 29 giugno 2016 con la nomina di Peter Bosz come nuovo allenatore non \u00e8 pi\u00f9 stato impiegato come assistente in panchina e gli \u00e8 stato assegnato il compito di seguire gli allenamenti e aiutare i giovani a inserirsi in prima squadra. Il 17 giugno 2017 con la nomina Marcel Keizer come tecnico ritorna nel ruolo di vice. Il 21 dicembre dopo i mediocri risultati di inizio stagione, Bergkamp, Keizer e l'altro assistente Hennie Spijkerman sono stati esonerati. \nDal 21 marzo 2019 al marted\u00ec e al gioved\u00ec sostituisce negli allenamenti il tecnico dello Jong Almere City Ivar van Dinteren, impegnato a fare da vice a Ole Tobiasen in prima squadra; ha avuto cos\u00ec modo di allenare anche suo figlio Mitchell.\nStatistiche.\nTra club e nazionale maggiore, Bergkamp ha giocato 813 partite segnando 301 reti, alla media di 0,37 gol a partita.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "315023", "revid": "287204", "url": "https://it.wikipedia.org/wiki?curid=315023", "title": "Charlotte Bronte", "text": ""}
{"id": "315024", "revid": "1745361", "url": "https://it.wikipedia.org/wiki?curid=315024", "title": "Catena del Lagorai", "text": "La Catena del Lagorai \u00e8 un gruppo montuoso situato nel Trentino orientale.\nDescrizione.\nIl Lagorai si estende, dal punto di vista geologico e geografico, su una vasta zona compresa tra la zona del Monte Calisio (a est di Trento, che per\u00f2 non ne fa geologicamente parte) e il passo Rolle, in Primiero, per una lunghezza di circa 70\u00a0km. Alle sue pendici si affacciano molte valli, tra cui le valli di Primiero a sud-est, a sud la valle del Vanoi, la Valsugana, la val Campelle, la val Calamento (queste ultime due laterali di sinistra della Valsugana) e la val dei Mocheni, l'altopiano di Pin\u00e9 a ovest, la val di Cembra a nord-ovest, la val di Fiemme e la valle del Travignolo a nord.\nSecondo la SOIUSA e ruotando in senso orario, i limiti geografici sono: passo Rolle, torrente Cismon, torrente Vanoi, passo Cinque Croci, val Campelle, val Calamento, passo di Fiemme, val Cadino, val di Fiemme, torrente Travignolo, passo Rolle.\nLa zona nord-orientale del massiccio, nella parte circostante al Monte Colbricon, alla Cavallazza e al passo Rolle, \u00e8 inserita nel parco Naturale Paneveggio-Pale di San Martino, che si occupa della salvaguardia e controllo di specie anche rare di uccelli e mammiferi.\nNei pressi del Passo Rolle, ad un'altezza di poco inferiore ai 2.000\u00a0m s.l.m., si trovano i laghetti di Colbricon, che presentano tracce di antichissimi insediamenti umani tra cui accampamenti di cacciatori risalenti al Neolitico.\nSenza un eccessivo sfruttamento da parte di impianti di risalita (ad eccezione di quelli del Cermis, del passo Rolle, di San Martino di Castrozza e della Panarotta), il Lagorai presenta un paesaggio alpino intatto e la principale attivit\u00e0 umana che ha modificato leggermente l'ambiente naturale \u00e8 quella tradizionalmente connessa con l'alpeggio e l'esbosco del legname. Nei periodi estivi, nei grandi pascoli al di sopra dei boschi, viene infatti praticato il trasferimento -al momento della ripresa vegetativa - di mandrie di mucche, cavalli e pecore, affinch\u00e9 vi passino l'estate pascolando.\nI valichi carrozzabili della catena sono il passo Rolle (che collega Primiero e Fiemme attraverso la valle del Travignolo), il passo Manghen che collega la Valsugana con la val di Fiemme (chiusura invernale dal 1\u00ba novembre al 30 aprile), il passo Redebus che collega la val dei Mocheni con l'altopiano di Pin\u00e9.\nClassificazione.\nSecondo la classificazione SOIUSA la catena del Lagorai \u00e8 parte delle Dolomiti di Fiemme e ha la seguente classificazione:\nLa sua collocazione geografica \u00e8 marginale se non esterna al territorio dolomitico tradizionalmente identificato. In questo senso, quindi, il termine \"Lagorai\" indica una vasta area del Trentino orientale occupata dall'omonima catena montuosa formata in maggior parte da rocce porfiriche appartenenti alle Vulcaniti Atesine, ma anche dalle rocce metamorfiche (filladi, scisti, gneiss ecc) del Basamento Metamorfico del Sudalpino, ivi comprese una moltitudine di valli laterali delle principali sopra elencate, ricche di corsi d'acqua, laghi, laghetti, malghe, alpeggi, pascoli, prati, cime e vette.\nGeologia.\nLa catena del Lagorai dal punto di vista geologico-strutturale appartiene alla regione dolomitica. Le sue rocce fanno parte del gruppo Vulcanico Atesino, una potente successione di ignimbriti, lave e depositi epiclastici affiorante in Alto Adige e Trentino orientale e depositata nel Permiano, in un intervallo di tempo compreso tra 290 e 274 milioni di anni fa, facente parte di un articolato sistema vulcanico i cui prodotti affiorano attualmente su una vasta area dell'attuale Dominio Sudalpino compresa tra le Dolomiti orientali e il lago Maggiore. La catena del Lagorai \u00e8 costituita da rigide bancate ignimbritiche pirognomiche (espressione di un vulcanesimo esplosivo) e da colate e domi lavici (espressione di un vulcanesimo effusivo), sovrapposte alle pi\u00f9 antiche rocce metamorfiche appartenenti al basamento Metamorfico del Sudalpino (o Alpi Meridionali in senso tettonico).\nSecondo l'ipotesi pi\u00f9 accreditata, l'attivit\u00e0 magmatica si origin\u00f2 in un contesto tettonico transtensivo\u00a0\u2013 estensivo megalitico con lo sviluppo di bacini delimitati da faglie strike-slip destro nella crosta superiore fragile, che condizion\u00f2 la risalita e messa in posto dei magmi..\nLo studio geologico-petrografico delle vulcaniti in occasione dei recenti progetti di cartografia geologica CARG nel settore pi\u00f9 occidentale e da studi condotti dal Prof. Giuseppe Bargossi, dal dott. Luca Bertoldi e dal dott. Gianluca Piccin nel \"settore centro-orientale\", hanno messo in evidenza una successione stratigrafica pirognostica che dal basamento filladico-perolitico verso l'alto comprende: \nLa Formazione delle Arenarie di Val Gardena copre infine le formazioni IGG, LRE e ORA.\nSono presenti numerose faglie sinvulcaniche, prevalentemente distensive, associate ad un'attivit\u00e0 di tipo calderico che condiziona la messa in posto delle vulcaniti, causando importanti variazioni di spessore e lacune stratigrafiche. Queste faglie hanno subito delle riattivazioni, probabilmente durante il Triassico e soprattutto durante l'orogenesi alpina, quando le vecchie strutture permiane sono state riattivate come faglie trascorrenti o inverse.\nDal punto di vista geochimico le rocce della Catena del Lagorai centrale si identificano come una tipica associazione calcalcalina da normale ad alto potassica. La presenza sia di prodotti acidi (rioliti) che basici (andesiti-basaltiche) indica una bimodalit\u00e0 prodotta dalla diversa interazione tra magmi di derivazione mantellica e materiale crostale. Nonostante l'affinit\u00e0 calcalcalina tipica degli ambienti orogenici di arco, tale attivit\u00e0 si \u00e8 sviluppata in un contesto estensivo-transtensivo.\nL'erosione operando selettivamente determina un arretramento verso nord della ripida parete meridionale per scalzamento della base.\nPrincipali vette.\nLe cime principali si dislocano lungo la cresta meridionale allineate in direzione SW-NE dal passo Manghen alla val Sadole. La direzione cambia bruscamente in E-W tra la forcella Coldos\u00e8 (2182\u00a0m s.l.m.) ed il passo Rolle (1984\u00a0m.s.l.m.), dove\nsi trovano le vette pi\u00f9 alte.\nPrincipali laghi.\nIl Lagorai \u00e8 noto per la sua ricchezza di specchi d'acqua, da cui potrebbe derivare anche l'etimologia:\nAspetti turistici.\nNotevoli i percorsi per il trekking come la \"translagorai\", un tracciato lungo 80\u00a0km che parte dalla Panarotta e arriva fino al passo Rolle attraverso sentieri, mulattiere, trincee e strade della prima guerra mondiale. Vi si possono trovare ancora proiettili di grosso calibro e di piccolo inesplosi, oppure elmetti, medaglie e effetti personali, spesso ancora integri, dei soldati deceduti durante il conflitto. Su quasi ogni cima si trova una croce e un libro di vetta dove si pu\u00f2 mettere una firma in ricordo del proprio passaggio.\nLa catena del Lagorai si presta molto bene alla pratica dello scialpinismo. Quasi tutte le cime sono raggiungibili sci ai piedi e molte offrono discese di prim'ordine. Nota per la sua bellezza e lunghezza \u00e8 quella dalla vetta pi\u00f9 alta, cima di Cece."}
{"id": "315026", "revid": "287204", "url": "https://it.wikipedia.org/wiki?curid=315026", "title": "Bacino di Arcachon", "text": "Il bacino di Arcachon (in francese \"bassin d'Arcachon\", in dialetto guascone \"laca d'Arcaishon\") \u00e8 un bacino di acqua salata, comunicante con l'Oceano Atlantico, situato in Francia nel dipartimento della Gironda, tra le citt\u00e0 di Arcachon e L\u00e8ge-Cap-Ferret.\nGeografia.\nIl bacino di Arcachon fa parte delle \"Landes\" della Guascogna. A differenza degli stagni delle \"Landes\", il bacino comunica con l'Oceano Atlantico tramite un passaggio, attraverso il quale la marea oceanica sposta quotidianamente una quantit\u00e0 considerevole d'acqua. L'alta marea si produce regolarmente ogni 12 ore circa. Durante la bassa marea, il bacino si riduce ad un'unione di canali navigabili. I canali ed i banchi di sabbia evolvono nel tempo sotto l'influenza della marea: circa 370 milioni di metri cubi d'acqua sono scambiati quotidianamente tra bacino e oceano, con una velocit\u00e0 media di circa 2\u00a0m/s, portando con s\u00e9 molta sabbia. \nI sedimenti sabbiosi mobili che caratterizzano questo bacino sono distribuiti principalmente delle correnti di marea, che formano canali e barre secondo una tipica configurazione di piana di marea.\nIl passaggio con l'Oceano, la cui navigazione \u00e8 resa problematica dalle numerose correnti, \u00e8 dominato a sud dalla duna del Pyla e a nord dal Cap Ferret. La duna \u00e8 imponente e ben visibile da gran parte dei comuni che si affacciano sul bacino: Arcachon, L\u00e8ge-Cap-Ferret, Ar\u00e8s, Andernos-les-Bains, La Teste-de-Buch, Gujan-Mestras.\nAl centro del bacino si trova l\"'\u00eele aux oiseaux\" (isola degli uccelli): l'isola, che non ha corrente elettrica, ospita soltanto alcune palafitte e case in legno usate dagli ostricoltori. L'estensione dell'isola aumenta considerevolmente con la bassa marea.\nIl bacino \u00e8 inoltre alimentato di acqua dolce dal fiume Leyre, che \u00e8 all'origine della sua formazione.\nAttivit\u00e0.\nIl bacino attira ogni estate un numero considerevole di turisti, che vi praticano la pesca e numerosi sport nautici. La principale attivit\u00e0 del bacino (ed anche risorsa economica, assieme al turismo) \u00e8 per\u00f2 l'ostricoltura: la presenza regolare della marea infatti permette di costruire delle strutture in cui coltivare le ostriche che, nel corso della giornata, vengono periodicamente sommerse dall'acqua.\nA sud-est del bacino vi \u00e8 inoltre la riserva ornitologica del Teich, parco visitabile, che offre la possibilit\u00e0 di osservare da vicino, nel loro \"habitat\" naturale, una gran quantit\u00e0 di uccelli marini e non, stanziali e migratori."}
{"id": "315035", "revid": "35813", "url": "https://it.wikipedia.org/wiki?curid=315035", "title": "Francesco Landino", "text": ""}
{"id": "315037", "revid": "2519", "url": "https://it.wikipedia.org/wiki?curid=315037", "title": "Radicchio rosso di Treviso", "text": ""}
{"id": "315038", "revid": "124353580", "url": "https://it.wikipedia.org/wiki?curid=315038", "title": "Orient Express", "text": "Orient Express \u00e8 un treno passeggeri a lunga distanza/percorrenza messo in servizio dalla Compagnie Internationale des Wagons-Lits che collegava Parigi Gare de l'Est a Costantinopoli (l'odierna Istanbul). Iniziato nel 1883, il servizio si interruppe per le due guerre mondiali fra il 1914 e il 1921 e fra il 1939 e il 1945, per cessare definitivamente nel 1977 a causa della concorrenza dei trasporti aerei. Rimase un servizio quotidiano Parigi-Vienna fino alla riduzione del tragitto nel 2007 e alla momentanea cancellazione del 14 dicembre 2009. In seguito, il convoglio \u00e8 tornato a viaggiare grazie alla Belmond Management Limited.\nStoria.\nL'Orient Express originale.\nIl percorso originale, usato per la prima volta il 4 ottobre 1883, andava dalla Francia alla Romania passando per Vienna. A Giurgiu i passeggeri erano trasportati attraverso il Danubio via nave fino in Bulgaria, per poi prendere un altro treno per Varna in Bulgaria, da dove completavano il viaggio per l'antica Costantinopoli via traghetto. Un altro percorso cominci\u00f2 ad essere usato nel 1885, raggiungendo Istanbul per ferrovia da Vienna a Belgrado e Ni\u0161, in carro fino a Filippopoli e di nuovo su ferro fino a Istanbul. Nel 1889 si complet\u00f2 la linea ferroviaria diretta a Istanbul; nello stesso anno il capolinea est della linea divenne Varna, dove i passeggeri si potevano imbarcare per Istanbul, che per\u00f2 divenne presto raggiungibile direttamente col treno. Istanbul rimase dunque capolinea fino alla fine del servizio il 22 maggio 1977.\nPrima guerra mondiale.\nLo scoppio della prima guerra mondiale nel 1914 provoc\u00f2 la sospensione del servizio Orient Express, che riprese al termine delle ostilit\u00e0 nel 1918. Nel 1919, in seguito all'apertura del tunnel del Sempione, si pot\u00e9 aprire una nuova via pi\u00f9 meridionale al servizio via Losanna, Milano, Venezia e Trieste, che divenne noto come \"Simplon Orient Express\", alternativo e presto pi\u00f9 gettonato del vecchio percorso.\nL'epoca d'oro dell'Orient Express.\nGli anni trenta coincisero con l'apice del successo dei servizi Orient Express, con tre collegamenti paralleli in funzione: l'\"Orient Express\", il \"Simplon Orient Express\", e l\"'Arlberg-Orient Express\", che passava da Zurigo ed Innsbruck per Budapest, con carrozze letto dalla capitale ungherese per Bucarest ed Atene. Fu in questo periodo che l'Orient Express divenne famoso per il suo comfort e lusso, trasportando carrozze notturne con servizio permanente e carrozze ristorante note per la loro raffinata cucina. Erano soprattutto reali, nobili, diplomatici, uomini d'affari e ricchi borghesi a servirsi del treno, che per servizio aggiuntivo si estese verso Londra con carrozze letto che collegavano Calais a Parigi.\nSeconda guerra mondiale.\nL'inizio della seconda guerra mondiale nel 1939 interruppe di nuovo il servizio, che non riprese fino al 1945. Durante la guerra la compagnia tedesca Mitropa aveva effettuato dei servizi lungo la ferrovia attraverso i Balcani, ma i frequenti sabotaggi dei partigiani obbligarono alla sospensione del servizio, che non pot\u00e9 venire ripristinato lungo l'arco del conflitto.\nDopo la fine della guerra, ripresero servizi normali, eccetto che sul ramo di Atene, dove la chiusura del confine tra Jugoslavia e Grecia imped\u00ec di svolgere le corse. Il confine riapr\u00ec nel 1951, ma la chiusura della frontiera tra Bulgaria e Turchia dal 1951 al 1952 imped\u00ec di raggiungere Istanbul durante quel periodo. Quando la Cortina di ferro divise l'Europa, le corse dell'Orient Express continuarono, ma le nazioni del blocco orientale prescrissero in luogo delle carrozze Wagon-Lits altre composizioni, a loro volta gestite dalle varie ferrovie nazionali.\nIl Direct Orient Express.\nNel 1962 l'Orient Express e l'Arlberg Orient Express cessarono di effettuare servizio, lasciando solo il Simplon Orient Express che venne sostituito nel 1962 con una linea pi\u00f9 lenta, chiamata Direct Orient Express, che effettuava il tragitto due volte la settimana da Parigi a Istanbul e Atene, mentre un altro treno denominato \"Simplon Express\" effettuava servizio quotidianamente da Parigi a Belgrado.\nNel 1971 la compagnia Wagon-Lits cess\u00f2 di gestire i treni e di incassare supplementi sui biglietti. La compagnia vendette tutte le sue carrozze alle varie ferrovie nazionali, ma continu\u00f2 a fornire suo personale viaggiante come assistenza. Nel 1976 fu sospeso il servizio diretto Parigi-Atene, e nel 1977 il Direct Orient Express fu ritirato completamente, con l'ultimo viaggio Parigi-Istanbul dal 19 al 22 maggio 1977.\nMolti pensarono che la sospensione del Direct Orient Express fosse un segnale della fine dell'Orient Express in generale, ma in effetti una linea con questo nome continu\u00f2 a effettuare corse da Parigi a Budapest e Bucarest come prima. Questo servizio continu\u00f2 fino al 2001, quando la linea fu ridotta al solo tratto Parigi-Vienna. L'8 giugno 2007 il servizio fu interrotto, e in seguito all'apertura della LGV Est europ\u00e9enne Parigi-Strasburgo due giorni dopo la linea Orient Express fu tagliata al solo tratto Strasburgo-Vienna, con partenza alle 22:20. Infine il 14 dicembre 2009 la linea fu soppressa a titolo definitivo.\nSimplon Express.\nNel 1906 come gemello dell'\"Orient Express\", con la denominazione di \"Simplon Orient Express\" venne istituito il servizio tra Londra - Calais - Parigi - Losanna - Milano utilizzando il nuovissimo traforo del Sempione, all'epoca il pi\u00f9 lungo d'Europa. Il servizio era gestito dalla \"Compagnie Internationale des Wagons Lits et des grands Express Europeens\" (CIWL) che puntava su una destinazione dell'Europa dell'est e del medio oriente. L'Impero Austro-ungarico era tuttavia decisamente contrario a questo progetto, in quanto voleva solo un treno, l'\"Orient Express\" che fermava nelle citt\u00e0 pi\u00f9 importanti dell'impero. Nel 1908 la CIWL prevedeva un prolungamento della relazione fino a Trieste, porto con un traffico di 6 milioni di tonnellate di merci, ma il capolinea fu poi limitato a Venezia, in quanto Trieste era un porto austriaco e sede della compagnia navale Lloyd che trasportava le vetture del concorrente \"Orient Express\" tra Costanza e Costantinopoli.\nDurante la prima guerra mondiale il servizio venne soppresso e subito dopo la fine della guerra, con la fine dell'Impero Austro-ungarico e con i cambiamenti di confini, nel 1919 il servizio venne prolungato a Trieste - Lubiana - Zagabria e Vinkovci e da quest'ultima stazione diviso in due tronconi: Bucarest e Belgrado. Nel 1920 il servizio venne prolungato da Belgrado verso Ni\u0161 da dove veniva diviso in due tronconi, uno per Salonicco ed Atene e l'altro per Sofia e Costantinopoli.\nIl 16 marzo 1942 il servizio venne soppresso a causa del perdurare della seconda guerra mondiale e riprese nel 1945 limitata a Sofia con un treno ogni tre giorni e quotidianamente nel 1947 con il prolungamento verso Istanbul. La sezione per Atene venne ancora soppressa a causa della chiusura delle frontiere tra la Jugoslavia e la Grecia e per la distruzione durante la guerra della linea Salonicco - Atene e il servizio sarebbe stato ristabilito nel 1951.\nA partire dagli anni sessanta un treno, denominato \"Simplon Express\" e con numerazione 220-221, collegava Parigi a Belgrado, attraverso la Svizzera, il traforo del Sempione, Domodossola, Milano Lambrate, Venezia, Trieste, Villa Opicina, Lubiana, Zagabria, Vinkovci. Il servizio \u00e8 durato ufficialmente fino all'orario estivo 1992, quando venne limitato al percorso Ginevra - Zagabria, con coincidenze a Losanna per Parigi con i nuovissimi treni TGV, mentre dalla parte jugoslava veniva soppresso a causa della guerra Croato-serba. Il servizio in territorio jugoslavo era gi\u00e0 stato limitato non ufficialmente nel 1991 in periodi diversi a Vinkovci, nuova frontiera Croato-Serba, Zagabria, Lubiana e addirittura a Trieste nel giugno 1991 durante la guerra in Slovenia.\nTra il 1992 e il 1997 durante tutto il periodo delle guerre jugoslave il \"Simplon Express\" effettuava il servizio tra Ginevra e Zagabria e solo nel 1997 il servizio venne prolungato da Zagabria a Vinkovci. Negli anni del dopoguerra jugoslavo, tra il 1997 e il 1999 questo treno \u00e8 stato molto utilizzato dalle persone che aiutavano le popolazioni locali, soprattutto in Bosnia e dalle famiglie che ritornavano nelle loro terre dopo l'esilio in Italia. La fermata nella stazione di Slavonski Brod dava accesso diretto con la Bosnia centrale, Doboj e Sarajevo. La citt\u00e0 si trova sul fiume Sava che fa da frontiera tra la Croazia e la Bosnia.\nAll'inizio del nuovo millennio il treno \"Simplon Express\" ha effettuato servizio notturno tra Ginevra e Venezia. La tratta Venezia - Trieste - Lubiana - Zagabria - Vinkovci \u00e8 stata soppressa. Il 14 dicembre 2009 quello che restava del treno espresso notturno \"Simplon Express\" Ginevra - Venezia \u00e8 stato soppresso momentaneamente, per riprendere successivamente grazie alla Belmond Management Limited.\nOmonimi.\nUn treno chiamato Orient Express dalla SNCF (\"Soci\u00e9t\u00e9 nationale des chemins de fer fran\u00e7ais\") effettu\u00f2 il servizio quotidianamente fino alla met\u00e0 degli anni settanta, partendo da Parigi Gare de l'Est a Chalons-en-Champagne, Nancy, Strasburgo, Ulm, Monaco di Baviera, Budapest e parte di questi treni giungevano a Bucarest. Di solito il treno partiva da Parigi alle 22:15. Gli \"Cheminots\" francesi, originati dalla precedente \"R\u00e9seau de l'Est\", insistettero sul fatto che questo era l'\"originale\" Orient Express e che l'altro fosse solo uno scherzo, che chiamavano di solito \"Direct Orient\".\nLa caratteristica interessante di quel treno era l'insieme eterogeneo di materiali impiegati, che giungevano da Francia, Germania, Austria, Ungheria e Romania, il che permetteva ai passeggeri di confrontare pi\u00f9 facilmente le caratteristiche di questi paesi e di scegliere la carrozza che preferivano. Naturalmente, c'erano anche il vagone letto e il vagone ristorante che appartenevano alla \"Compagnie Internationale de Wagon-Lits\".\nTreni privati che usano il nome Orient Express.\nIl nome \"Orient Express\" ricorre anche per la relazione ferroviaria inaugurata nel 1948 che collega Stoccolma a Bucarest, la Balt-Orient-Express.\nNel 1982 venne inaugurato il \"Venice-Simplon Orient Express\", servizio ferroviario privato effettuato con carrozze ristrutturate degli anni venti e anni trenta, da Londra e Parigi per Venezia. Il servizio si svolge ora una volta alla settimana da marzo a novembre ed \u00e8 rivolto ai turisti facoltosi, con biglietti che costano pi\u00f9 di 1200 sterline a persona da Londra a Venezia. Vengono effettuati anche due viaggi all'anno sul percorso Parigi - Budapest - Bucarest - Istanbul, e un viaggio all'anno su quello Istanbul - Bucarest - Budapest - Venezia.\nL'American Orient Express, opera nell'ovest degli Stati Uniti d'America ed \u00e8 pubblicizzato come una sorta di combinazione fra nave da crociera e hotel extra lusso.\nL'Orient Express nella cultura di massa.\nL'Orient Express \u00e8 spesso apparso in libri e film, spesso come luogo di misteri ed intrighi. Tra questi si segnalano:"}
{"id": "315039", "revid": "2519", "url": "https://it.wikipedia.org/wiki?curid=315039", "title": "Radicchio variegato di Castelfranco", "text": ""}
{"id": "315042", "revid": "1782831", "url": "https://it.wikipedia.org/wiki?curid=315042", "title": "Camp (arte)", "text": "Camp \u00e8 l'uso deliberato, consapevole e sofisticato del kitsch nell'arte, nell'abbigliamento e negli atteggiamenti. Il fenomeno deve molto alla rivalutazione delle culture di massa avvenuta negli anni sessanta, cos\u00ec come alla diffusione negli anni ottanta del concetto di postmoderno applicato all'arte e alla cultura.\nOrigine del termine.\nIl termine comparve per la prima volta nel 1909, all'interno del libro \"Passing English of the Victorian Era\", in cui fu spiegato come un termine significante:\nNello stesso anno anche l\"'Oxford English Dictionary\" propose una sua definizione nella quale se ne sottolinea l'origine \"etimologicamente oscura\":\nAnalisi del fenomeno.\nAnalisi di Susan Sontag.\nSusan Sontag fu la prima a esaminare la sensibilit\u00e0 \"camp\" nella cultura occidentale pubblicando nel 1964 \"Notes on Camp\", saggio che diventer\u00e0 il punto di partenza per le successive riflessioni sull'argomento. successivamente lo scritto della Sontag venne ridimensionato a semplice riferimento in quanto, seppur necessario, risult\u00f2 distante dalle analisi pi\u00f9 recenti in quanto l'analisi della Sontag descrive la societ\u00e0 degli anni sessanta, periodo in cui il fenomeno nasce e procede parallelo alla rivoluzione sessuale e con la progressiva legittimazione della omosessualit\u00e0. Ella stessa mette in luce frequenti collegamenti tra la sensibilit\u00e0 \"camp\" e l'omosessualit\u00e0:\nL'autrice rese accessibile il concetto di \"camp\", caratterizzandolo di connotazioni omosessuali, che elogiava, e definendolo in un modo adatto al \"consumo\" pubblico; diede cos\u00ec il via ad una serie di riflessioni di altri autori che per tutto il decennio successivo ne evolsero i concetti. Lentamente i confini del discorso divennero pi\u00f9 labili, e l'elemento \"omosessualit\u00e0\" cominci\u00f2 ad acquisire un ruolo differente. Un ruolo che rimase comunque importante, ma il concetto di \"camp\" si ampli\u00f2, abbandonando le referenze, i valori e le morali condivise riguardo all'omosessuale come tipo sociale. A partire dalla fine degli anni sessanta il termine \"camp\" fu adottato per indicare diversi atteggiamenti, una sensibilit\u00e0 da contestualizzare.\nSontag specifica che si tratta di una \"sensibilit\u00e0\", non di una corrente artistica, letteraria o nemmeno soltanto una tendenza sociale, e sottolinea la difficolt\u00e0 che rappresenta il tentativo di descrizione di una \"sensibilit\u00e0\". Nella premessa che introduce all'elenco delle note vere e proprie sull'argomento, la scrittrice statunitense specifica:\nQueste poche parole spiegano i diversi atteggiamenti di scrittori e critici, omosessuali e non, nell'affrontare il problema della definizione di questo fenomeno. L'autorit\u00e0 esercitata dallo scritto della Sontag sembra in un certo senso \"garantire\" una certa libert\u00e0 ai pensatori e critici del camp, dispensandoli dalle critiche. \nGregory Bredbeck, in un saggio del 1993 sottolinea e critica il carattere evasivo della definizione della scrittrice statunitense. La strategia adottata dall'autrice trent'anni prima non \u00e8 che una dimostrazione di un intento piuttosto elusivo perpetrato attraverso l'applicazione di categorie di classificazione in modo del tutto forzato e che ha come conseguenza lo svuotamento del termine dei suoi significati. Utilizzare il termine camp, afferma infatti Bredbeck, diventa oltremodo semplice. Esso assume tutte le funzioni di cui abbiamo bisogno, ed allo stesso tempo si rende immune da critiche.\nAnalisi di Linda Hutcheon.\nTenendo in costante considerazione le teorie postmoderne, \u00e8 necessario analizzare la definizione di parodia proposta da Linda Hutcheon: la scrittrice e critica canadese, infatti, si stacca dalle definizioni convenzionali, allontana il significato di parodia dal legame indissolubile con ironia e satira e si accosta al concetto di manipolazione. Secondo l'autrice, la parodia non \u00e8 altro che una rielaborazione interstestuale e critica di diverse convenzioni. La parodia ha, per natura una totale ed assoluta dipendenza da un testo gi\u00e0 esistente, ed in ci\u00f2 rispecchia pienamente il citazionismo tipico delle correnti Postmoderne. Le manifestazioni parodistiche non sono \"originali\", ed in questo senso si oppongono al discorso culturale ed artistico dominante, ma \u00e8 proprio in questo aspetto che risiede il potenziale di tali testi. La tradizionale produzione \u00e8 ribaltata, la parodia obbliga ed impone una nuova visione, una sorta di ridefinizione dell'elaborazione di un testo culturale. \nLa definizione della Hutcheon si rivela essenziale per l'analisi del camp: ne fa infatti emergere, pi\u00f9 che un completo distacco, una sorta di differenziazione da satira ed ironia, manifestazioni che comunque vi rientrano, ma con cui non si pu\u00f2 riconoscere una coincidenza. In questo modo il camp si distingue come \"queer parody\", come un nuovo approccio alla produzione che possiede un alto potenziale di rielaborazione sociale, culturale ed ideologica, un potenziale che si pu\u00f2 attuare nell'attribuzione di nuovi significati all'interno di un'analisi opposta a quella dominante, un'analisi che sia, appunto, \"queer\".\nAncora un'analisi postmoderna ed un elemento metodologico importante sono necessari per proseguire questo discorso sui contenuti parodici delle manifestazioni camp. \u00c8 fondamentale infatti fare riferimento alla parodia non soltanto come forma, bens\u00ec, come processo: unicamente in questo modo si riesce ad interpretarla in un'ottica di relazioni e rapporti di potere. La parodia non risiede nel testo soltanto, anzi, \u00e8 la sua fruizione che ne determina l'efficacia: ogni manifestazione pu\u00f2 potenzialmente essere una parodia, od essere letta come tale, ed \u00e8 in questa analisi che si colloca la necessit\u00e0 di considerare un intero processo. In particolare la parodia si pone come \"alternativa\", una visione in possesso di quegli attori sociali che si oppongono alla gerarchia dominante che trova valore solo nell'\"originalit\u00e0\". Il camp si colloca in modo ambivalente in questo discorso di potere: con l'elemento parodistico che racchiude, esso \u00e8 il mezzo, il processo con cui il \"queer\" riesce ad entrare nelle rappresentazioni culturali, costituisce cio\u00e8 un veicolo per la trasgressione; dall'altro lato esso costituisce anche un rafforzamento del discorso culturale dominante, in quanto si pone all'interno delle sue stesse pratiche, ed ha come oggetto la rivisitazione dei suoi stessi contenuti."}
{"id": "315043", "revid": "21079", "url": "https://it.wikipedia.org/wiki?curid=315043", "title": "Base ortogonale", "text": ""}
{"id": "315045", "revid": "125447427", "url": "https://it.wikipedia.org/wiki?curid=315045", "title": "Penisola sorrentina", "text": "La penisola sorrentina \u00e8 una penisola italiana protesa nel mar Tirreno nonch\u00e9 una delle principali mete turistiche della Campania. Sul lato che affaccia nel golfo di Napoli costituisce la costiera sorrentina, mentre nel lato che d\u00e0 sul golfo di Salerno forma la costiera amalfitana, patrimonio dell'umanit\u00e0 riconosciuto dall'UNESCO nel 1997.\nGeografia.\nGeografia fisica.\n\u00c8 situata tra il golfo di Napoli e il golfo di Salerno, la costiera sorrentina rientra nella citt\u00e0 metropolitana di Napoli mentre la costiera amalfitana rientra nella provincia di Salerno. \u00c8 ricca di zone famose per le loro bellezze storiche e naturali. Tutte le localit\u00e0 della penisola hanno un'antica e consolidata vocazione turistica e sono conosciute in tutto il mondo.\nIl territorio \u00e8 completamente attraversato dalla catena montuosa dei Monti Lattari, che degradando verso il mare terminano con la localit\u00e0 di Punta Campanella. Di fronte a Punta Campanella, a poche miglia marine, c'\u00e8 l'isola di Capri che un tempo era attaccata alla penisola sorrentina e attualmente ne rappresenta un ideale proseguimento.\nI comuni della penisola sorrentina.\nLa penisola si estende su una superficie di 222,71\u00a0km\u00b2, sulla quale si estendono 22 comuni campani, di cui 9 sono ricompresi nella provincia di Napoli e 13 in quella di Salerno.\nGastronomia.\nOltre alle bellezze paesaggistiche e naturalistiche, la penisola sorrentina presenta anche diverse specialit\u00e0 gastronomiche, come la mozzarella di Agerola, il provolone del Monaco, la pizza a metro, la pasta di Gragnano, oltre a varie specialit\u00e0 di mare e al limone di Sorrento o al limone di Amalfi come i primi piatti a base di limone, il famoso limoncello, il bab\u00e0 al limoncello e la delizia al limone.\nCon 20 ristoranti segnalati sulla Guida Michelin con una stella o pi\u00f9 (nel 2022), si segnala come una delle mete pi\u00f9 importanti per i cultori dell'alta cucina internazionale. \nInfrastrutture e trasporti.\nI comuni della penisola sorrentina sul versante napoletano sono attraversati dalla strada statale 145 Sorrentina, mentre sul versante salernitano i comuni sono collegati dalla strada statale 163 Amalfitana. Le due statali sono le uniche due arterie stradali che consentono i collegamenti fra i comuni della zona e tra i due versanti della penisola.\nL'area \u00e8 inoltre servita dalla ferrovia Torre Annunziata-Sorrento, facente parte della rete circumvesuviana gestita dall'Ente Autonomo Volturno. Precedentemente alla costruzione di tale ferrovia, fra il 1906 e il 1946 era presente la tranvia Castellammare di Stabia-Sorrento. Dal 2001 al 2012 ha operato il consorzio \"Metr\u00f2 del Mare.\""}
{"id": "315047", "revid": "1602064", "url": "https://it.wikipedia.org/wiki?curid=315047", "title": "AFLAX", "text": "AFLAX \u00e8 l'acronimo che sta per \"Asynchronous Flash and XML\", il cui marchio \u00e8 di propriet\u00e0 della Xamlon, Inc.\nAFLAX \u00e8 una metodologia di sviluppo che unisce AJAX ed il flash player, per generare applicazioni web dinamiche. La tecnologia di AFLAX \u00e8 disponibile come libreria sul sito ufficiale di AFLAX.\nFlash \u00e8 stato dichiarato obsoleto il 31 dicembre 2020.\nStoria.\nLa libreria di AFLAX \u00e8 stata generata da Paul Colton, il creatore originale di Adobe Jrun ed il fondatore di Xamlon, inc. Ci sono molte aziende che offrono prodotti competitivi per implementare le librerie AFLAX.\nCaratteristiche.\nPermette agli sviluppatori di usare il linguaggio JavaScript per utilizzare tutte le caratteristiche di runtime di Flash, compreso i grafici, la rete, il video ed il supporto della macchina fotografica.\nLicenza d'uso.\nLa libreria di AFLAX \u00e8 a sorgente aperto e sotto la licenza Mozilla Public License."}
{"id": "315051", "revid": "124462097", "url": "https://it.wikipedia.org/wiki?curid=315051", "title": "Geant4", "text": "Geant4 (abbreviazione di GEometry ANd Tracking, geometria e tracciamento) \u00e8 una piattaforma per la \"simulazione del passaggio di particelle attraverso la materia\". \u00c8 lo strumento pi\u00f9 recente della serie di software \"GEANT\" sviluppata da una Collaborazione internazionale di cui anche il CERN fa parte, ed \u00e8 il primo ad usare la programmazione ad oggetti (in particolare C++). Come dice il suo sito, \"La sua area di applicazione include esperimenti in fisica delle alte energie, studi nucleari, applicazione in campo medico, acceleratori e astrofisica\".\nDescrizione.\nGeant4 include strumenti per la definizione e il trattamento della geometria, tracciamento, risposta dei rivelatori, gestione delle \"run\", visualizzazioni ed interfaccia utente. Per molte applicazioni fisiche questo significa richiedere meno tempo per i dettagli a basso livello, e i ricercatori possono cos\u00ec iniziare immediatamente su aspetti pi\u00f9 importanti della simulazione.\nDi seguito \u00e8 riportata una lista degli strumenti:\nIl codice sorgente di Geant4 \u00e8 disponibile liberamente ed \u00e8 usato da un certo numero di progetti di ricerca in tutto il mondo."}
{"id": "315053", "revid": "1543377", "url": "https://it.wikipedia.org/wiki?curid=315053", "title": "Teorema di Sylvester", "text": "In algebra lineare il teorema di Sylvester permette di classificare i prodotti scalari su uno spazio vettoriale di dimensione finita tramite un invariante numerico, che nel caso reale \u00e8 la segnatura mentre nel caso complesso \u00e8 il rango.\nIl teorema.\nSia formula_1 uno spazio vettoriale di dimensione \"n\" sul campo formula_2 dei numeri reali o complessi, sul quale \u00e8 definito un prodotto scalare formula_3 su formula_1, ovvero una forma bilineare simmetrica. \nDue prodotti scalari formula_3 e formula_6 sono detti \"isometrici (o congruenti)\" se sono collegati da una isometria, ovvero se esiste un automorfismo formula_7, cio\u00e8 una trasformazione lineare biunivoca, tale che:\nDue vettori formula_9 e formula_10 di formula_1 sono ortogonali per formula_3 se formula_13, e il \"radicale\" di formula_3 \u00e8 il sottospazio vettoriale dato dai vettori che sono ortogonali a qualsiasi vettore. Il rango di formula_3 \u00e8 \"n\" meno la dimensione del radicale, mentre un vettore formula_9 \u00e8 isotropo se formula_17.\nUna base ortogonale di formula_1 rispetto a formula_3 \u00e8 una base di vettori formula_20 che sono a due a due ortogonali. Si consideri formula_21 e si definisca la segnatura della base come la terna formula_22 di interi, dove:\nUna tale definizione non avrebbe senso per formula_32, perch\u00e9 formula_33 non ha un ordinamento naturale.\nEnunciato.\nEsistono due versioni del teorema di Sylvester: una per il campo reale, e una per quello complesso.\nIl teorema di Sylvester reale afferma che se formula_3 \u00e8 un prodotto scalare sullo spazio vettoriale reale formula_1 di dimensione \"n\", allora:\nLa segnatura \u00e8 quindi un \"invariante completo\" per l'isometria (congruenza): due spazi vettoriali reali con prodotto scalare sono isometrici (congruenti) se e solo se hanno la stessa segnatura.\nLa versione complessa afferma che se formula_3 \u00e8 un prodotto scalare sullo spazio vettoriale complesso formula_1 di dimensione \"n\", allora: \nNel caso complesso il rango \u00e8 pertanto un \"invariante completo\" per l'isometria (congruenza)."}
{"id": "315054", "revid": "220472", "url": "https://it.wikipedia.org/wiki?curid=315054", "title": "Noir D\u00e9sir", "text": "I Noir D\u00e9sir sono stati una band di rock alternativo francese, proveniente dalla scena bordolese e formatasi nel 1980. Bertrand Cantat, leader e cantante del complesso \u00e8 stato condannato nel 2004 per l'omicidio preterintenzionale della compagna Marie Trintignant. Gli altri componenti la formazione sono Serge Teyssot-Gay alla chitarra, Denis Barthe alla batteria e Fr\u00e9d\u00e9ric Vidalenc (sostituito nel 1996 da Jean-Paul Roy) al basso. I Noir D\u00e9sir sono stati attivi per oltre 20 anni ed hanno incontrato il loro massimo successo fra la fine degli anni novanta e l'inizio degli anni 2000.\nStoria.\nBertrand Cantat e Serge Teyssot-Gay, tutti e due nella stessa classe di seconda al liceo nel 1980, decidono di suonare insieme. Denis Barthe li raggiunge solo alcuni mesi pi\u00f9 tardi. La formazione iniziale della band \u00e8 completata dal primo bassista, Vincent Leriche.\nNel 1982 quest'ultimo e Serge Teyssot-Gay lasciano il complesso per fondare il duo \"B.A.M.\". Fr\u00e9d\u00e9ric Vidalenc, membro di \"Dernier M\u00e9tro\", entra allora nel nucleo come bassista e Luc Robene prende, da parte sua, il posto di chitarrista. Bertrand Cantat lascia l'ensemble nel 1983, ma ritorna 6 mesi pi\u00f9 tardi dopo essere stato sostituito da Emmanuel Ory-Weil, che diventer\u00e0 poi il manager ufficiale. Serge ritorna nel 1985 e la formazione rester\u00e0 stabile per dieci anni.\nIl primo disco della band nel 1987 \u00e8 un mini album, prodotto da Th\u00e9o Hakola, cantante dei Passion Fodder. L'album \u00e8 intitolato \"O\u00f9 veux-tu qu'je r'garde?\". Il successo arriva con l'album seguente, \"Veuillez rendre l'\u00e2me (\u00e0 qui elle appartient)\", e con la canzone \"Aux sombres h\u00e9ros de l'amer\", vero successo radiofonico che i Noir D\u00e9sir prendono male, rifiutando l'etichetta di musicisti commerciali. Alcuni anni pi\u00f9 tardi Bertrand Cantat dimostrer\u00e0 la sua irritazione quanto al successo di questa canzone, che non fu compresa nel suo giusto valore poich\u00e9 molte persone non capirono il doppio senso del brano (\u00abla gente aveva compreso soltanto il secondo grado del testo dei Sombres h\u00e9ros de l'amer, prendendo questo per una canzone di marinai, una roba alla Pogues, niente di pi\u00f9...\u00bb). I loro due album successivi, \"Du ciment sous les plaines\" e \"Tostaky\", coltivano un'oscurit\u00e0 e una violenza che li collegano piuttosto a una dipendenza underground (dovute a delle sonorit\u00e0 molto purificate e profondamente rock dell'album \"Tostaky\"). La band batte l'essenzialit\u00e0 del suo successo su scena, in particolare con la tourn\u00e9e che sar\u00e0 registrata per \"Dies Irae\" e dopo la quale Bertrand Cantat deve farsi operare una prima volta alle corde vocali in seguito alle numerose urla prodotte nella maggior parte delle sue canzoni.\nNel 1997 il complesso ritorna in scena con 666.667 Club che, senza trascurare il suo rock senza concessione, gli offre un secondo grande successo mediatico con, in particolare, le canzoni \"Un Jour en France\" e \"L'Homme Press\u00e9\". La band assume meglio la sua notoriet\u00e0, che gli permette di difendere allo stesso tempo cause associative e non la allontana dal suo pubblico. La tourn\u00e9e che segue si conclude ancora a causa del cantante... con una nuova operazione alle corde vocali. Tuttavia, la sua maturit\u00e0 porta i Noir D\u00e9sir ad aprirsi a nuovi orizzonti, pubblicando inizialmente un album di remix, \"One Trip/One Noise\", e successivamente l'ultimo album in studio, Des visages des figures. Quest' \"opera\" accoglie, come le precedenti, numerosi ospiti: Nicolas Sansano, Akosh Szelev\u00e9nyi, Manu Chao, Romain Humeau, Bob Coke e Brigitte Fontaine (e durante la tourn\u00e9e seguente il complesso sar\u00e0 raggiunto, a tempo pieno, da Christophe Perruchi alle tastiere). Trascurando la violenza elettrica dei due album precedenti, in direzione di tonalit\u00e0 pi\u00f9 morbide e pi\u00f9 melodiose, l'opera \u00e8 vista bene da tutta la critica, e il pubblico segue in maniera massiccia questo nuovo orientamento. Il singolo \"Le Vent nous portera\" si classifica numero uno in Italia.\nOltre all'evoluzione del loro stile musicale, i Noir D\u00e9sir restano caratterizzati da testi lavorati, surreali, scritti da Bertrand Cantat, dove si mescolano giochi di parole e \"pastiches\" per formare una prosa poetica di una ricchezza e di una forza molto particolari.\nDifficile classificare i Noir D\u00e9sir in un genere specifico: si pu\u00f2 dire che appartengano a un Rock alternativo o meglio ancora a una forma di Art-rock con delle radici nel punk, nella musica etnica (World Music), nella New Wave, ma anche nel Rock progressivo.\nNoir D\u00e9sir, una band militante.\nI Noir D\u00e9sir sono anche un gruppo militante che lotta contro la cosiddetta \"mondializzazione capitalista\" (\"The Holy Economic War\", \"l'homme press\u00e9\") e contro il fascismo (\"Here It Comes Slowly\", \"Un jour en France\"). In occasione della cerimonia della \"Victories de la musique\" Bertrand Cantat si illustra fustigando Jean-Marie Messier, allora presidente di Vivendi Universal, distributore e produttore del gruppo. \u00abViviamo sullo stesso pianeta, ma non siamo indubbiamente dello stesso mondo\u00bb ha dichiarato di fronte a Jean-Luc Delarue, il relatore, improvvisamente disorientato. Il gruppo ha anche partecipato a molti concerti benefici ed agli eventi dell'aprile 2002.\nLa fine del complesso.\nLuned\u00ec 29 marzo 2004 Bertrand Cantat \u00e8 condannato per omicidio preterintenzionale dal tribunale di Vilnius ad otto anni di prigione per avere causato la morte della sua compagna, Marie Trintignant, figlia del pi\u00f9 celebre Jean-Louis Trintignant e della sua seconda moglie Nadine Marquand, durante una violenta lite avvenuta nella capitale lituana il 1\u00ba agosto 2003. Bertrand e Marie erano entrambi ancora sposati, ma non frequentavano pi\u00f9 i loro rispettivi coniugi.\nDue anni dopo il delitto, la band porta comunque a termine un progetto cominciato nel 2002 pubblicando un doppio album in CD, \"Noir D\u00e9sir en public\", e un doppio DVD, \"En images\", prodotti nella loro ultima tourn\u00e9e. I due album raggiungono i primi posti delle classifiche di vendita e vi restano per molte settimane.\nAlla fine del 2005 la band, senza Bertrand Cantat, lavora alla colonna sonora del film \"Enferm\u00e9s Dehors\" (previsto per aprile 2006) di Albert Dupontel.\nIl 16 ottobre 2007, dopo aver scontato solo met\u00e0 della sua condanna, Bertrand Cantat viene ammesso al regime di libert\u00e0 condizionale non senza provocare polemiche, e non avrebbe potuto essere diversamente dato che la famiglia Trintignant gode di una enorme popolarit\u00e0 in Francia. Anche da parte della madre della vittima, Nadine Marquand, vi sono state polemiche. Bertrand Cantat deve comunque astenersi da qualsiasi intervento pubblico e non produrre opere che riguardino il suo caso giudiziario. Un nuovo contratto per altri tre nuovi album, senza nessun obbligo da parte del complesso, \u00e8 stato effettivamente firmato nel 2005 con la casa discografica Barclay. Gli altri componenti della formazione confidano comunque di non partecipare a concerti, almeno per il momento.\nIl 12 novembre 2008, senza alcuna promozione, vengono messe in linea sul sito della band due nuove canzoni: \"Gagnants/Perdants\" e \"Le temps des cerises\".\nIl 29 luglio 2010 Bertrand Cantat \u00e8 ufficialmente libero. Il 2 ottobre il cantante fa il primo ritorno sulle scene dopo 8 anni a B\u00e8gles, accanto al gruppo Eiffel, nel festival \"Rendez-vous des Terres Neuves\". Il 6 ottobre, il sito di T\u00e9l\u00e9rama annuncia che Bertrand deve registrare in uno studio parigino in duetto con Brigitte Fontaine. Il brano uscir\u00e0 nell'album della cantante nel 2011.\nA fine 2010 la band partecipa all'album \"Tels Alain Bashung\", comprendente 12 canzoni del cantante Alain Bashung (morto nel 2009), interpretate da diversi artisti. La canzone \"Aucun express\", registrata dai Noir D\u00e9sir, considerata dalla critica uno dei brani pi\u00f9 interessanti dell'album, \u00e8 l'ultima canzone incisa dal complesso.\nIl 29 novembre 2010 Serge Teyssot-Gay annuncia alla stampa di \u00abaver deciso di lasciare la band\u00bb per \u00abdisaccordi emotivi, umani e musicali con Bertrand Cantat, aggiunti al sentimento d'indecenza che caratterizza la situazione del complesso da diversi anni\u00bb. il 30 novembre, il batterista Denis Barthe, anche a nome dei due altri componenti Bertrand Cantat e Jean-Paul Roy, annuncia la fine dell'attivit\u00e0 della band."}
{"id": "315055", "revid": "838137", "url": "https://it.wikipedia.org/wiki?curid=315055", "title": "MXML", "text": "MXML \u00e8 un linguaggio dichiarativo basato su XML introdotto da Macromedia nel marzo del 2004.\nAdobe, che acquis\u00ec Macromedia nel dicembre del 2005, non ha mai dato alcun significato particolare all'acronimo \"MXML\". Esso potrebbe essere legato proprio alla parola \"Macromedia\" o al suffisso \"MX\" che l'azienda diede ai suoi prodotti fra il 2002 ed il 2004.\nDescrizione.\nMXML \u00e8 un linguaggio di markup originariamente creato da Macromedia e utilizzato per la strutturazione delle interfacce che consentiranno l'interazione con l'utente. Il linguaggio ricorda molto da vicino sia XML User Interface Language (XUL), utilizzato da Mozilla per la gestione delle componenti del browser, sia XAML, il linguaggio di Microsoft utile per la gestione delle componenti visuali del sistema operativo Windows Vista.\nMXML \u00e8 pi\u00f9 semplice da utilizzare, pi\u00f9 flessibile e pi\u00f9 espandibile delle normali istruzioni utilizzate per la creazione di interfacce. \nEsempio di codice MXML.\n&lt;?xml version=\"1.0\" encoding=\"utf-8\"?&gt;\n &lt;mx:Application xmlns:mx=\"http://www.macromedia.com/2003/mxml\" xmlns=\"*\"&gt;\n &lt;mx:Array id=\"sampleArray\"&gt;\n &lt;mx:Object&gt;\n &lt;mx:Label&gt;\n \"Sample Label 1\"\n &lt;/mx:Label&gt;\n &lt;/mx:Object&gt;\n &lt;mx:Object&gt;\n &lt;mx:Label&gt;\n \"Sample Label 2\"\n &lt;/mx:Label&gt;\n &lt;/mx:Object&gt;\n &lt;/mx:Array&gt;\n &lt;mx:Panel title=\"Example Panel\"&gt;\n &lt;mx:ComboBox dataProvider=\"{sampleArray}\"&gt;&lt;/mx:ComboBox&gt;\n &lt;/mx:Panel&gt;\n &lt;/mx:Application&gt;"}
{"id": "315056", "revid": "292162", "url": "https://it.wikipedia.org/wiki?curid=315056", "title": "Monte Turcisi", "text": "Monte Turcisi, in Sicilia, \u00e8 un modesto rilievo collinare alto circa 303 m, compreso nel comune di Castel di Iudica (Catania).\nCaratteristiche.\nEsso \u00e8 posto ai margini occidentali della Piana di Catania tra i fiumi Dittaino e Gornalunga, che formano rispettivamente due vaste vallate.\nIl sito, brullo e caratterizzato da calanchi a nord e da ripide balze calcarenitiche a sud, era in antico sede di una possente fortezza greca (III secolo a.C.), che godeva di una formidabile ed esclusiva posizione strategica.\nInteressante \u00e8 l'accesso alla fortificazione, in discreto stato di conservazione, difeso da una torre, il cui paramento murario pseudoisodomo caratterizzato da uno zoccolo di monoliti di grandi dimensioni accresce la monumentalit\u00e0 dell'edificio.\nAll'interno della fortezza, nel XVIII secolo \u00e8 stato fondato un eremo dedicato a San Giacomo di cui si conservano i resti della chiesa e alcune stanze dell'edificio conventuale.\nIl predetto eremo aveva contatti con altro eremo sul M. Scalpello, a circa 10\u00a0km verso ovest."}
{"id": "315058", "revid": "36426", "url": "https://it.wikipedia.org/wiki?curid=315058", "title": "Ritratto", "text": "Il ritratto \u00e8 in generale ogni rappresentazione di una persona secondo le sue reali fattezze e sembianze: propriamente si riferisce a un'opera artistica realizzata nell'ambito della pittura, della scultura, del disegno, della fotografia o anche, per estensione, la descrizione letteraria di una persona.\nNell'arte esso rappresenta uno dei soggetti pi\u00f9 rilevanti, anche se la ritrattistica era anticamente ritenuta un genere inferiore alla scena storica, che aveva per soggetto le azioni dei personaggi importanti del passato.\nIl ritratto non \u00e8 mai una vera riproduzione meccanica delle fattezze, come lo \u00e8 invece una maschera di cera modellata su un volto o una qualsiasi impressione fotografica, ma vi entra comunque in gioco, per definirsi tale, la sensibilit\u00e0 dell'artista che nel processo creativo, nella scelta della posa e dell'espressione della sua opera interpreta le fattezze del modello secondo il proprio gusto e secondo le caratteristiche dell'arte e del tempo in cui opera. Vi furono artisti che praticarono ampiamente e in maniera quasi esclusiva il ritratto e intere civilt\u00e0 che rifiutarono il ritratto quale, come lo definiva lo storico dell'arte toscano Filippo Baldinucci (1624-1697) \"figura cavata dal naturale\" (come l'arte greca arcaica e classica). La presenza o assenza del ritratto fisiognomico in determinate civilt\u00e0 (che pure possedettero mezzi artistici sufficienti per produrne) non \u00e8 una semplice questione di gusto verso una o l'altra forma artistica, bens\u00ec vi entrano in gioco particolari condizioni mentali e ideologiche riflesse negli sviluppi e le condizioni delle societ\u00e0 dove operarono gli artisti.\nEvoluzione del ritratto.\nL'impulso al ritratto, che fissi una determinata persona, \u00e8 un fatto spontaneo e primordiale e si manifesta nella maniera pi\u00f9 ingenua attribuendo un nome a un'immagine generica, come avviene nei disegni dei bambini. Si pu\u00f2 parlare in questo caso di ritratto \"intenzionale\": l'unico fattore di riconoscimento \u00e8 dato dall'iscrizione. Quando a questo tipo di ritratto sono connessi una serie di attributi che legano l'immagine all'individuo in maniera generica, magari in ambito religioso, si parla di ritratto \"simbolico\" (come la presenza dell'aureola per identificare genericamente un santo).\nUn secondo stadio del ritratto \u00e8 quello dove, sebbene la raffigurazione ancora non assomigli al soggetto individuale, sono presenti una serie di elementi che circoscrivono la rappresentazione generica a una certa categoria di individui, facilitandone l'identificazione (es. attributi particolari e personali, descrizione del vestiario, di oggetti pertinenti al soggetto o alla sua classe sociale, ecc.): il ritratto \"tipologico\", magari ancora accompagnato dall'iscrizione del nome.\nPer parlare di vero e proprio ritratto si deve avere un'individuazione del personaggio a partire dall'imitazione delle fattezze individuali, senza altri artifici. Si tratta del ritratto \"fisiognomico\", che si compone a sua volta di due strati collegati: la raffigurazione dei tratti somatici e la ricerca dell'espressione psicologica dell'individuo. L'ultimo passo fu infatti quello di fissare nell'effigie un giudizio morale sulla persona ritratta, scegliendo un particolare atteggiamento da immortalare, un gesto, un'espressione.\nEsiste poi un ritratto \"di ricostruzione\", dove l'artista non ha visto il soggetto e tenta, sulla base delle informazioni in suo possesso e della sua sensibilit\u00e0, di ricrearlo, sia nella fisionomia sia nella psicologia, secondo il concetto che si \u00e8 formato circa quella personalit\u00e0 determinata. \u00c8 il caso tipico dei ritratti dei grandi personaggi del passato dei quali non si sia tramandata l'immagine (da Omero agli Apostoli, ad esempio). Poich\u00e9 tali immagini sono frutto di invenzione e delle circostanze del tempo in cui furono realizzate, \u00e8 frequente che per la stessa personalit\u00e0 storica si abbiano ritratti ricostruiti anche molto differenti.\nStoria del ritratto.\nPreistoria e protostoria.\nLe stesse fasi che accompagnano l'evoluzione della produzione di un ritratto dalla produzione infantile all'et\u00e0 adulta si riscontrano anche nella storia dell'arte. I teschi umani trovati a Gerico, dove le fattezze sono ricreate col gesso e gli occhi con conchiglie, manifestano la volont\u00e0 di ricostruire la persona del defunto, ma sono ritratti pienamente \"intenzionali\", in quanto legati a schemi del tutto generici, nonostante l'ausilio della struttura ossea sottostante. Sicuramente le prime raffigurazioni umane avevano dei risvolti magici e sacrali verso ci\u00f2 che rappresentavano. La convinzione che l'immagine aderisca indissolubilmente con ci\u00f2 che ritrae \u00e8 rimasta per esempio in ambito negativo, come in quei riti che riservano alle immagini degli avversari trattamenti funesti, secondo superstizioni ancora vive nei retaggi della civilt\u00e0 contadina e pastorale\nEgizi.\nL'Antico Egitto \u00e8 un esempio tipico di cultura che, pur avendo i pieni mezzi tecnici, evit\u00f2 la produzione di ritratti fisiognomici, almeno per la stragrande maggioranza della sua storia artistica. Stesse figure indicavano, tramite l'apposizione di diversi nomi, personaggi diversi, compresi i ritratti dei sovrani, nei quali il nome aveva un valore identificativo ben pi\u00f9 valido dei tratti fisiognomici, tanto che non mancano esempi di sovrani raffigurati come tori o leoni. Il realismo era visto come qualcosa di basso e contingente, adatto alle scene di vita quotidiana delle classi inferiori. Il ritratto \"tipologico\" rimase in auge, seppure con qualche accenno di differenziazione fisiognomica dovuta al particolare procedimento degli scultori di lavorare a partire da maschere in gesso modellate da rilievi in creta con le fattezze del defunto. Solo nel Nuovo Regno, in seguito alla riforma religiosa di Amenophis IV, si produssero in Egitto veri ritratti fisiognomici, con accenti psicologici, come i numerosi ritratti di Akhenaton e della regina Nefertiti. Questa parentesi si chiuse subito col ritorno alla tradizione e ai ritratti per \"tipologia\". Durante la tarda dinastia saitica (663-525 a.C.) si ebbe di nuovo un ritorno al ritratto veristico, ma la specificit\u00e0 fisiognomica era tutta di superficie, legata pi\u00f9 al virtuosismo tecnico che alla presenza di reali intenzioni descrittive. Dopo la conquista greca il ritratto egiziano perse le caratteristiche proprie per entrane nella corrente ellenistica.\nCivilt\u00e0 orientali.\nIn Mesopotamia fin dall'epoca sumera si ebbe una generica produzione di ritratti \"intenzionali\" (distinguibili solo dal nome impresso) \"tipologici\" (nei quali si distinguevano alcuni attributi di una classe di individui), simile all'Egitto ma dotata di una maggiore libert\u00e0 ideologica che caratterizzava la societ\u00e0 dell'epoca. Le migliori opere pervenuteci riguardano alcuni ritratti di sovrani, improntati a uno schematismo che intendeva evidenziare innanzitutto la maest\u00e0 del sovrano e la sua raffinatezza. Dall'epoca di Hammurabi (1728-1686 a.C.) ci \u00e8 pervenuta una testa a tutto tondo del Louvre caratterizzata da un'eccezionale plasticit\u00e0 del volto, con le guance afflosciate, la bocca piccola e altri elementi, che rivelano una palese intenzione fisiognomica. Durante la successiva dominazione assira, particolarmente dura, la tendenza alla fisionomia scomparve completamente, tornando a modelli fissi distinti solo dall'iscrizione del nome, privi anche degli attributi tipologici.\nSolo nel periodo achemenide (558-480 a.C.) si ebbe una nuova umanizzazione delle effigie reali, ma il vero passo in avanti si ebbe nella produzione di monete, forse opera di artisti greci, che dalla fine del V secolo a.C. presentano ritratti fisiognomici che sembrano manifestarsi precocemente rispetto alla Grecia stessa (molto caratterizzata quella di Tissaferne, o quella dello statere di Cizico). Non \u00e8 chiaro tuttavia se le differenze tra l'una e l'altra testa, accomunate da alcuni attributi del potere (copricapo, baffi spioventi, barba), siano dovute a reali divergenze fisiognomiche o piuttosto alle diverse mani che curarono i con\u00ee.\nAntica Grecia.\nAssieme alla scoperta dello spazio pittorico, la creazione del vero ritratto fisionomico \u00e8 una dei pi\u00f9 grandi traguardi della civilt\u00e0 greca. Ma prima di arrivare a questo risultato i greci conobbero sia il ritratto \"intenzionale\" che quello \"tipologico\". La ritrattistica greca ci \u00e8 massimamente nota attraverso le copie romane, spesso di qualit\u00e0 frettolosa e scadente, essendo in massima parte nata in bronzo, un materiale che venne sistematicamente riutilizzato durante la \"fame\" di metalli successiva al crollo dell'economia ellenistico-romana. Il ritratto greco ebbe come punto di partenza l'ambito religioso, ma a differenza delle civilt\u00e0 orientali, i greci non avevano grossi intermediari con le divinit\u00e0 (come i sovrani o i sommi sacerdoti), ma un rapporto diretto e umano. Le prime statue umane come il \"kouros\" e la \"kore\" servivano a rappresentare il dedicante delle offerte presso un santuario o il defunto presso la sua tomba. Esse per\u00f2 erano effigie del tutto impersonali, simboliche, come quelle sulle stele funerarie per tutto il periodo arcaico (fino al 480 a.C.). Nelle iscrizioni si assiste a un attenuarsi del rapporto magico tra immagine persona raffigurata, facendo emergere il concetto di raffigurazione individuale come opera d'arte: dai nomi delle persone che rappresentano o dalle loro parole in prima persona, si pass\u00f2 ad aggiungere i nomi degli scultori (quindi a riconoscere che si trattava di artefatti), per poi arrivare alla dizione pi\u00f9 distaccata di \"statua di, immagine di, \"mnena\" (ricordo) di, ecc.\". \nEsistevano per\u00f2 anche dei vincoli di natura morale che impedivano la diffusione della rappresentazione ritrattistica, come il divieto di esporre qualsiasi immagine \"privata\" in luogo pubblico senza il consenso dei reggitori delle citt\u00e0. Ancora nel pieno V secolo a.C. non esisteva un ritratto \"privato\", essendo forte il sentimento della polis che vedeva l'arte come una manifestazione essenzialmente pubblica, della collettivit\u00e0. Generiche erano le teste su erme degli strateghi e per gli atleti esistevano le statue \"iconiche\", dove cio\u00e8 erano specificate alcune caratteristiche fisiche (altezza, et\u00e0) ma una caratterizzazione personale assente. Anche i protagonisti della battaglia di Maratona raffigurati sulle pitture descritte da Pausania, avevano ritratti iconici, come dimostra la testimonianza dei nomi incisi per riconoscere i vari personaggi (un po' come succede nella coeva ceramica). Anacreonte venne ritratto come un generico musico con cetra e come \"comaste\" (partecipante a un banchetto, leggermente ebbro), Socrate come un generico barbuto, Pericle come un generico stratega (ritratto di Kresilas, 435 a.C. circa), dove per\u00f2 traspariva forse, dall'elmo sollevato sui capelli, un'allusione alla forma allungata del suo cranio, che fu oggetto di facezie tra gli scrittori di commedie, come se si trattasse di una caricatura. L'unico ritratto dell'epoca che si possa dire fisiognomico (sebbene non ancora realistico a causa dell'idealizzazione) \u00e8 quello di Platone di Silanion, conosciuto grazie a copie di et\u00e0 romana. Nell'occasione mancata si deve sicuramente ravvisare il persistere della resistenza ateniese al ritratto individuale.\nPer arrivare al vero e proprio ritratto fisionomico si deve attendere la met\u00e0 del IV secolo a.C. Controversa \u00e8 l'individuazione dell'esempio pi\u00f9 antico: forse un'erma di Temistocle rinvenuta in copia a Ostia, realizzata quando era in vita verso il 480-460 a.C. (ma forse ritratto di ricostruzione neoattico), o l'immagine di Pausania re di Sparta (464-460 a.C.) o le opere in massima parte oscure di Demetrios di Alopece, che Quintiliano rimproverava di preferire la somiglianza al canone di bellezza. La tradizione tarda riporta come Fidia venne criticato per aver inserito un suo autoritratto nella decorazione scultorea dello scudo della Athena Promachos, individuato dagli studiosi nella figura di Dedalo, di spiccata individualit\u00e0, anche se accostabile al centauro della metopa 9.\nEllenismo.\nLa grande personalit\u00e0 di Lisippo e le mutate condizioni sociali e culturali fecero s\u00ec che venissero superate le ultime reticenze verso il ritratto fisiognomico e si arrivasse a rappresentazioni fedeli dei tratti somatici e del contenuto spirituale degli individui. Nel realizzare il ritratto di Alessandro Magno trasform\u00f2 il difetto fisico che obbligava il condottiero, secondo le fonti, a tenere la testa sensibilmente reclinata su una spalla in un atteggiamento verso l'alto che sembra alludere a un certo rapimento celeste, \"un muto colloquio con la divinit\u00e0\". Questa opera fu alla base del ritratto del sovrano \"ispirato\", che ebbe una duratura influenza nei ritratti ufficiali ben oltre l'et\u00e0 ellenistica.\nA Lisippo o alla sua cerchia sono stati attribuiti con una certa concordanza anche i ritratti di Aristotele (eseguito quando il filosofo era ancora in vita), quello ricostruito di Socrate di tipo II, quello di Euripide di tipo \"Farnese\", nei quali \u00e8 presente una forte connotazione psicologica coerente con i meriti della vita reale dei personaggi.\nDopo Lisippo, tra i secoli II e I a.C., si ebbe uno sviluppo amplissimo del ritratto fisiognomico greco, e non riguard\u00f2 pi\u00f9 solo i sovrani e gli uomini particolarmente illustri, ma anche i semplici privati: nell'ellenismo infatti l'arte era ormai a disposizione del singolo e non pi\u00f9 esclusivamente della comunit\u00e0. Si diffusero inoltre il ritratto onorario e il ritratto funerario.\nTra i capolavori di questo periodo ci sono i ritratti di Demostene e di Ermarco, basati sul reale aspetto dei personaggi (280-270 a.C.), il ritratto di anziano 351 del Museo Archeologico Nazionale di Atene, (200 a.C.), la testa in bronzo di Anticitera (sempre ad Atene, 180-170 a.C. circa), il patetico ritratto di Eutidemo di Battriana, ecc. Esempio di un verismo di maniera \u00e8 il ritratto di ricostruzione dello Pseudo-Seneca di Napoli.\nNei ritratti ufficiali, al posto della tendenza pi\u00f9 prettamente \"verista\", si privilegiava dare ai ritratti una valenza pi\u00f9 nobile e degna, con espressioni pi\u00f9 ieratiche e distaccate, come i ritratti di Antioco III di Siria, di Tolomeo III, di Berenice II, di Tolomeo VI, di Mitridate VI ecc.\nEtruschi e italici.\nIn Grecia qualsiasi rappresentazione umana era concepita come statua intera, con il corpo inteso come un tutto indiscindibile. In era italica e celtica invece esisteva la suggestione che la personalit\u00e0 caratteristica di una figura si concentrasse nella testa e che questa fosse sufficiente per rappresentarne l'intera individualit\u00e0. Questa impostazione, che ebbe ingentissime implicazioni nell'arte romana, si manifestava gi\u00e0 nelle urnette cinerarie dove sul piccolo corpo sbozzato si innestava una testa di proporzioni notevolmente maggiori. Altri esempi sono il canopo chiusino, il cippo-ritratto (diffuso ad esempio a Taranto) o le teste votive in terracotta. Questa abitudine a privilegiare la raffigurazione di teste rappresent\u00f2 un terreno pi\u00f9 predisposto all'espressione ritrattistica, anche se non si conoscono esempi di ritratti veri (\"fisiognomici\") anteriori ai traguardi in Grecia.\nInizialmente infatti tutte le raffigurazioni ritrattistiche erano solo convenzionali, \"tipologiche\", ed \u00e8 solo dalla fine del IV secolo a.C. che si iniziano a incontrare indizi di ritratti fisiognomici. I famosi fittili sarcofagi di et\u00e0 arcaica con coppie (Sarcofago degli Sposi, ecc.) non sono altro che raffigurazioni idealizzate dei defunti, senza spunti realistici; lo stesso vale per i sarcofagi di Vulci Tarquinia e Cerveteri o le urnette di Chiusi, Perugia e Volterra.\nNelle produzioni in serie per tipologia (il giovane, il vecchio, la matrona) si poteva tutt'al pi\u00f9 aggiungere piccole diversificazioni con ritocchi, soprattutto nelle capigliature. Anche le figure del III secolo a.C., se confrontate tra loro a ampio spettro, mostrano inevitabilmente dei modelli stilistici, ai quali si attennero gli scultori, piuttosto che alle reali fattezze dei defunti. Tra la fine del III e l'inizio del II secolo a.C. si colloca l'urna di Larth Satinate Caesa da Chiusi, dove una certa personalizzazione \u00e8 data dalla calvizie. Scarsa \u00e8 anche la caratterizzazione nel sarcofago di Laerthia Seianti del Museo archeologico nazionale di Firenze, quasi identico a quello della sua parente Thanunia al British Museum. La certezza che questi sarcofagi erano destinati a \"quei\" defunti (non pronti nei laboratori per essere venduti, altrimenti non sarebbe stato inciso il nome nella creta fresca prima della cottura) dimostra che in ambito etrusco l'interesse nel fissare le reali fattezze dei defunti doveva essere piuttosto secondario e riguardare occasionalmente solo casi eccezionali.\nIn definitiva gli etruschi furono influenzati dai romani nella produzione ritrattistica e non viceversa, come dimostra l'Arringatore, statua bronzea di Aulo Metello, databile al primo trentennio del I secolo a.C., o il busto fittile da Civita Castellana (a Villa Giulia). Appartengono al ritratto onorario (non funerario) infine alcune teste in bronzo di alta qualit\u00e0, frammenti di statue, dalla datazione piuttosto controversa, quali una testa di giovinetto del museo Archeologico Nazionale di Firenze, il cosiddetto Bruto Capitolino (III secolo a.C. o pi\u00f9 tardo), la testa \"da Bovianum\" del cabinet des M\u00e9dailles della Biblioth\u00e8que Nationale di Parigi (prima met\u00e0 del II secolo a.C.), una testa fiesolana del Louvre (I secolo a.C.). Esse vengono alternativamente attribuite all'arte romana o etrusca, segno del loro collocarsi in un terreno di confine.\nAntica Roma.\nRoma repubblicana.\nLa grande quantit\u00e0 e qualit\u00e0 dei ritratti di produzione romana ha talvolta falsato la prospettiva di studio di alcuni storici che vi hanno visto l'unica civilt\u00e0 antica dedita pienamente a questa arte. In realt\u00e0, se sembra appurata la filiazione del ritratto etrusco da quello romano, il ritratto ellenistico fu sicuramente il punto di partenza per le esperienze romane. Nell'arte romana va distinto il ritratto onorario pubblico da quello privato, legato al culto degli antenati.\nL'uso delle effigie degli antenati risalirebbe all'inizio della repubblica. Ma tali immagini non erano ancora nello stile realistico tipico dell'epoca di Silla, vero momento di separazione col ritratto ellenistico, ma seguivano il mite naturalismo ellenistico, come dimostra la \"statua Barberini\" di un vecchio togato che regge con orgoglio le statue dei suoi antenati.\nL'esasperazione della realt\u00e0 nel ritratto romano (il cosiddetto ritratto romano repubblicano) ebbe inizio quindi all'inizio del I secolo a.C. e dur\u00f2 fino al secondo triumvirato (42-32 a.C.), periodo che coincise con una forte esaltazione delle tradizioni e delle virt\u00f9 dei patrizi, contro il movimento dei Gracchi e l'avanzare delle forze della plebe fino alla guerra sociale (91-88 a.C.). Si assistette in definitiva a una presa di coscienza del valore della \"gens\", che si riflette nei ritratti. Lo stile di queste opere \u00e8 secco e minuzioso nella resa dell'epidermide solcata dagli anni e dalle dure condizioni della vita tradizionale contadina. Vi si legge un certo disprezzo altezzoso e un'inflessibile durezza, come nel famoso ritratto 535 del Museo Torlonia. Queste caratteristiche sembrano discostarsi volontariamente dall'eleganza e la mondanit\u00e0 degli sciolti ritratti ellenistici. Nonostante la breve durata del fenomeno artistico, esso fu una delle prime \"invenzioni\" artistiche romane e riflesse una precisa situazione storica, esaurendosi con essa.\nCon la diffusione della successiva moda neoattica le classi superiori abbandonarono questo tipo di ritratto, che invece continu\u00f2 ad essere imitato da coloro che guardavano con desiderio alla classe dei patrizi, i liberti, soprattutto nei monumenti sepolcrali.\nRoma imperiale.\nL'et\u00e0 di Augusto fu caratterizzata in tutte le vicende artistiche da un'algida classicit\u00e0. Particolare fu nel ritratto al fusione del tipo ufficiale e il tipo privato, per via della concezione neoattica che vedeva nella raffigurazione una sobria idealizzazione che fosse superiore alla sfera della contingente quotidianit\u00e0 del verismo. Con l'esaurirsi del classicismo la dualit\u00e0 tra i due tipi di ritratto riprese, con il clamoroso esempio dei due ritratti di Vespasiano, uno espressivamente volgarizzato (Ny Carlsberg Glyptotek) e uno di aristocratica intellettualit\u00e0 (Museo Nazionale Romano n. 330).\nL'ultimo periodo dell'et\u00e0 Flavia ci ha lasciato ritratti di grande finezza, come la \"dama dal collo lungo\" dei Musei Capitolini (stanza degli Imperatori n. 33), che mostra un elemento tipico dell'epoca, la torsione della testa.\nCon Traiano si ebbe una notevole rivoluzione, che port\u00f2 alla fusione tra il ritratto privato e quello pubblico. Nell'espressione del sovrano viene accentuata l'abitudine dell'uomo al comando militare, l'energia, l'autorevolezza e la risolutezza, ma il ritratto resta umano, reale. Durante la guida di Adriano e degli Antonini si manifestarono nuove tendenze, come quella di incidere nelle sculture particolari che prima erano realizzati con la pittura, quali le sopracciglia o le iridi. Nello stesso periodo avvenne anche una profonda ellenizzazione allineando il gusto romano al coevo stile in voga in Asia Minore, alla corte di Erode Attico.\nUna vera e propria svolta artistica ebbe luogo al tempo dei Severi, che coinvolse il ritratto leggermente in ritardo (dopo il 220). Le novit\u00e0 sono gi\u00e0 visibili nei ritratti di Alessandro Severo e di Gordiano III, con un abbandono del plasticismo ellenistico in favore di una forma semplificata, stereometrica, con particolari quali i capelli e la barba inseriti con l'incisione (quasi a bulino). Furono gli albori dell'arte tardoantica del III secolo, che riusc\u00ec a riflettere nei ritratti dalle forme non pi\u00f9 organicamente connesse tra loro quell'espressione di tormento interiore in un'epoca tra le pi\u00f9 angosciate della storia. Esempi di questo periodo vanno dal ritratto di Decio a quello di Diocleziano e comprende anche ritratti di bambini (il ritratto femminile invece mantenne pi\u00f9 spesso la compostezza tradizionale). Solido appare il ritratto di Gallieno, mentre ormai brutalmente semplificato appare il ritratto dei Tetrarchi di Venezia. Questa rivoluzione \u00e8 dovuta sia all'estrazione plebea e provinciale di gran parte della nuova aristocrazia romana, imperatori compresi, sia alle tendenze religiose dell'epoca che influenzarono la rappresentazione regale fissando in una vacua ieraticit\u00e0 l'essenza sacrale della sua carica. Il prevalere, anche in ambito privato, dell'\"homo spiritualis\" port\u00f2 a far affievolire la necessit\u00e0 di verosimiglianza fisica dei ritratti, accentuando invece le forme emaciate e l'espressivit\u00e0 degli occhi ingranditi. Agli inizi del V secolo Paolino da Nola scriveva come \"arrossirebbe\" nel farsi dipingere secondo il suo vero aspetto di Adamo terrestre e peccatore.\nMedioevo.\nDurante il Medioevo, il cambio negli interessi delle rappresentazioni fece scomparire nuovamente l'arte del ritratto. La mentalit\u00e0 fortemente permeata di religione cristiana, tendeva a negare l'importanza dell'individualit\u00e0 delle persone, preferendo l'astrazione e il simbolo (ritratto \"tipologico\"). In assenza di un elemento \"borghese\" che esprimesse valori laici di affermazione dell'uomo in quanto tale, nella pienezza della sua esistenza terrestre, la necessit\u00e0 di fissare le vere fisionomie svan\u00ec inesorabilmente.\nBisogna aspettare il basso Medioevo, quando ricomparve sulla scena europea una sorta di \"borghesia\", per veder tornare i fondamenti umanistici e razionali che permettono la produzione di ritratti. Probabilmente tali condizioni si erano gi\u00e0 verificate alla corte di Federico II, ma non ci sono pervenute testimonianze sicure di ritratti.\nIl pi\u00f9 antico ritratto fisiognomico veritiero \u00e8 in scultura quello di \"Carlo I d'Angi\u00f2\" di Arnolfo di Cambio (1277) e in pittura quello di Enrico degli Scrovegni nel \"Giudizio Universale\" della Cappella dell'Arena a Padova, dipinto da Giotto verso il 1306. Il ritratto come genere autonomo nacque qualche decennio dopo con Simone Martini, prima con un dipinto simbolico quale il \"San Ludovico di Tolosa che incorona il fratello Roberto d'Angi\u00f2\" (1317), poi ad Avignone come semplice rappresentazione di un personaggio. La prima testimonianza certa a noi pervenuta \u00e8 comunque il ritratto di profilo di Giovanni il Buono di un pittore francese della met\u00e0 del Trecento, oggi al Louvre.\nPer quanto riguarda la classe \"media\", in citt\u00e0 quali Venezia, Firenze, Napoli, Barcellona, ecc., divenne frequente il finanziamento di opere d'arte da parte dei privati, spesso ricchi banchieri che in questo modo espiavano, magari in punto di morte, il peccato di usura. Nacque cos\u00ec l'usanza di raffigurare i committenti in atto di donare l'opera d'arte o inginocchiati ai piedi della figura sacra, spesso di proporzioni minime, a simboleggiare la loro umilt\u00e0 davanti alla divinit\u00e0.\nRinascimento.\nIl Rinascimento segn\u00f2 un punto di svolta nell'arte del ritratto per il rinnovato interesse verso il mondo naturale, l'uomo e l'espressione classica dell'arte romana. Rinacque dalla seconda met\u00e0 del Quattrocento il ritratto privato, anche come genere autonomo. Alcuni attribuiscono a Masaccio, negli anni venti del Quattrocento, il riavvio del genere del ritratto, secondo la testimonianza di Vasari, che vide e descrisse il perduto affresco della \"Sagra\" (1425-1427), dove sarebbero stati rappresentati numerosi dignitari fiorentini dell'epoca.\nI ritratti su medaglia divennero popolari recuperando modelli antichi fin dall'inizio del XV secolo. Maestro di grande finezza fu Pisanello, che diede un'aura di composta serenit\u00e0 e di fiera regalit\u00e0 ai ritratti di regnanti delle pi\u00f9 importanti casate del Nord Italia. In questo periodo circolarono spesso piccoli ritratti miniati o dipinti, che diffondevano le effigi tra una corte e l'altra, magari nella prospettiva di intessere rapporti matrimoniali.\nIn pittura fece da apripista la scuola fiamminga, con le effigie dei potenti che si affrancano dalle composizioni religiose, occupando da soli l'intero spazio del dipinto ed assumendo un inedito carattere di persone \"reali\" e credibili. Per quanto si sa i pi\u00f9 antichi ritratti a s\u00e9 stanti dell'arte occidentale moderna solo databili al 1432 circa, opera di Jan van Eyck. Eseguirono ritratti di grandissimo pregio anche Rogier van der Weyden, Hans Memling, Hans Holbein il Giovane, Lucas Cranach il Vecchio e Albrecht D\u00fcrer. Se in Fiandra si afferm\u00f2 dagli anni trenta del XV secolo il ritratto di tre quarti, in Italia si prefer\u00ec a lungo la posizione di profilo, dalle reminiscenze romano-imperiali, che meglio esprimeva le ambizioni aristocratiche dei nuovi signori delle corti.\nIn scultura ebbe notevole diffusione il ritratto su busto fino alle spalle, soprattutto a Firenze (Mino da Fiesole, Andrea del Verrocchio) e a Napoli (Francesco Laurana).\nNella \"Trinit\u00e0\" di Masaccio si ebbe un primo esempio \ndi ritratto realistico di committenti di un'opera d'arte, raffigurati a dimensioni naturali rispetto alla divinit\u00e0. Poco dopo si diffuse anche l'uso di inserire ritratti di personaggi contemporanei tra i personaggi delle scene dipinte, sia sacre sia profane: ad esempio la celeberrima \"Nascita di Venere\" sarebbe un ritratto di Simonetta Vespucci.\nQuasi tutti i pi\u00f9 grandi maestri si dedicarono al ritratto (Piero della Francesca, Antonello da Messina, Sandro Botticelli, Leonardo da Vinci, Tiziano, Raffaello...) con qualche eccezione: Michelangelo ad esempio non riprodusse mai effigie veritiere di personaggi se non, forse, con intenti denigratori nel \"Giudizio Universale\". Alcuni ritratti raggiunsero straordinari effetti psicologici, come l'emblematica \"Monna Lisa\" (forse Lisa Gherardini), o come le opere migliori di Tiziano. Nello stesso periodo si diffuse la pratica dell'autoritratto, prima come elemento in un quadro di gruppo (a questo proposito Leon Battista Alberti consigli\u00f2 gli artisti di ritrarsi guardando l'osservatore), poi anche come soggetto indipendente (dalla seconda met\u00e0 del XVI secolo).\nDurante l'epoca del Manierismo si ebbero importanti serie di ritratti di artisti come Bronzino, Pontormo, Giovan Battista Moroni o Sofonisba Anguissola. L'uscita delle \"Vite\" del Vasari comport\u00f2 una raccolta di ritratti di artisti, copiati da varie fonti. Pi\u00f9 o meno contemporaneamente nacquero le serie di ritratti di uomini illustri presi dal vero (o copiati da immagini che si supponevano prese dal vero), delle quali ci resta quella universale degli Uffizi (serie Gioviana), ispirata a una perduta serie comasca nella casa di Paolo Giovio.\nIl ritratto rinascimentale comportava sempre un elemento simbolico e idealizzato, non era mai una mera riproduzione delle fattezze. Oltre agli oggetti che rappresentavano la ricchezza e il prestigio del soggetto (gioielli, pellicce, broccati, per le donne acconciature elaborate e incarnato chiarissimo), fu tipico raffigurare oggetti e animali simbolici, derivati dalla simbologia della pittura sacra, come il cagnolino (fedelt\u00e0), il libro (erudizione), l'ermellino (incorruttibilit\u00e0 di spirito), ecc. L'idealizzazione umanistica dei soggetti non voleva per\u00f2 dire un ritratto \"abbellito\": anche i difetti fisici acquistavano la propria dignit\u00e0 all'interno di una raffigurazione perfetta formalmente (come il naso deformato nel \"Ritratto di nonno e nipote\" di Domenico Ghirlandaio, o lo strabismo nel \"Ritratto di Fedra Inghirami\" di Raffaello, ecc.).\nDal Rinascimento in poi i ritratti presentano anche minuziose riproduzioni della moda e del gusto nel vestire dell'epoca, che permettono spesso di ricostruirne l'evoluzione di decennio in decennio.\nBarocco e Rococ\u00f2.\nDurante il periodo barocco e rococ\u00f2 (XVII-XVIII secolo) l'arte del ritratto ebbe un'enfasi ancora maggiore, come immagine dell'opulenza carica dei simboli del potere e della ricchezza. I fiamminghi Anthony van Dyck e Pieter Paul Rubens furono tra gli artisti pi\u00f9 richiesti per questo genere di opere. Altro eccelso ritrattista del periodo barocco fu poi lo spagnolo Diego Vel\u00e1zquez.\nIn questo periodo si diffuse lo studio per le espressioni facciali, che enfatizzassero particolari emozioni e stati d'animo. In particolare lo scultore Gian Lorenzo Bernini o il pittore Rembrandt esplorarono i vari effetti e espressioni che caratterizzano un volto umano e i diversi effetti dell'et\u00e0. A partire da questo interesse si arriv\u00f2 alla creazione della prima caricatura, nata nell'ambito dell'accademia dei Carracci a Bologna. Bernini fu anche tra i primi a produrre un'\"istantanea\" di un soggetto in azione, coi busti di Scipione Borghese nell'atto di conversare (1632); molti esempi della ritrattistica di Bernini e dei suoi seguaci vengono per l'appunto definiti \"ritratti parlanti\".\nFrequente era la produzione di ritratti di gruppo, specialmente nei Paesi Bassi, con artisti come Frans Hals e lo stesso Rembrandt.\nIl gusto rococ\u00f2 prevedeva una decorazione ricca e intricata, con attenzione ai dettagli e alla resa materica dei tessuti. I ritratti in questo periodo, grazie a questi accorgimenti tecnici, si caratterizzarono per una resa ancora maggiore della ricchezza e prestigio dei soggetti. I pittori francesi come Fran\u00e7ois Boucher e Hyacinthe Rigaud furono i capiscuola in questo settore, mentre in Inghilterra spiccarono Thomas Gainsborough, Joshua Reynolds e John Hoskins il Vecchio. Altro celebre ritrattista attivo nella seconda met\u00e0 del Settecento fu l'italiano Pompeo Batoni.\nIn questo periodo anche alcune pittrici raggiunsero notevole popolarit\u00e0, specializzandosi spesso proprio nei ritratti, in una dimensione privata e civettuola tipicamente femminile, come \u00c9lisabeth Vig\u00e9e Le Brun, Rosalba Carriera e Angelica Kauffmann.\nNeoclassicismo e XIX secolo.\nAlla fine del XVIII secolo si diffuse la nuova sensibilit\u00e0 neoclassica, che ebbe una preferenza per le tonalit\u00e0 chiare, le luci cristalline, la semplificazione delle linee e dei tratti somatici. Artisti di spicco di questo periodo furono i francesi Jacques-Louis David e Jean-Auguste-Dominique Ingres e l'italiano Antonio Canova, che recuper\u00f2 una forma idealizzata ispirata all'arte greca.\nNell'epoca romantica (prima met\u00e0 del XIX secolo) gli artisti usarono nei ritratti pennellate forti e drammatiche, che portarono a un'accentuazione espressiva dei soggetti. Ebbe ampia diffusione anche il ritratto di soggetti comuni, non committenti dell'opera, che creavano composizioni di soggetto popolare e pittoresco, come la serie di malati mentali di Th\u00e9odore G\u00e9ricault (1822-1824). Lo spagnolo Francisco de Goya fu artefice di alcune immagini provocatorie e sperimentali, come la \"Maya Desnuda\" (1797-1800), che si ritiene essere un ritratto.\nGli artisti del Realismo della seconda met\u00e0 del secolo crearono numerosi ritratti di gente comune (Gustave Courbet) e caricature dei contemporanei (Honor\u00e9 Daumier). Henri de Toulouse-Lautrec si specializz\u00f2 nei ritratti dei personaggi del teatro dell'epoca e di prostitute. Anche gli Impressionisti dipinsero ritratti, come \u00c9douard Manet, Claude Monet, Edgar Degas e Pierre Auguste Renoir, di solito familiari o amici dei pittori stessi. La loro superficie brillante e la vividezza dei colori rende questi ritratti attraenti, spesso capaci di cogliere l'intimit\u00e0 domestica dei soggetti. I maestri del post-impressionismo, come Paul Gauguin e Vincent van Gogh, dipinsero numerosi ritratti ma sono soprattutto famosi i loro autoritratti.\nTra i ritrattisti della nuova borghesia a cavallo del XIX e XX secolo spiccarono per freschezza l'inglese John Singer Sargent o gli italiani Giovanni Boldini e Cesare Saccaggi.\nArte contemporanea.\nAll'inizio del XX secolo le avanguardie interessarono anche il ritratto, che divenne gradualmente sempre pi\u00f9 anti-naturalistico. Gustav Klimt circond\u00f2 le sue figure di astratte decorazioni geometriche, i Fauves estremizzarono il colore e, nel \"ritratto di Geltrude Stein\", Picasso speriment\u00f2 per la prima volta suggestioni cubiste. Ormai i caratteri \"interiori\" dell'individuo avevano preso pi\u00f9 importanza dell'aspetto esteriore, liberando la creativit\u00e0 dell'artista nel connotare fantasticamente i ritratti.\nGrande attenzione alla psicologia, anche in senso \"patologico\", emerge dalle opere degli espressionisti, come Otto Dix, Max Beckmann, Oskar Kokoschka, Egon Schiele. Celebre \u00e8 la dimensione onirica di alcuni ritratti del surrealista Salvador Dal\u00ed. Nella ritrattistica merita un cenno la pittrice polacca Tamara de Lempicka, protagonista del movimento Art D\u00e9co.\nDalla met\u00e0 del XX secolo in Europa e America il declino dell'interesse verso le rappresentazioni figurative a favore dell'astrattismo, port\u00f2 al ridimensionamento della produzione di ritratti, affidati sempre pi\u00f9 spesso alla fotografia. Tra i tanti fotografi che hanno operato nell'ambito del ritratto, ci sono gli americani Irving Penn e Richard Avedon. Lo stesso Andy Warhol, per creare la celebre serigrafia di Marilyn Monroe, si serv\u00ec di una fotografia di Gene Korman usata per la pubblicit\u00e0 del film \"Niagara\" del 1953. Tra gli artisti che continuarono a dedicarsi al ritratto e a focalizzare nello studio del volto umano ci furono Lucian Freud, Francis Bacon, Fernando Botero, Alex Katz e Chuck Close."}
{"id": "315061", "revid": "767487", "url": "https://it.wikipedia.org/wiki?curid=315061", "title": "Alto Crotonese", "text": "Alto Crotonese \u00e8 un olio di oliva D.O.P. Il prodotto deriva dai frutti dell'olivo di variet\u00e0 carolea presenti per almeno il settanta percento della composizione."}
{"id": "315064", "revid": "49261481", "url": "https://it.wikipedia.org/wiki?curid=315064", "title": "Terno", "text": ""}
{"id": "315065", "revid": "1005847", "url": "https://it.wikipedia.org/wiki?curid=315065", "title": "Bergamotto di Reggio Calabria - Olio essenziale", "text": "Il Bergamotto di Reggio Calabria - Olio essenziale \u00e8 un olio essenziale ottenuto dal bergamotto a Denominazione di origine protetta.\nStoria.\nIl servizio di verifica delle caratteristiche chimico-analitiche, organolettiche e di genuinit\u00e0 del prodotto marchiato DOP \u00e8 stato affidato fino alla fine del 2012 alla Stazione Sperimentale per le Industrie delle Essenze e dei Derivati dagli Agrumi (Decreto Ministeriale 15 novembre 2005, n. 66456).\nLa situazione del marchio Bergamotto di Reggio Calabria (DOP), a rischio a causa del pregresso commissariamento della SSEA e rimasta sostanzialmente inalterata in seguito alla trasformazione della SSEA in azienda speciale della Camera di Commercio di Reggio Calabria, \u00e8 stata ripristinata dal Ministero delle politiche agricole alimentari e forestali che con Decreto 15 nov. 2012 -pubblicato in Gazzetta Ufficiale n. 281 del 1 dicembre 2012- ha decretato l'affidamento dei controlli e verifiche necessarie per la denominazione di origine protetta, all'istituto certificatore denominato \"ICEA - Istituto per la Certificazione Etica e Ambientale\", sito in Bologna."}
{"id": "315066", "revid": "767487", "url": "https://it.wikipedia.org/wiki?curid=315066", "title": "Colline di Romagna", "text": "Colline di Romagna (DOP) \u00e8 un olio di oliva a denominazione di origine protetta.\nProduzione.\nL'olio extra vergine di oliva Colline di Romagna DOP \u00e8 ottenuto da olive raccolte in un'area specificata dal disciplinare di produzione che si estende tra la provincia di Rimini e quella di Forl\u00ec-Cesena. La cultivar principale \u00e8 il Correggiolo, che deve essere presente in una misura minima del 60%. Altre cultivar tipiche della zona sono impiegate nella produzione di quest'olio a denominazione di origine protetta, principalmente leccino, pendolino, moraiolo e rossina.\nGli oliveti da cui si raccolgono le olive impiegate nella produzione di quest'olio sono coltivati seguendo metodi tradizionali e la difesa dalle erbe infestanti e dai principali parassiti dell'olivo \u00e8 attuata nel rispetto dei disciplinari di lotta integrata della regione Emilia Romagna.\nLe olive sono raccolte a mano o con l'ausilio di strumenti meccanici e grandi reti sollevate da terra e la raccolta ha luogo tra il 20 ottobre e il 15 dicembre di ogni anno.\nLe olive raccolte sono stoccate in grandi contenitori rigidi aerati (bins) ed avviate a lavorazione entro il pi\u00f9 breve tempo possibile, mai pi\u00f9 tardi di due giorni dalla data di raccolta.\nL'oliva viene franta negli oleifici autorizzati all'interno dell'area specificata dal disciplinare di produzione. Dopo il lavaggio e la defoliazione con acqua potabile, l'estrazione dell'olio avviene soltanto con processi meccanici e chimici, ad una temperatura inferiore a 27\u00a0\u00b0C.\nCaratteristiche del prodotto.\nL'olio ottenuto \u00e8 di colore che va dal verde al giallo oro e presenta un aroma intenso di oliva, accompagnato da sentori di erba appena tagliata. Mediamente amaro e piccante, si caratterizza per un retrogusto che ricorda note di mandorla, carciofo e pomodoro.\nPer poter ottenere la certificazione, l'olio deve ottenere un punteggio superiore a 7 su 10 all'assaggio di un gruppo di assaggiatori professionali. L'acidit\u00e0 massima consentita \u00e8 di 0,50%.\nIn etichetta \u00e8 riportata obbligatoriamente l'indicazione dell'annata di produzione."}
{"id": "315071", "revid": "907190", "url": "https://it.wikipedia.org/wiki?curid=315071", "title": "Lotto (disambigua)", "text": ""}
{"id": "315073", "revid": "1318658", "url": "https://it.wikipedia.org/wiki?curid=315073", "title": "Manon", "text": ""}
{"id": "315076", "revid": "19933", "url": "https://it.wikipedia.org/wiki?curid=315076", "title": "Federazione dei Commerci", "text": ""}
{"id": "315082", "revid": "599013", "url": "https://it.wikipedia.org/wiki?curid=315082", "title": "Caricatura", "text": "La caricatura \u00e8 un disegno di solito a carattere umoristico o satirico che rappresenta una persona. Il disegno della caricatura, solitamente molto semplice ed essenziale, interpreta volutamente l'immagine della persona rappresentata, caricandone (da qui il termine) alcuni tratti caratteristici della fisionomia. Solitamente il particolare esagerato ha gi\u00e0 in s\u00e9 un contenuto sarcastico, come il naso pronunciato. Le caricature possono essere corredate da scritte o da fumetti, diventando cos\u00ec fumetti che assumono un tono evidentemente canzonatorio o satirico.\nLa caricatura da taluni, viene addirittura definita come un \"\"Super-Ritratto\"\" in quanto, esagerando aspetti peculiari che rendono quella persona unica rispetto alla generalit\u00e0, porta l'opera caricaturale ad essere ritenuta pi\u00f9 somigliante al soggetto reale del semplice ritratto artistico. Tale assunto vien fatto derivare da studi scientifici che parrebbero dimostrare che il nostro cervello risponde agli estremi (all'esagerazione) in maniera pi\u00f9 intensa che rispetto ad ogni altra caratteristica.\nStoria.\nLe prime tracce documentate di spunti caricaturali vennero dagli antichi Egizi e dai Babilonesi, ma anche i Greci ed i Romani mostrarono apprezzabili esempi in alcuni affreschi e sculture.\nLa prima vera caratterizzazione caricaturale, la rintracciamo, infatti, intorno al V secolo a.C. proprio nella ceramica attica, dove vennero rappresentati personaggi colti e importanti raffigurati durante i loro momenti pi\u00f9 imbarazzanti della giornata. In questo periodo apparvero raffigurazioni di uomini illustri ridotti a ridicoli omuncoli, come l'Esopo che dialoga con una grande volpe, quasi a rappresentare graficamente la satira proposta da Aristofane nelle \"Nuvole\".\nAnche a Roma non mancarono elementi farseschi e caricaturali sia nella ceramica e nei numerosi bronzi, talvolta scurrili, e soprattutto nei vertici di qualit\u00e0 artistica raggiunti con la \"fabula togata\" e l\"'atellana\" ai tempi di Silla o con i mimi dell'epoca cesariana.\nIn Asia, sia in Cina in epoca Tang sia in Giappone dall'XI secolo si sbizzarrirono di eseguire pitture e sculture sfocianti nel fenomeno dell'animalizzazione dei personaggi raffigurati. Nel Medioevo si diffuse il gusto del mostruoso, della deformazione e dell'orrido che trover\u00e0 uno dei suoi migliori interpreti in Hieronymus Bosch. Da non trascurare le reiterate rappresentazioni ricche di fantasia e di un gusto orrido, con l'intento di contrapporre il bene al male, il brutto al bello.\nCon Leonardo e D\u00fcrer inizi\u00f2 una inversione di tendenza che riavvicin\u00f2 maggiormente la caricatura all'umorismo bonario e che nel corso dei secoli venne portata avanti dai Carracci, dal Guercino fino a Callot e a Crespi.\nLa caricatura prese coscienza ed acquist\u00f2 il valore di arte a s\u00e9 grazie anche all'avvento degli strumenti tipografici e della litografia. Nacquero cos\u00ec le prime scuole nazionali in tutta l'Europa, da quella francese con caposcuola D'Alembert ispiratosi a Gian Lorenzo Bernini, a quella tedesca e inglese.\nNel Settecento la caricatura, derivante dal gusto del grottesco rinascimentale, trionf\u00f2 anche grazie alle mutate condizioni sociali indotte dallo spirito illuministico. Dalla seconda met\u00e0 del Settecento ai primi dell'Ottocento in Francia sorsero i primi giornali umoristici intitolati \"La Caricature\" (1830) e \"Charivari\" (1832), ed ai tempi della Rivoluzione la caricatura assunse i colori ed i toni degli argomenti politici. In quegli anni si misero in evidenza Daumier (1808-1879) e Paul Gavarni.\nSe in Inghilterra si mise in evidenza la rivista \"Il Punch\" (1840), in Germania i caricaturisti seguirono la strada del sentiero umoristico fantastico e si tennero distanti dalle tematiche politiche.\nInvece, in Italia nell'Ottocento e nel Novecento si imposero la caricatura politica, di costume e teatrale. Nel 1856 nacque a Torino \"Il Pasquino\", presumibilmente per il desiderio di Cavour di offrire a Casimiro Teja una vetrina per diffondere le sue grandi doti, ma anche per motivi politici. Il \"Pasquino\" si rivel\u00f2 anche l'unico giornale a sopravvivere per parecchi decenni, visto che chiuse i battenti nel 1930. Tra gli altri giornali ottocenteschi, vale la pena di citare la \"Rana\" di Bologna, attivo dal 1864 al 1900 e lo \"Spirito Folletto\", nato a nel 1848 a Milano.\nLa caricatura italiana trov\u00f2 nel Caff\u00e8 Michelangelo fiorentino un luogo ideale ed emblematico di incontro dei pi\u00f9 importanti esponenti, dal Signorini al De Nittis. Verso la fine del secolo venne fondato a Roma il giornale l\"Asino\", primo giornale socialista, che per\u00f2 durante la Prima guerra mondiale divenne interventista e perse parzialmente i favori del pubblico.\nNel Novecento si misero in luce Gandolin, Ettore Nadiani, Trilussa e Giuseppe Scalarini, considerato l'ultimo esponente della vecchia guardia, fondatore del \"Merlin Cocai\" a Mantova."}
{"id": "315094", "revid": "1543377", "url": "https://it.wikipedia.org/wiki?curid=315094", "title": "Locate Bergamasco", "text": "Locate Bergamasco (\"Loc\u00e0t\" in dialetto bergamasco) \u00e8, con circa 3.000 abitanti, l'unica frazione di Ponte San Pietro in provincia di Bergamo. L'origine del suo nome la si fa risalire alle caratteristiche del suo territorio, molto fertile e coltivato fin dall'antichit\u00e0. Infatti \"Locate\" deriva dal vocabolo latino \"locatum\" (da locus nel senso di ager) che significa campo coltivato.\nGeografia fisica.\nLocate \u00e8 attraversato dal torrente Lesina e confina a nord e a ovest con il comune di Mapello, a sud con il comune di Presezzo, a est con il capoluogo Ponte San Pietro. Dista circa 10\u00a0km dal capoluogo orobico. Oltre al centro abitato conta tre contrade: \"Tor, Brugale \"e\" Sottoriva\".\nStoria.\nLa prima testimonianza di un luogo denominato Locate si ha in una pergamena dell'anno 805 relativa a una permuta di terreni.\nIl paese si costitu\u00ec comune verso il 1300, ma i suoi confini vennero stabiliti in modo ufficiale solo nel 1456, sotto il dominio della Serenissima.\nAttorno alla seconda met\u00e0 del XV secolo inizi\u00f2 la costruzione di un castello o fortilizio, appartenuto alla nobile famiglia guelfa dei Rota, del quale oggi rimangono soltanto alcuni resti in localit\u00e0 \"Tor; \"che recentemente sono stati restaurati e inglobati in una struttura alberghiera.\nNell'anno 1538 venne fondata la parrocchia sotto la protezione di Sant'Antonino Martire, al quale era dedicata la prima chiesa eretta agli inizi del 1500 che mantenne il titolo di parrocchiale fino al 1756, anno di costruzione della nuova chiesa.\nNel 1863 il paese prese il nome di \"Locate Bergamasco\".\nAgli inizi del '900 il comune di Locate comprendeva i territori di Sottoriva, le aree circostanti all'attuale ospedale (comunemente chiamato \"clinica\") e la frazione Villaggio Santa Maria. Anche la stazione ferroviaria faceva parte del territorio di Locate. Nel 1927 Locate Bergamasco con tutti i suoi territori venne accorpato al comune di Ponte San Pietro.\nMonumenti e luoghi d'interesse.\nVilla Mapelli-Mozzi.\nL'imponente palazzo si trova in localit\u00e0 Sottoriva, posizione isolata rispetto al centro abitato. Fu edificato nel Settecento su una precedente costruzione del Seicento anticipando le linee della Villa Reale di Monza. Nel 1809, la famiglia dei Mozzi, proprietaria della villa, si un\u00ec alla famiglia dei Mapelli quando Angela Mozzi, ultima discendente del casato, spos\u00f2 il nobile Girolamo Mapelli.\nLe raffinate decorazioni pittoriche delle stanze sono opera di Paolo Vincenzo Bonomini e di Giuseppe Antonio Orelli. La chiesetta invece voluta da padre Luigi Mozzi, reca stucchi di Carlo Camuzio e affreschi di Federico Ferrari.\nChiesa parrocchiale di Sant'Antonino Martire.\nLa chiesa parrocchiale di Sant'Antonino, edificata a partire dal 1756, fu consacrata solo nel 1902. Al suo interno vi sono affreschi di Giuseppe Carnelli e pregevoli statue in stucco di Muzio Camuzio. La facciata dell'edificio, rifatta nell'Ottocento, \u00e8 in stile neoclassico; il portale e tutte le decorazioni esterne in pietra arenaria scolpita sono opera del mapellese Manero Giuseppe.\nLa piccola chiesetta cinquecentesca accanto alla parrocchiale ospita alcuni affreschi di Pietro Baschenis datati 1624.\nIl campanile, edificato nel 1591 e restaurato nell'Ottocento, ospita un concerto di otto campane in tonalit\u00e0 Sib2 fuse dalla fonderia Luigi Cavadini e figli in Verona.\nChiesa della Santissima Trinit\u00e0.\nLa chiesetta dedicata alla Santissima Trinit\u00e0 si trova in via Vittorio Veneto, nel centro storico del paese.\nEdificata prima del 1408, appartenne al consorzio della Fondazione MIA fino alla seconda met\u00e0 dell'800, quando pass\u00f2 di propriet\u00e0 alla famiglia Moroni. Nel 1978 l'edificio venne donato alla parrocchia di Locate. Nello stesso anno fu restaurato per iniziativa del gruppo Alpini e con l'aiuto di tutta la popolazione.\nAl suo interno sono conservati alcuni affreschi del XV-XVII secolo."}
{"id": "315122", "revid": "122265572", "url": "https://it.wikipedia.org/wiki?curid=315122", "title": "Quod scripsi, scripsi", "text": "Quod scripsi, scripsi \u00e8 una locuzione latina, che tradotta letteralmente significa: \"Quello che ho scritto, ho scritto\". \u00c8 tratta dal Vangelo secondo Giovanni: .\n\u00c8 la risposta che, secondo il Vangelo, Ponzio Pilato avrebbe dato ai sommi sacerdoti dei giudei, che chiedevano di modificare l'iscrizione da lui apposta sopra la croce di Ges\u00f9.\nRacconta l'evangelista Giovanni che Pilato, dopo aver fatto crocifiggere Ges\u00f9, fece apporre alla croce, come motivazione della condanna, una tavoletta (\"titulus\") con la scritta \"Ges\u00f9 Nazareno, re dei giudei\" in aramaico, latino e greco, realizzando involontariamente una profezia messianica. I sommi sacerdoti gli dissero: \u00abNon scrivere \"Il re dei giudei\", ma che costui ha detto: \"Io sono il re dei giudei\"\u00bb. Pilato sbrigativamente rispose: \u00ab\"Quod scripsi, scripsi\"\u00bb, facendo loro capire con tale risposta che non intendeva ritornare sulla decisione presa.\nSi cita la frase (anche nella forma \"Quod dixi, dixi\", \"Quel che ho detto, ho detto\") per dire che una decisione presa \u00e8 irrevocabile e che non le si vuol apportare alcun mutamento. \nLa locuzione compare come uno dei due \"exergon apposte\" prima dell'inizio del romanzo \"Il Vangelo secondo Ges\u00f9 Cristo\" di Jos\u00e9 Saramago, romanzo del 1991. "}
{"id": "315125", "revid": "767487", "url": "https://it.wikipedia.org/wiki?curid=315125", "title": "Odissea veneziana", "text": "Odissea Veneziana \u00e8 il quinto album dei Rond\u00f2 Veneziano, pubblicato nel 1984 dalla Baby Records. L'album \u00e8 stato registrato al Country Lane Studios di Monaco da Harry Thumann, Gian Piero Reverberi, Klaus Strazicky e Max No\u00e8.\nLa copertina e il logo dell'orchestra sono di Erminia Munari ed Enzo Mombrini. Il videoclip di \"Odissea Veneziana\" \u00e8 del regista Guido Manuli e Victor Togliani.\nIl disco.\nDopo il grande successo dell'album \"Venezia 2000\", uscito l'anno precedente, l'orchestra incomincia a cambiare le sonorit\u00e0 di alcuni brani introducendo una massiccia base di elettronica e ritmi nuovi. Il fine \u00e8 quella di evocare una Venezia futuristica e allo stesso tempo settecentesca.\nIn Svizzera arriva al primo posto per 4 settimane ed in Germania Ovest rimane in classifica per 15 settimane.\nIl tema del brano \"Odissea Veneziana\" nasce dall'idea di Dario Farina, cantante e compositore di musica leggera, di parafrasare le prime note della Toccata e fuga per organo BWV 565 di Johann Sebastian Bach in maniera originale e allo stesso tempo orecchiabile per un pubblico commerciale. \"Tiziano\", con i suoi 11 minuti, \u00e8 il pi\u00f9 lungo brano dell'album: suddiviso in tre movimenti \u00e8 un vero e proprio omaggio ad Antonio Vivaldi con passaggi solistici di oboe e flauto traverso.\nIn Francia \u00e8 stato pubblicato dalla Polydor come \"L'Odyss\u00e9e de Venise\" e contiene due inediti (\"L'Anello\", \"Cecilia\"), in Regno Unito dalla Fanfare con il nome di \"Odissea\". La versione edita dalla BMG intitolata \"Concerto futurissimo\" ha solamente 5 pezzi, gli altri 4 sono estratti da \"La Serenissima\".\nNell'inverno del 1984/1985 il brano \"Odissea veneziana\" \u00e8 stata usato come sottofondo del Televideo Rai, nel 1987 in uno spot della Fiat per pubblicizzare il modello della Fiat Uno come \"auto dell'anno\".\nLe composizioni.\n\"Odissea veneziana\".\n\"Moderato\" in la minore - Televis Edizioni Musicali e Reverberi Edizioni Musicali\n\"Tiziano\".\n\"Allegro - Stesso tempo\" in do maggiore - Televis Edizioni Musicali e Abramo Allione Edizioni Musicali\n\"Campo dei mori\".\n\"Allegro\" in sol maggiore - Televis Edizioni Musicali\n\"Prime luci sulla laguna\".\n\"Poco mosso\" in la minore - Televis Edizioni Musicali e Reverberi Edizioni Musicali\n\"Ca' d'Oro\".\n\"Allegro - Lento - Allegro (I Tempo)\" in mi minore - Televis Edizioni Musicali e Reverberi Edizioni Musicali\n\"Mosaico\".\n\"Allegretto\" in re bemolle maggiore - Televis Edizioni Musicali e Reverberi Edizioni Musicali\n\"Rosso veneziano\".\n\"Moderato\" in do maggiore - Televis Edizioni Musicali e Reverberi Edizioni Musicali\n\"Fantasia veneziana\".\n\"Allegro\" in mi maggiore - Televis Edizioni Musicali e Reverberi Edizioni Musicali \n\"Invito alla danza\".\n\"Allegro\" in do maggiore - Televis Edizioni Musicali e Reverberi Edizioni Musicali"}
{"id": "315131", "revid": "17654", "url": "https://it.wikipedia.org/wiki?curid=315131", "title": "Gehlen Org", "text": ""}
{"id": "315152", "revid": "2519", "url": "https://it.wikipedia.org/wiki?curid=315152", "title": "S\u00fcdtiroler Apfel", "text": ""}
{"id": "315153", "revid": "1748167", "url": "https://it.wikipedia.org/wiki?curid=315153", "title": "Autopoiesi", "text": "Il termine autopoiesi \u00e8 stato coniato nel 1980 da Humberto Maturana e Francisco Varela a partire dalla parola greca auto, ovvero \"se stesso\", e poiesis, ovverosia \"creazione\". In pratica un sistema autopoietico \u00e8 un sistema che ridefinisce continuamente se stesso e si sostiene e riproduce dal proprio interno. Come riportano i due autori nel loro testo \"L'albero della conoscenza\": \"La nostra proposta \u00e8 che gli esseri viventi si caratterizzano perch\u00e9 si riproducono continuamente da soli, il che indichiamo denominando l'organizzazione che li definisce organizzazione autopoietica\". Un sistema autopoietico pu\u00f2 quindi essere rappresentato come una rete di processi di creazione, trasformazione e distruzione di componenti che, interagendo fra loro, sostengono e rigenerano in continuazione lo stesso sistema. Inoltre il sistema si \"autodefinisce\", di fatto, ovvero il dominio di esistenza di un sistema autopoietico coincide con il dominio topologico delle sue componenti. \nIn senso stretto.\nIl concetto di autopoiesi nasce dalla necessit\u00e0 di dare una definizione di \"sistema vivente\" che fosse scollegata da specifiche caratteristiche funzionali, come la mobilit\u00e0, la capacit\u00e0 di riprodursi, il metabolismo, ma si basasse esclusivamente sul sistema in quanto tale. Questa definizione, quindi, \u00e8 particolarmente adatta a verificare l'applicabilit\u00e0 dell'attributo di \"vivente\" a sistemi non immediatamente e intuitivamente classificabili come tali, quali ad esempio la \"vita artificiale\" o la \"vita extraterrestre\".\nIn pratica, il criterio distintivo della vita, per il principio autopoietico, \u00e8 il mantenimento della sua stessa organizzazione. Qualunque sistema che abbia tale caratteristica pu\u00f2 a tutti gli effetti essere detto \"vivente\".\nIn senso stretto, tuttavia, il mantenimento della sua organizzazione non \u00e8 un criterio sufficiente per poter considerare un sistema come autopoietico. Questa \u00e8, infatti, una caratteristica che si trova anche nei sistemi auto-organizzantisi (Ashby, von Foester, ecc.). Ci\u00f2 che caratterizza l'autopoiesi \u00e8 la produzione dei suoi elementi di base che riproducono ricorsivamente gli elementi che li producono. L'innovazione teorica sta proprio in questo: il sistema produce continuamente se stesso e per questo si sottolinea - soprattutto da parte di Maturana e Varela, con la loro tesi epistemologica differente da quella riduzionistica - che una tale \"chiusura operativa\" non ha n\u00e9 input n\u00e9 output e quindi un sistema omeostatico identificato dall'autonomia dall'ambiente esterno. Ci\u00f2 nel senso che il sistema \u00e8, a partire dai suoi elementi di base (non ulteriormente scomponibili), totalmente determinato dalle sue proprie strutture. \nCi\u00f2 non significa che il sistema abbia in se stesso tutte le sue proprie cause. Il sistema \u00e8 pur sempre un sistema in un ambiente, con il quale \u00e8 accoppiato strutturalmente. Significa, piuttosto, che il sistema \u00e8 in grado di discriminare tra cause interne e cause esterne e di condizionare le cause esterne, che lascia filtrare, in modo che queste possano proseguire diversamente, cio\u00e8 secondo le esigenze autoprodotte della propria autopoiesi. I confini interni ed esterni del sistema sono allora proprio ci\u00f2 che separa il sistema dal suo ambiente e lo mette in relazione con esso. Il sistema pu\u00f2 dunque aprirsi selettivamente all'ambiente proprio perch\u00e9 condiziona questa apertura alla sua chiusura. Su questa base esso pu\u00f2 sviluppare una complessit\u00e0 propria e farla evolvere in relazione alla complessit\u00e0 esterna, mantenendo tale dislivello di complessit\u00e0 se e finch\u00e9 ne \u00e8 capace.\nIn senso lato.\nIn senso lato si parla di sistema autopoietico quando un sistema si autodefinisce e tende a sostenere se stesso. Ad esempio, in un'organizzazione statale, si dice che il \"sistema giudiziario\" \u2014 generalmente non collegato, nella maggior parte degli Stati, a un meccanismo elettorale \u2014 \u00e8 \"autopoietico\" quando esso stesso determina il proprio dominio di competenza e si automantiene attraverso meccanismi di autocontrollo e di autoalimentazione, ovvero sceglie chi debba far parte del sistema e chi no. Quando i principi di indipendenza di un sistema all'interno di un'organizzazione statale superano una certa soglia, il sistema diventa a tutti gli effetti pratici autopoietico. Questa evoluzione pu\u00f2 entrare quindi in conflitto con i principi democratici che prevedono che nessun sottosistema statale sia totalmente autocontrollato e autogestito, dato che in una democrazia i meccanismi di controllo incrociato sono comunque funzionali ad evitare deviazioni di qualsivoglia genere. In questo senso si pu\u00f2 affermare che la partitocrazia, ovvero la degenerazione della forma-partito, diviene a tutti gli effetti un sistema autopoietico.\nLe affermazioni di cui sopra sono parzialmente ambigue e quindi potenzialmente fuorvianti. Si confonde l'autopoiesi con l'isolamento di un sistema. Come accennato sopra, \u00e8 vero che un sistema autopoietico non ha input, se con ci\u00f2 si intende che esso dipende (in modo incondizionato) da un qualche fattore esterno. Tuttavia, sistemi di questo tipo sono (come direbbe von Foester) sistemi \"banali\", eterodiretti. Nella societ\u00e0 moderna non esistono sistemi eterodiretti, a meno che non siano sistemi allopoietici (come per esempio un normale pc). Il sistema giudiziario \u00e8 certamente un sistema autopoietico e non per questo \u00e8 contrario alla democrazia. Tutt'altro. Esso si autoriproduce in base al diritto e, in ultima istanza, al diritto supremo della Costituzione cui fa riferimento. Le leggi, tuttavia, le fa il parlamento. Qui la politica incontra nuovamente il diritto, di cui deve tener conto. Anche i partiti, come organizzazioni, sono in ogni caso sistemi autopoietici, \"degenerati\" o meno. Nessuna organizzazione al mondo lascia, per esempio, che sia l'ambiente sociale a decidere chi siano i suoi membri, ecc. C'\u00e8 ormai una vasta bibliografia sui sistemi sociali, ad iniziare dalle opere di Luhmann.\nIn Psicologia.\nIl termine autopoiesi viene anche usato in psicologia, in particolare in quel ramo della psicoterapia che teorizza che l'uomo funzioni come un sistema complesso. \nAll'interno di questa concettualizzazione l'uomo \u00e8 pensato, al pari di qualsiasi essere vivente, come un sistema complesso adattivo (Complex Adaptive System), assumendone tutte le caratteristiche principali: auto-organizzazione, non linearit\u00e0, autopoiesi, etc... L'uomo \u00e8 autopoietico nel senso che si auto-organizza e mantiene la sua organizzazione nonostante interagisca con l'ambiente esterno."}
{"id": "315155", "revid": "5983", "url": "https://it.wikipedia.org/wiki?curid=315155", "title": "Autopoietico", "text": ""}
{"id": "315157", "revid": "3358", "url": "https://it.wikipedia.org/wiki?curid=315157", "title": "Gerschom Scholem", "text": ""}
{"id": "315159", "revid": "47767", "url": "https://it.wikipedia.org/wiki?curid=315159", "title": "Mela Val di Non", "text": "Mela Val di Non (DOP) \u00e8 un prodotto ortofrutticolo italiano a Denominazione di origine protetta. La denominazione \u00e8 riservata a mele delle variet\u00e0 Golden Delicious, Renetta Canada e Red Delicious.\nLa zona di produzione, all'interno della provincia di Trento, corrisponde a quella parte del bacino idrografico del torrente Noce che ricade nella Val di Sole e nella Val di Non.\nStoria.\nIl territorio della Val di Sole e della Val di Non ha un'antica tradizione legata alla coltivazione della frutta. L'etimologia stessa dei toponimi dei paesi di Mal\u00e9 e Malosco deriva infatti dal latino \"maletum\", cio\u00e8 meleto o frutteto di meli.\nNella zona di produzione esistono numerose testimonianze pittoriche ed artistiche, risalenti fino al medioevo, che attestano l'importanza della coltivazione del melo in questo territorio. Vi \u00e8 anche una nutrita produzione di forme poetiche dialettali dedicate alla mela ed alla produzione frutticola della valle.\nUna lettera di una nobile famiglia di Vienna del 1739, conservata all'Archivio di stato di Trento, contiene la richiesta di un cesto di \"pomi rosmarini\", all'epoca rinomati nella capitale dell'Impero Asburgico per l'eccellente qualit\u00e0. Dall'inizio del 1800 le fonti si fanno numerose, e nella seconda met\u00e0 del secolo i frutticoitori ottennero molti riconoscimenti e premi per la qualit\u00e0 della frutta portata alle esposizioni intemazionali dell'epoca.\nLo scrittore russo Lev Tolstoj, conformemente a un'usanza russa, si dedic\u00f2 personalmente alla realizzazione di un meleto, all'interno della propria tenuta di Jasnaja Poljana. Allo scopo, utilizz\u00f2 alberi di melo del Trentino, regione allora facente parte dell'impero austroungarico."}
{"id": "315165", "revid": "1305887", "url": "https://it.wikipedia.org/wiki?curid=315165", "title": "\u00c6on Flux", "text": ""}
{"id": "315166", "revid": "287204", "url": "https://it.wikipedia.org/wiki?curid=315166", "title": "Aeon Flux", "text": ""}
{"id": "315167", "revid": "1494169", "url": "https://it.wikipedia.org/wiki?curid=315167", "title": "Akrotiri", "text": ""}
{"id": "315168", "revid": "1906976", "url": "https://it.wikipedia.org/wiki?curid=315168", "title": "Akrotiri e Dhekelia", "text": "Akrotiri e Dhekelia (in greco: \u0391\u03ba\u03c1\u03c9\u03c4\u03ae\u03c1\u03b9 \u03ba\u03b1\u03b9 \u03c4\u03b7 \u0394\u03b5\u03ba\u03ad\u03bb\u03b5\u03b9\u03b1, traslitterato: \"Akrot\u00edri k\u00e8 ti Dhek\u00e8lia\", in inglese: \"Akrotiri and Dhekelia\", in turco: \"A\u011frotur ve Dikelya\") sono due territori d'oltremare britannici, posti nell'isola di Cipro, occupati da basi militari del Regno Unito. Quella di Akrotiri si trova nelle vicinanze di Limassol, mentre quella di Dhekelia si trova a nord-est di Larnaca.\nLa superficie \u00e8 di 254\u00a0km\u00b2; la popolazione \u00e8 composta da circa 7.000 ciprioti e 7.500 persone tra militari e personale britannico. Le basi costituiscono aree dell'isola di Cipro rimaste sotto la sovranit\u00e0 britannica in base agli articoli 1 e 2 del Trattato Istitutivo contenuto nei Trattati di Londra e Zurigo del 1959 sottoscritti dai governi di Regno Unito, Regno di Grecia e Turchia; il resto del territorio ha ottenuto l'indipendenza il 16 agosto 1960.\n dopo l'invasione turca del 1974 che ha portato alla nascita della Repubblica Turca di Cipro del Nord, strappando al controllo della repubblica cipriota le regioni costiere settentrionali. L'occupazione non \u00e8 stata riconosciuta da nessuno Stato del mondo, con l'eccezione della stessa Turchia.\nPopolazione.\nLa popolazione cipriota parla la lingua greca e professa la religione greco-ortodossa, mentre i militari britannici parlano inglese e professano soprattutto l'anglicanesimo. Comunque anche gli abitanti ciprioti parlano come seconda lingua l'inglese.\nMonumenti.\nAd Akrotiri si trovano il Castello di Kolossi e i resti del Santuario di Apollo Ilato.\nMoneta.\nNel 2008 nell'isola di Cipro, esclusa la parte occupata da Cipro del Nord, \u00e8 stato ufficialmente introdotto l'euro. Akrotiri e Dhekelia sono l'unico territorio britannico in cui l'euro sia valuta corrente."}
{"id": "315171", "revid": "484362", "url": "https://it.wikipedia.org/wiki?curid=315171", "title": "Jiayuguan", "text": "Jiayuguan (cinese semplificato \u5609\u5cea\u5173; tradizionale \u5609\u5cea\u95dc; pinyin \"Ji\u0101y\u00f9gu\u0101n\") \u00e8 una citt\u00e0 cinese con 130.145 abitanti nella provincia del Gansu. Si trova a circa 25 km ad ovest di Jiuquan, cui era sottoposta amministrativamente fino ad alcuni anni fa.\nUna linea aerea la collega quotidianamente con il capoluogo Lanzhou e con Xi'an.\nLa citt\u00e0 \u00e8 dominata da una fortezza, che costituisce l'estremit\u00e0 occidentale della Grande Muraglia.\nL'attivit\u00e0 economica della citt\u00e0 \u00e8 dominata dallo stabilimento siderurgico di JISCO, il maggiore di tutta la Cina occidentale; in aggiunta a ci\u00f2 anche il turismo rappresenta ultimamente un'attivit\u00e0 significativa.\nForte di Jiayuguan.\nIl forte \u00e8 il caposaldo pi\u00f9 occidentale di tutta la Grande Muraglia e fu costruito durante la dinastia Ming.\nSi trova a 6 chilometri circa a sud-ovest della citt\u00e0, ai piedi della collina che porta lo stesso nome. \nData la sua imponenza, il forte \u00e8 definito come \"il primo ed il pi\u00f9 grande passo sotto il cielo\". \nIl forte si trova nel punto pi\u00f9 stretto della sezione occidentale del corridoio di Hexi.\nGrande Muraglia \"aggrappata\".\nA sud della citt\u00e0, per vari chilometri si stende la Grande Muraglia, ma per la maggior parte del percorso si tratta di un muro di altezza varia, molto danneggiato dal tempo.\nSituazione diversa, invece, in una piccola sezione che si trova a 6 chilometri dalla fortezza, dove la Muraglia \u00e8 stata costruita seguendo la forma delle montagne, per questo motivo ha preso tale nome: pare proprio che la Muraglia si tenga \"aggrappata\" ai monti circostanti.\nQuesta sezione \u00e8 stata anche recentemente restaurata (1987).\nLa costruzione inizi\u00f2 nel 1539 e termin\u00f2 l'anno successivo. Attualmente la lunghezza visitabile \u00e8 di circa 750 metri. \nLa prima torre di vedetta della Grande Muraglia.\nA circa 7 chilometri a sud della citt\u00e0 si trova quella che viene considerata come la prima torre di vedetta di tutta la Grande Muraglia, perch\u00e9 posta all'estremit\u00e0 occidentale. La torre domina un canyon scavato dal fiume Tao Lai.\nFu costruita nel 18\u00ba anno del periodo Jiajing della dinastia Ming (1538) sotto la supervisione di Li Han.\n\u00c8 costituita da una piramide tronca, di 14 metri sia di lunghezza che di larghezza ed altezza.\nCome risultato dell'erosione dei secoli, alcune parti sono parecchio danneggiate.\nAttualmente nei pressi \u00e8 stato ricreato un accampamento tipico dell'esercito cinese del periodo Ming.\nTombe del periodo Wei-Jin.\nSi trovano a 15 chilometri a nord-est della citt\u00e0. Ci sono circa 1400 tombe, di cui una sola visitabile, costruite tra il III ed il V secolo durante le dinastie Wei e Jin.\nSono famose perch\u00e9 le tombe, che sono costruite in mattoni, contengono dei murali con delle rappresentazioni pittoriche di vita quotidiana. Per questo motivo sono state pomposamente soprannominate come \"la pi\u00f9 grande galleria sotterranea del mondo\".\nOgni tomba \u00e8 composta da due o pi\u00f9 stanze, collegate da corridori e sono pavimentate con mattoni di varie fogge.\nAll'ingresso dell'area archeologica si trova un piccolo museo."}
{"id": "315173", "revid": "729019", "url": "https://it.wikipedia.org/wiki?curid=315173", "title": "Miele della Lunigiana", "text": "Il Miele della Lunigiana \u00e8 un prodotto di origine animale italiano a Denominazione di origine protetta.\nLa denominazione \u00e8 riservata a due tipologie: miele di acacia e miele di castagno."}
{"id": "315174", "revid": "39558", "url": "https://it.wikipedia.org/wiki?curid=315174", "title": "Croce di ferro", "text": ""}
{"id": "315176", "revid": "275648", "url": "https://it.wikipedia.org/wiki?curid=315176", "title": "Giulia Farnese", "text": "La sua avvenenza, che le valse fra i contemporanei l'appellativo di Giulia la Bella, apr\u00ec a lei e alla sua famiglia la via del potere e della ricchezza, dando inizio alle fortune di casa Farnese.\nBiografia.\nInfanzia.\nGiulia nacque probabilmente a Capodimonte, rocca situata sul lago di Bolsena, nel 1475, da Pier Luigi I Farnese, condottiero e signore di Montalto di Castro, e Giovannella Caetani. Prima di lei, la coppia aveva gi\u00e0 messo al mondo due maschi: Angelo e Alessandro; quest'ultimo ascese al soglio pontificio nel 1534 con il nome di papa Paolo III, e dopo Giulia nel 1478 nacque Girolama. Non si sa nulla della sua educazione, che dovette essere molto modesta, come si usava allora per le donne nelle famiglie dei signorotti di campagna, come erano allora i Farnese. La grafia delle sue tre lettere autografe \u00e8 quasi infantile.\nIl 12 dicembre 1484, all'et\u00e0 di nove anni, Giulia rest\u00f2 orfana di padre. La madre Giovannella ritenne opportuno dar seguito all'accordo preso anni prima tra il cardinale Rodrigo Borgia e il marito Pier Luigi circa il fidanzamento dei figli. Giulia avrebbe sposato Orsino Orsini (1473-1500) nipote del cardinale, signore di Bassanello (oggi Vasanello).\nMatrimonio.\nIl contratto matrimoniale fu stipulato a Roma il 20-21 maggio 1489, nella dimora del potente cardinale spagnolo Rodrigo Borgia, che tre anni dopo sar\u00e0 eletto papa con il nome di Alessandro VI. Giulia aveva 15 anni ed andava in sposa ad Orsino, diciassettenne figlio di Lodovico e di Adriana de Mila, cugina del cardinale Borgia. Lo sposo era orbo di un occhio (tant'\u00e8 vero che era soprannominato \"monoculus Orsinus\") e bench\u00e9 appartenesse a una famiglia di gran nome era un personaggio scialbo e insignificante: un militare che fece sempre di tutto per non trovarsi in battaglia.\nIl matrimonio vero e proprio avvenne un anno dopo, il 9 maggio 1490, a Roma e fu festeggiato con una grande cavalcata della nobilt\u00e0 romana, come riferisce Giovanni Burcardo (Johannes Burckardt), cerimoniere papale, nel suo \"Liber notarum\". Giulia, com'era suo dovere, segu\u00ec Orsino nel feudo di Bassanello.\nSi discute se alla data delle nozze Giulia fosse gi\u00e0 l'amante di Rodrigo Borgia, uomo molto incline alla sensualit\u00e0, che aveva gi\u00e0 avuto quattro figli dalla sua amante Vannozza Cattanei, oltre, verosimilmente, ad altri avuti da donne rimaste sconosciute. Il matrimonio per alcuni sarebbe stato un comodo paravento per la relazione, un patto scellerato tra la suocera Adriana de Mila e il cugino cardinale, che avrebbe consentito un cospicuo avanzamento di Orsino. In realt\u00e0 non soccorre nessun documento per datare l'inizio della relazione. Tutto il resto \u00e8 congetturale.\nSi discute anche se la figlia di Giulia, Laura Orsini, nata il 30 novembre 1492, fosse di Orsino o di Rodrigo. \u00c8 certo che i Farnese (e in particolare Alessandro, fratello di Giulia) cercarono di trovarle marito fin dalla pi\u00f9 tenera infanzia spacciandola per figlia del papa. Tuttavia \u00e8 da notare che Alessandro VI, mentre fu sempre generosissimo con i suoi figli, anche con quelli di cui non conosciamo il nome, fece ben poco per Laura. Forse si limit\u00f2 ad assecondare le mire dei Farnese, convalidando con il suo silenzio una menzogna che non poteva nuocergli.\nAmante di Rodrigo Borgia.\nLa relazione era certamente consolidata nel 1493, quando troviamo Giulia a Roma, lontana dal marito, insediata nel palazzo del cardinale Giovan Battista Zeno in Santa Maria in Portico (attiguo al Vaticano, dove si trova il colonnato del Bernini) insieme alla figlia del papa, Lucrezia Borgia, sotto la tutela compiacente della suocera Adriana de Mila. Vi riceve i postulanti che chiedono grazie dal papa; si prodiga in particolar modo per far ottenere un pingue beneficio ecclesiastico a Lorenzo Pucci, cognato della sorella Girolama, che in seguito sar\u00e0 cardinale e datario pontificio. Il 20 settembre 1493 Alessandro Farnese \u00e8 fatto cardinale. Gli sar\u00e0 affibbiato il nomignolo di \"cardinal fregnese\", per irridere al modo ignobile con cui \u00e8 pervenuto alla carica. Il 14 novembre 1494 sar\u00e0 investito anche della legazione del Patrimonio di san Pietro, che rendeva 100 ducati al mese e che permetteva di governare il territorio nel quale i Farnese erano radicati. Da parte loro Adriana de Mila e Orsino Orsini ottengono i feudi di Carbognano e Vignanello (oggi Giulianello).\nGiulia era ormai a tutti gli effetti l'amante riconosciuta del papa, completamente accecato dalla passione per quella giovane bella e conturbante, tanto che i contemporanei presero ad appellarla \"concubina papae\" o addirittura, con maliziosa ironia, \"sponsa Christi\". Quella che avrebbe dovuto essere una semplice storia di letto si trasform\u00f2 in un'incontenibile passione senile, devastante e ossessiva, la cui fiamma brill\u00f2 a lungo, alimentata da un desiderio oscuro e da una gelosia morbosa e a tratti delirante: papa Alessandro arriv\u00f2 al punto di minacciare Giulia di scomunica se si fosse allontanata da lui.\nFine del concubinato.\nIl 12 giugno del 1493 si svolge la cerimonia nuziale fra la tredicenne Lucrezia, figlia del Papa, e Giovanni Sforza, signore di Pesaro. Il matrimonio vero e proprio avr\u00e0 luogo soltanto un anno dopo, a causa di vari impedimenti (e anche per l'acerbit\u00e0 della fanciulla). Pochi giorni dopo la consumazione del matrimonio i due sposi novelli partono per Pesaro; Giulia e Adriana de Mila li accompagnano e si trattengono nelle Marche per alcune settimane, anche se il papa \u00e8 impaziente di riavere indietro Giulia e ne sollecita il ritorno.\nNel frattempo le truppe del re di Francia Carlo VIII, che a primavera ha invaso l'Italia, reclamando la corona del regno di Napoli, stanno dilagando verso sud senza incontrare una seria resistenza. Preoccupato per l'incolumit\u00e0 dell'amata, il papa le ordina di rientrare. Giunge, per\u00f2, la notizia che Angelo Farnese, fratello di Giulia, versa in gravi condizioni nella rocca di Capodimonte. Sfidando l'ira papale, Giulia parte immediatamente per recarsi al capezzale di Angelo, che trover\u00e0 gi\u00e0 morto (12 luglio). Giulia stessa e il fratello Alessandro si ammalano; il papa manda i suoi medici per curarli.\nSul far dell'autunno la situazione sembr\u00f2 precipitare: alle insistenze minacciose del papa che pretendeva il ritorno di Giulia a Roma si aggiunsero le recriminazioni e le minacce di Orsino che esigeva a gran voce il rientro della moglie a Bassanello. La situazione fu affrontata dal Borgia alla sua solita maniera: con arrogante determinazione scrisse parole durissime contro di lei e contro la stessa Adriana, minacciando entrambe di scomunica; tempest\u00f2 di lettere velenose tutti i suoi interlocutori, tra cui il cardinale Alessandro Farnese e lo stesso Orsino, rinfacciando loro i grandi benefici concessi ed arrivando a minacciarli di scomunica e confisca dei beni, qualora si fossero opposti al suo volere.\nL'intimidazione ebbe successo, poich\u00e9 Giulia, la suocera e la sorella Gerolama si rimisero in viaggio verso Roma. Ma all'altezza di Viterbo, il corteo delle dame, scortato da trenta cavalieri che il Papa aveva appositamente inviato da Roma, fu intercettato da un'avanguardia dell'esercito francese. I trenta cavalieri \"da parata\", pi\u00f9 che da combattimento, non tentarono alcuna resistenza. I francesi, saputo con chi avevano a che fare, pensarono di trarne il massimo profitto: sequestrarono le tre dame chiedendo un riscatto fissato in tremila ducati. Il papa mosse tutte le pedine diplomatiche possibili e dopo qualche giorno, grazie all'interessamento personale di Carlo VIII, le tre dame ripresero il viaggio verso Roma scortate da un vero e proprio esercito. Entrarono a Roma il primo dicembre e, a quanto si racconta, Giulia trascorse la notte in Vaticano, immediatamente perdonata per la sua insolenza dall'amorevole pontefice.\nFuga da Roma.\nLe notizie sull'avanzata di Carlo VIII erano sempre pi\u00f9 preoccupanti e a Roma si diffondeva una paura crescente. Il Papa non aveva alcuna intenzione di lasciare la Santa Sede, nonostante molti glielo suggerissero caldamente. Giulia, tornata da pochi giorni, temeva per s\u00e9 stessa e per la figlia e non desiderava altro che abbandonare Roma il pi\u00f9 in fretta possibile. Per questo motivo si rivolse al fratello Alessandro chiedendogli di aiutarla ad organizzare una rapida partenza dalla citt\u00e0. Due settimane prima dell'arrivo di Carlo VIII e dei suoi soldati, Giulia lasciava Roma all'insaputa del papa. Da quel momento, Alessandro VI non avrebbe mai pi\u00f9 rivisto la sua amata.\nDove si sia recata Giulia dopo quella fuga non \u00e8 certo. \u00c8 possibile che abbia raggiunto il marito a Bassanello, o che si sia rifugiata direttamente nel castello di Carbognano, dove la ritroviamo qualche anno dopo. Di sicuro si sa che nell'anno 1500, proprio a Bassanello, mor\u00ec Orsino. I suoi possedimenti furono ereditati da Laura, su cui continuava ad aleggiare il sospetto della paternit\u00e0 del Borgia.\nA Carbognano.\nDi Giulia si ritrovano le tracce verso la fine del 1503. Il 18 agosto di quell'anno Papa Alessandro era morto e la rovina cominciava ad abbattersi su casa Borgia. Per i Farnese era tempo di affidare ad altri la propria fortuna e fu ancora una volta Giulia ad essere protagonista di uno dei momenti-chiave di questa ascesa. Dopo il breve pontificato di Pio III, che mor\u00ec ad un mese dall'elezione, il conclave elesse papa Giuliano della Rovere che assunse il nome di Giulio II. La Bella, ormai trentenne, torn\u00f2 a Roma per combinare proficue nozze per la sua unica figlia. L'astro dei Della Rovere era al suo apogeo e Giulia comprese bene l'opportunit\u00e0 di un matrimonio con questa potente casata. Le trattative andarono a buon fine, tanto che il 15 novembre 1505 la tredicenne Laura Orsini spos\u00f2 Niccol\u00f2 della Rovere, figlio di una sorella del Pontefice.\nIl 1506 \u00e8 l'anno nel quale Giulia assunse il governo di Carbognano, il feudo che Alessandro VI aveva donato ad Orsino. La Bella prese dimora nel castello della cittadina, sul portale del quale, anni dopo, fu inciso il suo nome. Le cronache del castello raccontano che Giulia fu un'abile amministratrice e seppe tenere il governo delle sue terre con mano ferma ed energica, mentre a Roma suo fratello proseguiva nella sua brillante carriera ecclesiastica. Per Giulia il tempo degli amori non era finito. Nel 1509 spos\u00f2 Giovanni Capece Bozzuto, figlio di Cesare Maria, signore di Afragola, ed esponente della piccola nobilt\u00e0 napoletana. Nell'ottobre 1517 Giulia, a 43 anni, rest\u00f2 vedova per la seconda volta.\nMorte.\nGiulia rimase a Carbognano fino al 1522. Lasciato il castello, fece ritorno a Roma, dove trascorse gli ultimi due anni della sua esistenza. Il 23 marzo 1524, nel grande palazzo del cardinale Alessandro, Giulia Farnese mor\u00ec per cause sconosciute all'et\u00e0 di 48-49 anni. Dieci anni dopo, suo fratello ascese al trono di san Pietro con il nome di Paolo III.\nQuanto alla figlia Laura, dal matrimonio con Niccol\u00f2 della Rovere ebbe tre figli, che ereditarono i possedimenti derivati loro da Orsino. Una di questi, Elena, and\u00f2 in sposa a Stefano Colonna, dei principi di Palestrina, che acquisirono la propriet\u00e0 nel 1577.\nLa bellezza di Giulia Farnese.\nI pochi elementi che ci sono giunti relativi alla sua descrizione fisica si trovano in due lettere scritte al tempo del suo massimo fulgore.\nLa prima fu scritta da Lorenzo Pucci, cognato della sorella Girolama, al fratello Giannozzo Pucci, da Roma, il 24 dicembre 1493. Era stato a trovarla nel palazzo romano dove viveva insieme a Lucrezia Borgia e fra l'altro diceva:\nLa seconda fu scritta da Giacomo Dragoni al cardinale Cesare Borgia, da San Lorenzo l'11 luglio 1494. Lo scrivente riferiva una specie di gara di bellezza che si era tenuta a Pesaro fra Giulia e la nobildonna Caterina Gonzaga: la prima una bruna bellezza mediterranea, la seconda una bellezza padana dai capelli biondi, gli occhi azzurri, la pelle candida. In quella circostanza vinse la Gonzaga:\nDella bellezza leggendaria di Giulia Farnese, di cui tanto si parl\u00f2 ai suoi tempi e di cui ancora oggi si scrive, non sono conservate testimonianze, si fanno solo supposizioni; tra queste si fa notare uno dei personaggi che compaiono ne \"La trasfigurazione\" di Raffaello: il grande artista urbinate avrebbe impresso in quella figura, ad eterna e imperitura memoria, le mirabili fattezze di Giulia la Bella.\nIl Vasari nelle sue \"Vite\", identifica Giulia nella \"Madonna con Bambino\" dipinta dal Pinturicchio nella Sala dei Santi dell'appartamento Borgia in Vaticano. Quest'ultima potrebbe essere l'ipotesi pi\u00f9 credibile, sia per l'attendibilit\u00e0 della fonte, sia per la plausibilit\u00e0 del fatto: Giulia era la favorita di Alessandro VI ed \u00e8 verosimile che questi abbia voluto vederla in effigie nel suo appartamento. Tanto pi\u00f9 che nello stesso \u00e8 raffigurata anche Lucrezia Borgia, figlia del Papa e grande amica di Giulia.\nC'\u00e8 chi ritiene che la mancanza di immagini sia dovuta ad una sorta di \"damnatio memoriae\" a cui Giulia sarebbe stata sottoposta per volere di Papa Paolo III a cui ricordava il motivo della sua investitura a cardinale, prima, e appariva poi come un possibile ostacolo sulla strada delle proprie ambizioni al soglio pontificio; avrebbe cos\u00ec fatto eliminare tutti i ritratti di Giulia, il cui ricordo era fonte di grande imbarazzo.\nDi recente, una studiosa romana ha ipotizzato l'identificazione con Giulia Farnese di uno dei personaggi che compongono la parte destra del mosaico absidale nella basilica di Santa Pudenziana a Roma.\nBibliografia.\nArdelio Loppi, \"Il sorriso di Giulia 2.0\", Roma, Gruppo Albatros, 2021, ISBN 978-88-306-4858-6"}
{"id": "315178", "revid": "30610", "url": "https://it.wikipedia.org/wiki?curid=315178", "title": "Porno", "text": ""}
{"id": "315180", "revid": "410282", "url": "https://it.wikipedia.org/wiki?curid=315180", "title": "Retrospettive del Torino film festival", "text": "Sin dalla sua prima edizione del 1982, il Torino Film Festival ha allestito accanto ai concorsi di lungo e cortometraggi una serie di retrospettive storiche che hanno caratterizzato la manifestazione come luogo di riflessione sul cinema del passato. Dall'edizione 1986 il festival ha dato avvio alle retrospettive dedicate a singoli cineasti, concluse solitamente da un incontro dell'autore con il pubblico torinese. "}
{"id": "315181", "revid": "1719883", "url": "https://it.wikipedia.org/wiki?curid=315181", "title": "Giovinezza (inno)", "text": "Giovinezza fu una delle canzoni pi\u00f9 diffuse durante il Ventennio fascista, al cui clima politico rimase profondamente legata. La sua musica, tuttavia, era di molto antecedente al regime fascista ed era stata creata per tutt'altro scopo: era stata composta, infatti, da Giuseppe Blanc nel 1909 per accompagnare i versi di un inno goliardico le cui parole, intrise di gaiezza e nostalgia, erano state scritte da Nino Oxilia sotto il titolo di \"Il commiato\" (o \"Inno dei laureandi\"). Con testi ogni volta diversi, il brano musicale costitu\u00ec dapprima la base per l'inno degli Arditi durante la Grande guerra (1917, anonimo-Blanc), poi dell'inno degli Squadristi (1919, Manni-Blanc) e, infine, inno trionfale del Partito Nazionale Fascista (1925, Gotta-Blanc), oltre a una versione modificata della versione degli arditi usata come inno ufficioso della Repubblica Sociale Italiana.\nLa versione del 1925 era de facto secondo inno del regno d'Italia, infatti nelle cerimonie si eseguiva (senza parole) la prima strofa della marcia reale seguita dalla prima strofa cantata di giovinezza.\nStoria.\nInno goliardico.\nLa canzone nacque nel 1909 con il titolo \"Commiato\", come canto goliardico di addio agli universitari di Torino. Autore del testo fu Nino Oxilia, che mor\u00ec il 18 novembre 1917, colpito da una scheggia di granata sul Monte Tomba, durante la prima guerra mondiale, mentre a scrivere la musica fu Giuseppe Blanc, laureando in giurisprudenza e, allora, allievo del Liceo musicale. Nel 1911 venne inserita nell'operetta \"Addio giovinezza!\", il cui libretto era di Sandro Camasio e di Oxilia.\nLe parole gioiose e malinconiche dell'Oxilia celebravano la fine della spensierata et\u00e0 degli studi, ma anche le sue gioie, gli amori, il vigore e la spavalderia dell'aver vent'anni.\nInfine, nell'ultima strofa, un accento patriottico:\nInno degli Alpini.\nNarra Cesare Caravaglios che l'anno seguente, 1910, il Blanc, ormai sottotenente di complemento del Genio, partecip\u00f2 ad un corso sciatori a Bardonecchia: una sera esegu\u00ec \"Il Commiato\" di fronte ad alpini ed ufficiali: secondo Asvero Gravelli costoro si entusiasmarono a tal punto a quelle note, che elessero il pezzo ad \"Inno degli sciatori\". Tornando poi ai rispettivi reparti lo diffusero, tanto che le fanfare dei battaglioni Morbegno e Vestone del 5\u00ba Reggimento Alpini l'accolsero in repertorio, eseguendolo in occasione delle gare internazionali di sci a Cauterets e Lionan, in Francia.\nIl Corpo degli alpini lo innalz\u00f2 quindi a proprio inno ufficiale (1911): il tenente Esposito, Medaglia d'oro al Valor Militare, lo faceva cantare ai suoi allievi ufficiali e il 3\u00ba Reggimento Alpini lo fece suonare come \"Inno degli Alpini\" durante la campagna di Libia.\nInno degli Arditi.\nIn questa forma, durante la Grande Guerra, acquisisce una certa popolarit\u00e0 e alcuni versi vengono modificati in chiave bellica.\nPassato dunque tra i militari, il canto goliardico fin\u00ec per traverse vie a noi sconosciute nel canzoniere degli Arditi: Salvator Gotta e Cesare Caravaglios raccontano che, durante la Grande Guerra, Giuseppe Blanc, tenente degli sciatori, passando nei pressi di una baracca presso le linee italiane di Rovereto, sent\u00ec suonare al flauto le note della sua canzone: spinto dalla curiosit\u00e0 vi entr\u00f2 e, chiesta ai soldati spiegazione, gli fu mostrato un foglio con le parole e la musica di un \"Inno degli arditi\". Mario Palieri, nel suo volume \"Gli arditi\", racconta che la prima compagnia del II Battaglione d'Assalto, partito da Sdricca per l'Altopiano della Bainsizza, l'avrebbe cantato per la prima volta, il 28 settembre 1917.\nSulla medesima aria la canzone ebbe nuove parole , Ardito, diventando cos\u00ec l'\"Inno ufficiale degli Arditi\":\nL'inno fu cantato dai reparti d'assalto impegnati sulla linea del Piave dopo la disfatta di Caporetto.\nLe differenze tra la versione bellica e quella goliardica non sono tanto ideologiche (un canto \"d'amore e di gaiezza\" contrapposto ad uno violentemente bellicistico), come vorrebbe ideologicamente far notare tra le righe qualche autore, bens\u00ec di sostanza, visto che la base ideale rimane la medesima: irredentismo, interventismo, culto della giovent\u00f9 e della \"bella morte\", anche se con gradi d'importanza diversi. \u00c8 chiaro come entrambe le due versioni si inseriscono nella medesima corrente culturale che dalla Belle \u00e9poque sfoci\u00f2 nella Grande Guerra e da questa pass\u00f2 poi al Fascismo: d'altronde entrambi gli autori originari furono patrioti e volontari in guerra: Blanc, in seguito, fu anche autore di alcune delle pi\u00f9 diffuse e fortunate canzoni fasciste e sostenitore del Partito.\nDunque se anche si \u00e8 sostenuto che i canti degli Arditi sono sostanzialmente diversi da quelli coevi e precedenti come contenuto, \u00e8 pur vero che nel caso di \"Giovinezza\", appartenente al corno non popolare dell'innodia patriottica, pi\u00f9 che di un radicale rovesciamento di valori (per un esempio di tale trasvalutazione si possono confrontare nuovamente gli stornelli degli Arditi con quelle dei reparti regolari) si deve parlare di un semplice rimaneggiamento che gli Arditi operarono, aggiungendo agli elementi ideologici gi\u00e0 sopra elencati la violenza crudissima e un testo adeguato alla nuova cornice storica. Dunque non si pu\u00f2 parlare di sottrazione indebita da parte degli Arditi, che ne avrebbero snaturato il contenuto, bens\u00ec di evoluzione e di mutamento di componenti gi\u00e0 presenti in nuce nell'originale. Un mutamento radicale, certamente, ma pur sempre inserito nel flusso storico cui entrambi appartennero.\nEsistono versioni in lingua straniera, Hitlerleute(Germania) voluntarios en la estepa(Spagna)\nVersione Fasci di Combattimento.\nDurante il triennio 1919 \u2013 1921 comparvero altre versioni di \"Giovinezza\". Lo stesso Marcello Manni scrisse poi un'ulteriore versione che divenne l'inno delle squadre d'azione fasciste:\nL'analisi del testo di questa versione \u00e8 interessante poich\u00e9 in esso sono espressi alcuni temi del programma di Piazza San Sepolcro; elementi socialrivoluzionari del nazionalismo interventista. \u00c8 importante notare come il Socialismo sia visto come nemico mortale, non tanto perch\u00e9 sovvertitore, (del resto lo stesso Fascismo si dichiarava rivoluzionario) quanto, piuttosto, perch\u00e9 nemico della nazione e ingannatore del popolo, che viene \"frodato del sudore\" dagli \"impostori delle asiatiche virt\u00f9\". Si cerca dunque la delegittimazione degli ideali avversari in quanto antinazionali, non in quanto progressisti, laburisti o altrimenti \"di sinistra\". Tuttavia la \"fratellanza nazionale d'italiana civilt\u00e0\" della prima strofa fa gi\u00e0 pensare a quel superamento della lotta di classe di cui, poi, il Fascismo di Mussolini andr\u00e0 sempre fiero (si confronti \"Giovinezza\" nella sua versione definitiva), contrapposto a quelle frange della \"vecchia guardia\" che mai vorranno rassegnarsi alla normalizzazione: d'altronde basta leggere il volume di Asvero Gravelli (un esempio tra molti) per rendersi conto di come ancora negli anni '30 la polemica contro la borghesia attendista e pavida sia formidabile. Un fuoco che cover\u00e0 sotto la cenere per poi divampare nuovamente nel tentativo di socializzazione dell'epilogo repubblicano.\nVersione Partito Nazionale Fascista.\nL'ultima versione di \"Giovinezza\" di Marcello Manni fece da ponte tra quella degli arditi e quella, definitiva, pubblicata nel 1925 col nuovo testo di Salvator Gotta ed approvata, ufficialmente, dal Direttorio del Partito Nazionale Fascista come \"Inno Trionfale del Partito Nazionale Fascista\". Il canto diverr\u00e0 di importanza pari ad un inno nazionale, allorch\u00e9 in tutte le manifestazioni pubbliche esso verr\u00e0 fatto suonare immediatamente dopo la Marcia Reale. Il 14 maggio 1931, Arturo Toscanini si rifiut\u00f2 di suonare l'inno prima di un concerto al Teatro Comunale di Bologna e venne insultato da un gruppo di fascisti, uno dei quali lo schiaffeggi\u00f2. \nIl testo di Salvator Gotta \u00e8 gravitante attorno ai concetti di fratellanza nazionale, di superamento della lotta di classe, di fedelt\u00e0 a Mussolini (ma non compare mai la parola \"duce\") di orgoglio patriottico. Una sola nota polemica (strascico di tanti anni di violenza non solo verbale) \u00e8 l'accenno di scorno ai tanti \"che la patria rinnegar\" nella seconda parte della seconda strofa, che rende perfettamente il clima d'euforia e di soddisfazione che doveva regnare negli ambienti fascisti allora che il loro trionfo sui vecchi nemici social-comunisti pareva completo.\nDunque nella parabola del canto di Giuseppe Blanc si pu\u00f2 vedere tutta l'evoluzione sociale che ha portato al Regime fascista: dalla canzone goliardica dei giovani studenti interventisti all'inno dei reparti alpini e poi di quelli d'assalto; da questi, poi che il nemico era divenuto interno al posto dell'Austro-tedesco, passa a infondere coraggio e a tenere alto il morale ai Fiumani e alle squadre d'azione dei primi Fasci, divenendo in breve a vero e proprio peana della rivoluzione fascista, per terminare con la celebrazione solenne e retorica del Regime e della sua vittoria sui nemici social-comunisti, popolari e liberal-democratici.\nNel 1944 venne rivisitato il testo della canzone, apportando alcune modifiche, per volere del Partito Fascista Repubblicano, con lo scopo di renderlo pi\u00f9 ardito e di distaccarsi dalla versione precedente legata al Partito Nazionale Fascista.\nStudi.\nSecondo uno studio di Patrizia Deabate l'inno, nella versione originale, era stato una risposta di Oxilia ad una poesia di mezzo secolo prima di Emilio Praga, poeta \"maledetto\", appartenente alla Scapigliatura. L'Inno inoltre affonderebbe le radici pi\u00f9 remote nell'esaltazione della giovinezza da parte della Rivoluzione francese, e in un simbolo contenuto nel celebre dipinto \"La Libert\u00e0 che guida il popolo\", di Eug\u00e8ne Delacroix, custodito al Louvre di Parigi.\nTesi ribadita, con ulteriori riferimenti storici e letterari, nella prefazione di \"Canti brevi\" di Nino Oxilia, nella riedizione del 2014 curata da Patrizia Deabate per la collana diretta da Roberto Rossi Precerutti, Neos Edizioni di Torino.\nDopo il ritrovamento in Giappone e il restauro del film \"Addio giovinezza!\" (1918, regia di Augusto Genina), presentato al Festival del Cinema Ritrovato di Bologna nel 2014, sono stati individuati i nessi fra la pellicola e l'inno nella sua trasformazione dalla versione goliardica del 1909 a quella guerresca degli Arditi del 1917.\nCuriosit\u00e0.\nCesare Rossi, nel suo libro \"Mussolini com'era\" (Roma, Ruffolo, 1947), riporta che l'inno venne reso \"ufficiale\" per ordine di Mussolini in seguito ad un incidente avvenuto durante la visita dei reali di Spagna nel novembre del 1923. Alfonso XIII, che stava per alzarsi in piedi mentre \"Giovinezza\" veniva suonata in uno spettacolo in suo onore, era stato rimesso a sedere dalla regina di Spagna che lo aveva letteralmente tirato gi\u00f9 prendendolo per i vestiti. Al Duce, contrariato per l'accaduto, era stato spiegato che, per ragioni di protocollo, un Capo di Stato doveva alzarsi solo durante l'esecuzione di un inno ufficiale.\nSulle note di \"Giovinezza\" fu composta la parodia \"Delinquenza Delinquenza del fascismo sei l'essenza\" le cui prime versioni cominciarono a circolare subito dopo il delitto Matteotti."}
{"id": "315183", "revid": "124022705", "url": "https://it.wikipedia.org/wiki?curid=315183", "title": "Oliva Ascolana del Piceno", "text": "Oliva Ascolana del Piceno (DOP) \u00e8 un prodotto ortofrutticolo italiano a denominazione di origine protetta. La denominazione \"Oliva Ascolana del Piceno\" si riferisce sia alle olive in salamoia sia a quelle ripiene prodotte nel Piceno a partire dalla variet\u00e0 colturale d'olivo \"Ascolana Tenera\". Il prodotto ha ottenuto la denominazione di origine protetta nel 2005 e nel 2018 \u00e8 stato istituito un apposito consorzio per la sua tutela e valorizzazione.\nZona di produzione.\nPer avere la denominazione \"Oliva Ascolana del Piceno\" le olive in salamoia o ripiene devono essere prodotte in un'area che comprende gran parte delle provincie di Ascoli Piceno e Fermo e parte della Provincia di Teramo. In particolare sono indicate per la produzione le zone con un'altitudine variabile tra i 20 e i 500 m sul livello del mare, con un tipo di terreno dal calcareo-argilloso all'arenaceo con pH mediamente sub-alcalino.\nCaratteristiche.\nPer rientrare nella categoria DOP, il prodotto finito deve rispettare i parametri stabiliti dal Regolamento Comunitario n. 510/2006 ed indicati dal Ministero delle Politiche Agricole, Alimentari e Forestali nel suo apposito disciplinare di produzione."}
{"id": "315191", "revid": "188116", "url": "https://it.wikipedia.org/wiki?curid=315191", "title": "Ricotta romana", "text": " \nRicotta Romana (DOP) \u00e8 una ricotta, prodotto di origine animale italiano derivato dal latte ovino, a Denominazione di origine protetta, prodotta nel Lazio."}
{"id": "315195", "revid": "1318658", "url": "https://it.wikipedia.org/wiki?curid=315195", "title": "Krakow", "text": ""}
{"id": "315196", "revid": "767487", "url": "https://it.wikipedia.org/wiki?curid=315196", "title": "Monte Etna (olio di oliva)", "text": "Monte Etna (DOP) \u00e8 un olio di oliva a Denominazione di origine protetta.\nVariet\u00e0.\n\"Nocellara Etnea\", in misura non inferiore al 65%. Possono concorrere fino al 35% le variet\u00e0 \u00abMoresca\u00bb, \u00abTonda Iblea\u00bb, \u00abOgliarola Messinese\u00bb, \u00abBiancolilla\u00bb, \u00abBrandofino\u00bb \u00abOlivo di Castiglione\u00bb."}
{"id": "315198", "revid": "72396", "url": "https://it.wikipedia.org/wiki?curid=315198", "title": "Monti Iblei (olio di oliva)", "text": " \nMonti Iblei (DOP) \u00e8 un olio extra vergine di oliva a Denominazione di origine protetta prodotto in Sicilia nella zona del massiccio dei Monti Iblei diviso tra le provincie di Ragusa, Siracusa e Catania.\nCaratteristiche dell'area.\nL'area \u00e8 sottoposta a particolari escursioni termiche tra le ore diurne e notturne, fenomeni particolarmente importanti per esaltare le caratteristiche peculiari delle produzioni agricole e dell'olivicoltura che, in quest'area, rappresenta un comparto produttivo molto rilevante sin dall'et\u00e0 greca.\nAl visitatore le campagne dei Monti Iblei presentano uno scenario multiforme di natura e di colori dove la coltura dell'ulivo costituisce uno dei paesaggi agrari pi\u00f9 diffusi con olivi, spesso secolari, sparsi nei terreni collinari, posti ai margini degli agrumeti oppure abbinati alle altre colture tipiche degli Iblei: i carrubeti, i mandorleti ed i vigneti.\nQui sono coltivate le pi\u00f9 pregiate variet\u00e0 di olive della Sicilia (la pi\u00f9 famosa Tonda Iblea, la Nocellara Etnea e la Moresca), dalle quali si ricava un olio extravergine di alta qualit\u00e0 con un grado di acidit\u00e0 massima dello 0,65%, dal colore verde e dal profumo e dal sapore fruttato.\nZone di produzione.\nL'area di produzione \u00e8 suddivisa nelle seguenti sottozone:\nVariet\u00e0 di olivo.\nLe varieta di olivo della denominazione di origine protetta \"Monti Iblei\", accompagnata dalla menzione geografica \u00e8 la seguente:\nDisciplinare di produzione.\nSecondo il disciplinare di produzione e secondo l'antica tradizione siciliana, le olive sono raccolte e selezionate manualmente ed entro 48 ore dalla raccolta vengono spremute a freddo, con una semplice pressione del torchio sul frutto maturo, senza successive manipolazioni fisiche n\u00e9 chimiche. Tale procedimento, lo stesso da oltre 2000 anni, non altera gli importantissimi valori nutrizionali e al tempo stesso ne conserva il caratteristico profumo e l'inconfondibile sapore che gli vengono regalati dalla terra e dal sole della Sicilia.\nProprio per queste caratteristiche \u00e8 stata chiesta ed ottenuta la Denominazione di Origine Protetta.\nCaratteristiche del prodotto.\nL'olio extra vergine DOP dei \"Monti Iblei\" si presenta con un:\n- Profumo di grande freschezza con note evidenti di pomodoro verde ed erba bagnata appena falciata.\n- Sapore fruttato medio, con persistenti note di pomodoro verde e altri ortaggi. Sensazione media di piccante con pasta molto fine che lascia un perfetto equilibrio in bocca.\nEccezionale consumato a crudo su una semplice fetta di pane.\nIndicato con verdure (lesse, grigliate e insalata dolce), carne (rossa, arrosto e lessa), pasta e sughi dolci.\nRiconoscimenti.\nOgni anno i produttori locali di olio extra vergine di oliva DOP dei Monti Iblei ricevono sempre menzioni ed alti riconoscimenti nelle edizioni dei pi\u00f9 importanti saloni internazionali (Sol di Verona, Sirena d'Oro di Sorrento, Orciolo D'Oro dell'Enohobby, Leone D'Oro dei Mastri Oleari, Symerius, Ercole olivario, SLOW FOOD) battendo una concorrenza agguerrita di pi\u00f9 di 400 oli provenienti da 11 paesi di tutto il mondo."}
{"id": "315199", "revid": "287204", "url": "https://it.wikipedia.org/wiki?curid=315199", "title": "Kurow", "text": ""}
{"id": "315202", "revid": "287204", "url": "https://it.wikipedia.org/wiki?curid=315202", "title": "Rzeszow", "text": ""}
{"id": "315203", "revid": "767487", "url": "https://it.wikipedia.org/wiki?curid=315203", "title": "Molise (olio)", "text": " \nMolise (DOP) \u00e8 un olio di oliva a Denominazione di origine protetta. \u00c8 prodotto esclusivamente all'interno della regione Molise."}
{"id": "315205", "revid": "46291", "url": "https://it.wikipedia.org/wiki?curid=315205", "title": "Ocimum", "text": "Ocimum L. \u00e8 un genere di piante aromatiche che comprende circa 35 specie di erbe e arbusti, annuali e perenni, della famiglia delle Lamiaceae (o Labiatae), native delle regioni calde e tropicali del vecchio mondo.\nTra di esse, una delle pi\u00f9 importanti erbe per uso culinario \u00e8 il basilico (\"Ocimum basilicum\"), tipico della cucina italiana nelle sue cultivar come il Basilico Genovese, ingrediente base del pesto genovese.\nIn India, il basilico santo (\"Ocimum tenuiflorum\") \u00e8 un'erba sacra che non viene molto usata per propositi gastronomici. Conosciuta come \"Tulsi\", la pianta \u00e8 ritenuta cara a Vi\u1e63\u1e47u in alcune sezioni dello Vaishnavismo. Un infuso preparato con le sue foglie viene utilizzato come rimedio per combattere il freddo.\nIl basilico americano (\"Ocimum americanum\") \u00e8, a dispetto del suo nome, originario dell'Africa tropicale.\nIl \"basilico thai\" \u00e8 una cultivar, principalmente \"O. basilicum var. thyrsiflora\" adoperata comunemente nella cucina thailandese e di tutto il sud-est asiatico per il forte sapore, simile all'anice, che conferisce al curry verde, a varie fritture come il tipico pollo fritto, e ad altre pietanze. Nella stessa cucina viene peraltro utilizzato anche l\"'O. tenuiflorum\".\nIn natura, le specie di \"Ocimum\" sono usate come fonte di cibo anche dalle larve di alcuni Lepidotteri, come l\"'Endoclita malabaricus\"."}
{"id": "315206", "revid": "2175", "url": "https://it.wikipedia.org/wiki?curid=315206", "title": "Loggia massonica P2", "text": ""}
{"id": "315213", "revid": "767487", "url": "https://it.wikipedia.org/wiki?curid=315213", "title": "Funny Creatures Lane", "text": "Funny creatures lane \u00e8 il secondo album ufficiale dei Jennifer Gentle, pubblicato nel 2002.\nTracce.\nTesti e musica di Marco Fasolo, tranne \"Oui, c'est moi!\" di Nicola Crivellari\nCuriosit\u00e0.\nLa traccia \"Locoweed\" prende il nome da alcune specie di piante leguminose selvatiche, chiamate locoweed, che inducono una forma di tossicodipendenza animale detta locoismo."}
{"id": "315220", "revid": "39558", "url": "https://it.wikipedia.org/wiki?curid=315220", "title": "Hans Ulrich Rudel", "text": ""}
{"id": "315222", "revid": "39558", "url": "https://it.wikipedia.org/wiki?curid=315222", "title": "Hans Rudel", "text": ""}
{"id": "315233", "revid": "355431", "url": "https://it.wikipedia.org/wiki?curid=315233", "title": "Delichon urbica", "text": ""}
{"id": "315236", "revid": "123639280", "url": "https://it.wikipedia.org/wiki?curid=315236", "title": "Serbi", "text": "I serbi (in serbo \"\u0421\u0440\u0431\u0438\" o \"Srbi\") sono una popolazione slava meridionale che vive prevalentemente in Serbia, Montenegro, Repubblica Serba di Bosnia ed Erzegovina e, anche se meno rispetto al passato, in Croazia. Da non dimenticare comunque le comunit\u00e0 serbe sparse per il mondo a seguito della diaspora serba, che vivono prevalentemente nell'Europa occidentale (in Germania, Italia, Svizzera e Austria), negli Stati Uniti e in Canada.\nPopolazione.\nLa maggioranza dei serbi, come detto, vive in Serbia e Montenegro, mentre altre importanti comunit\u00e0 si possono trovare in Bosnia ed Erzegovina (in particolare nella Repubblica Srpska), e in Croazia. Viceversa, piccole comunit\u00e0 si possono trovare in Macedonia, Slovenia, Romania, Albania e Ungheria; mentre, a seguito della diaspora serba, importanti concentrazioni di serbi si sono stanziati in Germania, Austria, Svizzera, USA, Brasile, Canada e Australia.\nNella vecchia Jugoslavia socialista la maggior parte dei serbi si concentravano nella capitale Belgrado (pi\u00f9 di 1.000.000), e nelle principali citt\u00e0, quali Novi Sad (400.000), Ni\u0161 (250.000), Banja Luka in Bosnia-Herzegovina (220.000), Kragujevac (175\u00a0000) e nella parte est di Sarajevo (130.000). Il censimento del 1991 stimava in un 36% la percentuale di serbi presenti nella ex Jugoslavia, per un totale di circa 8,5 milioni. Il numero di serbi che lasciarono il paese in seguito alla diaspora serba \u00e8 stimato intorno ad 1 milione, anche se il Ministero per la Diaspora della Repubblica di Serbia stima in 2 milioni il numero di serbi (compresa i discendenti) che attualmente vivono nel mondo.\nAll'estero le principali comunit\u00e0 si trovano a Vienna, che da molti serbi viene considerata come una seconda patria, Chicago (e nella sua area metropolitana), Toronto e l'Ontario meridionale che raggruppate, ospitano 30.000 serbi, quasi il 66% della popolazione totale della Repubblica di Serbia. Un altro 1,5 milione vive invece in Bosnia ed Erzegovina, 200.000 in Croazia (prima della guerra civile, terminata nel 1995, la popolazione serba in Croazia ammontava a 600.000), e 180.000 in Montenegro.\nCultura.\nSerbi famosi.\nSono diversi i serbi che hanno giocato un ruolo di primo piano nelle arti e nelle scienze. Tra le principali figure del mondo scientifico, spiccano scienziati come Nikola Tesla, Mihajlo Pupin, Jovan Cviji\u0107, e Milutin Milankovi\u0107; matematici quali Jovan Karamata, Mihailo Petrovi\u0107, Mileva Mari\u0107 e \u0110uro Kurepa; famosi compositori come Stevan Mokranjac e Stevan Hristi\u0107; celebri scrittori e autori come Ivo Andri\u0107, Borislav Peki\u0107, e Milo\u0161 Crnjanski; inventori come Ogneslav Kostovi\u0107 Stepanovi\u0107; star dello sport come il miglior tennista al mondo Novak \u0110okovi\u0107, Sini\u0161a Mihajlovi\u0107, Dejan Stankovi\u0107, Nemanja Vidi\u0107, Vlade Divac, Predrag Stojakovi\u0107, Predrag Danilovi\u0107, Aleksandar \u0110or\u0111evi\u0107, Vujadin Bo\u0161kov, Ana Ivanovi\u0107, Jelena Jankovi\u0107 e Monica Seles; attrici come Milla Jovovich (per met\u00e0 serba) e registi come Emir Kusturica. Spulciando nella storia serba, importanti sovrani come Stefano Nemanja, e suo figlio, San Sava,\nLa madre dell'ultimo Imperatore bizantino, Constantino XI Paleologo Dragases, era una principessa di origine serbe, Elena Draga\u0161 (\"Jelena Draga\u0161\").\nSecondo il \"National Enquirer\", Ian Fleming, padre del celebre James Bond prese spunto dalla vita della spia Du\u0161ko Popov, noto con l'alias di \"Triciclo\".\nGavrilo Princip, un serbo-bosniaco, uccise l'Arciduca Francesco Ferdinando il 28 giugno 1914, scatenando la crisi tra l'Impero Austro Ungarico e il Regno di Serbia che diede il via alla Prima guerra mondiale.\nLingua.\nLa gran parte dei serbi parla il serbo, una delle lingue slave meridionali. L'identit\u00e0 serba \u00e8 legata in gran parte proprio alla lingua, dato che viene indistintamente utilizzato sia l'alfabeto cirillico che l'alfabeto latino; Infine, altra variante del serbo, \u00e8 la lingua slava ecclesiastica.\nCome gi\u00e0 ricordato, i discendenti della diaspora serba non sempre parlano fluentemente la lingua dei propri genitori e dei propri avi (specialmente negli Stati Uniti, in Canada e in Gran Bretagna); mentre, viceversa, diversi scrittori di fama internazionale, come Johann Wolfgang von Goethe e J. R. R. Tolkien, studiarono tale lingua.\nCognomi.\nLa maggior parte dei cognomi serbi presenta la particella finale \"-i\u0107\" (AFI: /itj/; cirillico: -\u0438\u045b), che molto spesso viene traslitterata come \"-ic\" o, erroneamente, come \"-itch\" o \"-ich\".\nIl suffisso \"-i\u0107\" \u00e8 in realt\u00e0 un diminutivo slavo, che originariamente aveva la funzione di creare un patronimico: ad esempio il cognome Petri\u0107 significa \"piccolo Petar\", sullo stesso tenore, quindi del prefisso scozzese \"Mac\" (\"figlio di\"), o dell'irlandese \"O\"'. Stime parlano di circa due terzi il numero di cognomi serbi che terminano con la particella \"-i\u0107\".\nAltri suffissi comuni sono \"-ov\" o \"-in\", che sono niente di meno che la forma possessiva dello slavo: ad esempio \"Nikolin\" significa \"figlio di Nikola\", oppure \"Petrov\", \"figlio di Petar\", e \"Jovanov\", \"figlio di Jovan\". Questi ultimi, comunque, sono cognomi pi\u00f9 comuni in Voivodina.\nDa non dimenticare, infine, alcuni cognomi fra i pi\u00f9 diffusi come Petrovi\u0107, Jovanovi\u0107, Popovi\u0107, Ivanovi\u0107, Jankovi\u0107 e Nikoli\u0107.\nReligione.\nLa Chiesa ortodossa serba, ha giocato, e gioca tuttora, un ruolo di primo piano nella formazione dell'identit\u00e0 serba.\nLa conversione degli slavi meridionali dal paganesimo alla Cristianit\u00e0, inizi\u00f2 ben prima dello scisma d'Oriente, la separazione religiosa dell'Impero bizantino dalla Chiesa cattolica di Roma. Tuttavia restarono comunque forti con il cattolicesimo.Successivamente, con l'espansione dell'Impero Ottomano, molti serbi, specialmente in Bosnia si convertirono all'Islam. \nSimboli.\nLa bandiera serba \u00e8 un tricolore con i colori panslavi. Consiste in tre fasce orizzontali uguali, rosso in alto, blu nel centro e bianco in basso. Nella parte centrale-sinistra viene posto lo stemma della Serbia: un'aquila a due teste bianca, che rappresenta il doppio potere, e che fu lo stemma della Casata dei Nemanji\u0107, avente posta sul petto una croce e le quattro lettere S in cirillico (\"\u0421\") che simboleggiano l'unit\u00e0 dei serbi.\nL'aquila e la croce sono state entrambe, lungo la storia serba, punti basilari per gli emblemi e i simboli delle varie organizzazioni o entit\u00e0 statali esistite.\nGli abiti tipici popolari serbi variano da una regione all'altra, forse anche per via della diversit\u00e0 di condizioni climatiche e geografiche tra le varie zone. Questi sono alcuni abiti tipici:"}
{"id": "315238", "revid": "547992", "url": "https://it.wikipedia.org/wiki?curid=315238", "title": "Albanesi", "text": "Gli albanesi (shqiptar\u00eb in albanese, storicamente \"arb\u00ebresh\u00eb\" o \"arb\u00ebror\u00eb,\" in greco \"arvanites,\" in turco \"arnavutlar\") costituiscono un gruppo etnico stanziato nella parte sud-occidentale della penisola balcanica parlanti la lingua albanese.\nGran parte della popolazione albanese risiede in Albania e in Kosovo, nazioni nelle quali compongono l'assoluta maggioranza, mentre altri gruppi autoctoni - numericamente importanti - risiedono in Montenegro, in Serbia, in Macedonia del Nord (dove rappresentano il 25% della popolazione) e in Grecia. \nSuddivisi nel corso della storia in nazioni diverse, oggetto di conquiste e di rivendicazioni irredentiste, gli albanesi non sono oggi raggruppati in un'unica area politica e il territorio etnico albanese non corrisponde agli attuali confini dell'Albania. Il territorio dell\u2019Albania etnicamente determinata viene generalmente definita dai nazionalisti albanesi \"Albania etnica\" Il nome albanese \u00e8 talvolta usato per riferirsi ai cittadini della Repubblica d'Albania indipendentemente dall'etnia.\nNumerose comunit\u00e0 sono storicamente sparse anche fuori dai Balcani: numerose comunit\u00e0 albanesi della diaspora si trovano storicamente nel sud Italia, nella cosiddetta Arb\u00ebria, un\u2019area interessata da antichissime migrazioni causate a pi\u00f9 ondate dal XV secolo dall'avanzata turco-ottomana (gli \"arb\u00ebresh\u00eb\", riconosciuti e tutelati dallo Stato italiano come minoranza linguistica), cos\u00ec come in Croazia (gli arbanasi), in Romania, in Crimea, in Egitto e in Turchia (questi ultimi ormai quasi del tutto assorbiti dalla cultura dominante locale). Molti albanesi, soprattutto immigrati recenti, risiedono in Italia, Stati Uniti, Canada, Argentina, Norvegia, Germania, Svizzera, Belgio, Francia, Regno Unito, Austria e Australia.\nEtnonimo.\nL'etnonimo \"shqiptar\u00eb\" deriva probabilmente dalla parola albanese \"shqip\"/\"shqiptoj\", per indicare l'insieme di persone che parlano e pronunciano la stessa lingua. Da qui deriva il nome \"Shqiperia\" per chiamare l'Albania, quelli della costa dell'Alba, dove sorge il sole. \nRomanticamente il Paese \u00e8 anche definito \"Paese delle Aquile\", in quanto \"shqiponj\" significa letteralmente aquila. Questo termine apparve solo durante la dominazione turca, sostituendo il nome originario \"Arb\u00ebr\" e quindi \"Arb\u00ebria\" per l'Albania (da cui derivano \"arb\u00ebror\" o \"arb\u00ebresh\u00eb\"). \nLa denominazione \"albanesi\" ha origine dalla gente illirica degli Albanoi, i quali vivevano nelle zone dell'Albania centrale. In epoca moderna essi sono conosciuti dagli altri popoli con i nomi di: \"albanski\" in slavo, \"alvan\u00f3s\" in greco,\"arnavutlar\" in turco.\nOrigini e formazione del popolo albanese.\nSull'origine degli albanesi ai diversi storici sono giunti poche fonti. La tesi tenuta in piedi da diversi albanologi \u00e8 quella di un'origine illirica. Visto che le fonti storiche non trattano di movimenti e migrazioni degli albanesi, che dovrebbero aver occupato quei territori, la tesi probabile \u00e8 quella di una presenza autoctona sui Balcani. Inoltre, molti elementi culturali albanesi, hanno elementi comuni con altre culture presenti in quelle regioni, ed escludono un'origine fuori dai Balcani. Il Kanun per esempio, il codice che disciplinava gli albanesi, aveva punti condivisi con gli Illiri per quanto riguardava i clan. L'epos albanese, che \u00e8 stato tramandato oralmente, ambientato intorno al VII e VIII secolo, tratta anche del grande influsso che hanno avuto le trib\u00f9 di Slavi, e molte zone storiche nell'epos corrispondono a diverse regioni in Croazia, Montenegro, Kosovo e soprattutto nord dell'Albania.\nAltre tesi sollevate che per\u00f2 non hanno ricollocamenti storici riguardanti la migrazione, sono quelle di una origine autoctona ma derivante da diverse trib\u00f9 della Dacia o Tracia, e che avrebbero mantenuto la propria lingua, a differenza dei Rumeni. Anche questa tesi per\u00f2 non si pu\u00f2 portare fino in fondo, per la stessa mancanza di fonti incontrata nella tesi illirica.\nDistribuzione.\nEuropa.\nCirca 6 milioni di albanesi si trovano all'interno della Penisola Balcanica ma solo la met\u00e0 di essi risiede in Albania, mentre gli altri sono divisi tra Kosovo, Montenegro, Macedonia del Nord, Grecia e, in misura molto minore, Bosnia ed Erzegovina, Bulgaria, Croazia, Romania, Serbia e Slovenia. Circa 1,5 milioni sono, invece, gli Albanesi che risiedono nel resto d'Europa, la maggior parte in Italia, Regno Unito, Germania, Svizzera, Svezia, Austria e Francia. L'Italia ha una minoranza storica albanese conosciuta con il nome di arb\u00ebresh\u00eb, sparsa in tutto il Mezzogiorno ma presente soprattutto in Calabria. L'immigrazione albanese in Italia \u00e8 aumentata a partire dal 1991, in seguito alla caduta del comunismo.\nKosovo e Macedonia del Nord.\nAll'inizio degli anni novanta il Kosovo diventer\u00e0 il teatro di molte proteste popolari, chiedendo maggiori diritti e infine anche l'indipendenza. La questione sar\u00e0 portata fino ad un conflitto armato nel 1999, e si conclude nel 2008 con la dichiarazione unilaterale dell'indipendenza dalla Serbia. Anche in Macedonia del Nord vi fu una breve guerra civile nel 2001 tra gli albanesi e le autorit\u00e0 macedoni, cosa dovuta al malcontento dei primi riguardo alla crisi inevitabile dopo il cambio di regime. La questione si \u00e8 risolta concedendo pi\u00f9 spazio agli albanesi all'interno della vita politica macedone e il riconoscimento della lingua albanese ufficialmente accanto allo slavo-macedone. Negli anni successivi si \u00e8 assistito ad una riconciliazione tra le due etnie, cosa voluta da entrambi i popoli.\nIn Kosovo vivono circa 2.000.000 di persone di etnia albanese, mentre in Macedonia del Nord il numero stimato \u00e8 intorno ai 500.000, ovvero un quarto dell'intera popolazione.\nItalia.\nLa prima migrazione degli albanesi (al tempo denominati arb\u00ebresh\u00eb) avvenne subito dopo la morte di Giorgio Castriota Scanderbeg. Gli albanesi, non volendosi chinare alla dominazione ottomana, si diressero verso le coste dell'Italia meridionale, in primis in Puglia, intorno a Taranto e nel Gargano, oltre che in altri centri pugliesi perdendo ben presto usi e costumi; nel Molise, in Basilicata , ma soprattutto in Calabria, Campania e in Sicilia. Gli arb\u00ebresh\u00eb parlano la lingua albanese antica del sud, nella variante tosca, che non si differenzia particolarmente dall'albanese moderno, pur avendo alcune parole pi\u00f9 arcaiche e pure, pertanto un albanese d'Albania e un albanese d'Italia, se si dovessero incontrare, riuscirebbero a comprendersi. Gli albanesi d'Italia appartengono maggiormente alla Chiesa cattolica italo-albanese, altri invece sono di religione cattolica secondo il rito latino, assorbiti dalla cultura italiana. Gli arb\u00ebresh\u00eb hanno avuto il riconoscimento dallo stato italiano come minoranza etnica, contando 80.000 individui che parlano arb\u00ebrisht.\nMolti albanesi della diaspora si erano inseriti nel XV secolo a Venezia, dove hanno costituito la Scuola di Santa Maria degli Albanesi, cos\u00ec come in altre citt\u00e0 e localit\u00e0 importanti d'Italia.\nAmeriche.\nNegli Stati Uniti il numero raggiunge i 500.000 secondo l'ultimo censimento degli Stati Uniti, tenutosi nel 2006. Molti sono anche gli albanesi che vivono nell'America Latina, concentrati in Argentina, Brasile e Messico, sebbene il loro numero sia assai minore che negli Stati Uniti.\nAsia e Oceania.\n. Alcuni albanesi abitano anche in Cina, India, Iran, Giappone, Corea, Malaysia, Pakistan e Singapore, ma i numeri sono generalmente inferiori.\nLingua.\nLa lingua parlata dagli albanesi \u00e8 l'albanese (\"shqip\". \"gjuha shqipe\"), che costruisce un ramo a parte nella famiglia delle lingue indoeuropee. Tradizionalmente la lingua albanese si divide in due dialetti principali: ghego e tosco. Il dialetto ghego \u00e8 parlato nell'Albania del nord e dagli albanesi in Kosovo, Macedonia e Montenegro, mentre il tosco si parla nel centro, nel meridione del paese, nella Macedonia meridionale e nella zona epirotica della Ciamuria.\nSecondo alcuni studi la lingua albanese \u00e8 ereditaria dell'idioma che parlavano gli illiri, antico popolo che viveva nei Balcani occidentali. In Albania la lingua ufficiale \u00e8 il cosiddetto albanese standard, ovvero una lingua che fonde i due dialetti, anche se ha maggiori affinit\u00e0, nella pronuncia e nella grammatica con il tosco, tanto da renderli difficilmente distinguibili. Anche il Kosovo ha adottato, come lingua ufficiale, l'albanese parlato in Albania, anche se, al di fuori dei media e delle scuole, nella vita quotidiana si parla il dialetto ghego, cos\u00ec come in Montenegro e in Macedonia.\nComunit\u00e0 storiche residenti soprattutto in Grecia (arvaniti) e in Italia (arb\u00ebresh\u00eb), ma anche in Croazia (arbanasi), in Ucraina, conservano l'uso quotidiano della lingua albanese.\nReligione.\nLa prima religione monoteista che si diffuse nelle terre dell'Illiria fu il Cristianesimo, divenendo in seguito anche la religione ufficiale. Dopo il grande scisma del 1054, gli Albanesi si trovarono divisi tra il Cattolicesimo (maggioritario in Kosovo), e l'Ortodossia (maggioritaria in tutto il Paese). Durante la dominazione dell'Impero Ottomano, gran parte della popolazione accett\u00f2 la conversione all'Islam, in cambio di maggiori diritti e privilegi, mantenendo tuttavia la cultura originale, basata sul Kanun, testo che, nonostante fosse stato scritto da un principe ortodosso, aveva carattere laico e rimase in vigore fino all'inizio del XX secolo, facendo in modo che non esistessero grandi differenze culturali tra albanesi di diverse fedi n\u00e9 che vi fossero conflitti religiosi.\nNel corso del XX secolo la monarchia e poi il regime comunista decisero di intraprendere la via della secolarizzazione. A coronamento di ci\u00f2, nel 1967 fu proclamato l'ateismo di stato. Di conseguenza, la maggioranza della popolazione non \u00e8 religiosa. In quegli anni, infatti, tutte le confessioni cristiane e l'Islam furono proibiti ed i luoghi di culto molto spesso venivano rasi al suolo o destinati ad altri scopi. Si stima che circa il 75% della popolazione in Albania sia oggi classificata come non religiosa.\nNel Paese convivono pacificamente le quattro confessioni religiose tradizionali: il Cristianesimo ortodosso e cattolico, l'Islam sunnita ed il Bektashismo, che ha il proprio centro mondiale a Tirana. Dopo l'abolizione dell'ateismo di stato, molti giovani in Albania si sono convertiti alle varie confessioni religiose.\nAltri progetti.\nessere albanesi e un diritto bellissimo"}
{"id": "315239", "revid": "1610933", "url": "https://it.wikipedia.org/wiki?curid=315239", "title": "Balestruccio", "text": ""}
{"id": "315243", "revid": "200568", "url": "https://it.wikipedia.org/wiki?curid=315243", "title": "Montenegrini", "text": "I montenegrini sono un gruppo etnico e nazionale del Montenegro. Sono un gruppo originato dagli slavi meridionali che vive anche, come comunit\u00e0 di immigrati, in Turchia, Bosnia ed Erzegovina, Serbia, Croazia e in altri Paesi."}
{"id": "315248", "revid": "767487", "url": "https://it.wikipedia.org/wiki?curid=315248", "title": "Anni 90 (film)", "text": "Anni 90 \u00e8 un film del 1992 diretto da Enrico Oldoini.\nIl film \u00e8 diviso in nove episodi interpretati da Massimo Boldi, Francesco Benigno, Christian De Sica, Nino Frassica, Ezio Greggio, Maurizio Mattioli e Andrea Roncato.\nL'anno successivo ha avuto un sequel, \"Anni 90 - Parte II\".\nTrama.\nTutti gli episodi fotografano causticamente i modi di pensare, le consuetudini e le usanze tipiche dei cittadini italiani nei primi anni 1990.\nUn amore impossibile.\nBallando in discoteca, il giovane siciliano Salvatore adocchia le ragazze del posto e in seguito risponde ai saluti ammiccanti di Daniela. I due fanno conoscenza e iniziano a flirtare, ma ben presto vien fuori l'estrema meticolosit\u00e0 di lei, che si definisce \"ragazza di oggi informata e responsabile\". Dopo aver preso un costoso taxi in quanto l'etilometro della discoteca aveva segnalato un tasso alcolemico troppo alto per guidare, e a seguito dell'entrata in vigore delle targhe pari (entrambi gli eventi verificatisi in seguito alle pressioni di Daniela sul giovane), il ragazzo se la porta a casa: una volta arrivati nella sua stanza, lei solleva una tale quantit\u00e0 di obiezioni sessuali precauzionali che Salvatore si ricopre di teli di plastica dalla testa ai piedi, ma nonostante ci\u00f2 la sua focosit\u00e0 a letto non viene meno (\u00abPer\u00f2 mi attizzi anche sottovuoto... ora ti faccio male!\u00bb)\nLa telefonata.\nNel traffico milanese, Cesare Proietti, piazzista romano in trasferta, a causa di un'interferenza con il telefono cellulare inizia a dialogare galantemente durante le soste ai semafori con Cleopatra Valentini, una prosperosa e giunonica automobilista, a sua volta originaria della Capitale. Lei in realt\u00e0 si trova \u2014 all'insaputa dell'altro \u2014 giusto nell'automobile che lo segue e il caso vuole che all'ennesimo semaforo lo vada a tamponare. Subito dopo essersi insultati pesantemente dal vivo a causa dell'impatto, i due risalgono in macchina e riprendono l'amabile conversazione telefonica come prima, giungendo praticamente a fissare un appuntamento al buio (ignari d'essersi appena incontrati, o per meglio dire \"scontrati\").\nIl maniaco con l'impermeabile.\nUn maniaco sessuale si aggira per il parco con solo un impermeabile addosso, sembrando intenzionato a mostrare volgarmente a tutte le passanti (e persino a una papera) i suoi \"attributi\". Alla fine s'imbatte in una giovane scolaretta, e anche con lei tenta lo stesso osceno approccio, ma la bambina, per niente inorridita, al contrario gli chiede se pu\u00f2 toccargli il pene: si scopre cos\u00ec che l'uomo sotto l'impermeabile non \u00e8 affatto nudo, e che la sua \"mania\" \u00e8 in realt\u00e0 rappresentata dal fare collezione di orologi alla moda.\nIl matrimonio.\nSull'altare, lo sposo Felice si mostra perplesso al momento di pronunciare il fatidico s\u00ec alla sua Claudia: in particolare, punta il dito contro i gusti cinematografici della ragazza, \"colpevole\" di non apprezzare i grandi classici e di aver cancellato tutti i suoi film in prima visione su VHS, faticosamente raccolti dall'uomo, per registrarci sopra gli episodi della soap opera \"Beautiful\". Alla fine il matrimonio prosegue, ma non prima di aver suscitato clamore all'interno della chiesa: \u00e8 necessario l'intervento del prete per convincere lo sconfortato sposo a non mandare a monte le nozze.\nIl bambino viziato.\nRosario, un siciliano trapiantato a Milano e diventato leghista, d\u00e0 un ceffone al piccolo figlio Luigino, il quale telefona subito al \"Telefono Blu\". Giunge dunque in casa uno strambo ispettore/psicologo che, per spiegare come eventualmente deve essere data una punizione, malmena il bambino molto pi\u00f9 violentemente di quanto aveva fatto il padre.\nIl club.\nAl signor Ugo Bossi viene indicato un raffinato ristorante dove egli si reca con la moglie Neris per festeggiare il loro settimo anniversario di matrimonio. Il locale in realt\u00e0 \u00e8 solo uno dei settori di un vero e proprio Club Priv\u00e8e, chiamato l'\"Orchidea Selvaggia\": le sale sono arredate con quadri, disegni e suppellettili erotici. Dopo aver cenato, i due vengono avvicinati da una coppia scambista, ma essendo sprovveduti vengono presto lasciati perdere. Ugo poi incontra un vecchio amico, Gino Renda, che li invita a recarsi in una delle altre sale; si ritrovano cos\u00ec in una sorta di cinema dove \u00e8 in proiezione un film hard, che in realt\u00e0 serve solo da cornice alla moltitudine di scambisti che l\u00ec sono riuniti. Complice anche la penombra, marito e moglie si perdono di vista: entrambi si ritroveranno coinvolti, loro malgrado, nella situazione. I due rientreranno al loro domicilio scioccati e trascorreranno la notte dell'anniversario con mestizia, dopo essersi reciprocamente rinfacciati i loro \"punti deboli\" (lui perch\u00e9 indossava la panciera e si dimostrava poco \"dotato\", lei perch\u00e9 sciatta e con indumenti intimi di quart'ordine).\nGli amici.\nAndrea, Maurizio e Nino sono tre amici che, dopo una partita di tennis, pedinano Massimo, un altro loro amico, in quanto hanno sbirciato nella sua agenda e si sono convinti che abbia un appuntamento extraconiugale con una certa \"Moira\". Giunti all'indirizzo, in realt\u00e0 si ritrovano nello studio di un sessuologo, il professor Moira (era dunque un cognome), per una seduta di gruppo; Massimo si \u00e8 recato l\u00ec per cercare di guarire dal suo perenne stato di priapismo. Messa a fuoco la situazione, Andrea, Maurizio e Nino cominciano a sfottere Massimo, ma alla fine anche loro si ritrovano a svelare al professore i loro problemi nei momenti di intimit\u00e0 (l'eiaculazione precoce, le \"dimensioni\" non eccelse e l'ambiguit\u00e0 sessuale), in una situazione di generale imbarazzo.\nLa festa di Carnevale.\nDue dottori commercialisti colleghi e amici, Walter Mongini e Lando Marcelli, devono recarsi a casa del loro amico e collega Augusto per una allegra serata in costume allietata da ragazze-squillo (\u00e8 il marted\u00ec grasso). Le rispettive mogli erano per\u00f2 gi\u00e0 d'accordo per una festa di Carnevale in famiglia; per non perdere un'unica occasione di svago in un periodo di corposo lavoro, inventano una scusa raccontando alle consorti di dover rimanere in ufficio fino a tardi per redigere il bilancio. Per ironia della sorte, il loro direttore esige davvero che nella nottata venga preparato il bilancio, in quanto un ispettore \u00e8 in arrivo da Londra. Dopo aver sgobbato tanto e avendo gi\u00e0 affittato i costumi, i due si recano comunque alla festa, decidendo di presentare all'ispettore il bilancio dell'anno precedente, convinti che il giorno dopo nessuno si accorger\u00e0 della differenza.\nMascherati da donne, per un contrattempo finiscono lungo le mura, luogo di prostituzione, dove a causa dei travestimenti corrono il rischio di essere linciati dai viados, ma sopraggiungono i Carabinieri, che portano tutti in caserma. In attesa d'essere interrogati, per\u00f2, fanno amicizia con uno dei trans che li aiuta a uscire, facendoli passare per suoi \"compagni di lavoro\" e ingannando il Brigadiere e l'Appuntato. Una volta fuori, si scoprir\u00e0 che un facoltoso cliente del viado \u00e8 proprio il direttore dei due colleghi: essi, scambiati da quest'ultimo per trans, vengono addirittura omaggiati con due banconote da 50.000 lire.\nI due non vengono per fortuna riconosciuti, ma la mattina dopo trovano una brutta sorpresa in ufficio: il direttore, accortosi dell'inganno relativo al bilancio, li licenzia. I due amici per\u00f2, dopo un attimo di smarrimento, non si perdono d'animo e una provvidenziale telefonata della moglie del capo offre loro la maniera per risolvere la situazione: dopo essersi travestiti nuovamente come la sera prima, si presentano nell'ufficio privato del direttore e l\u00ec finalmente quest'ultimo li riconosce. Il ricatto scatta automaticamente: assicurato sulla mancanza di scrupoli dei due amici nel raccontare alla propria consorte la storia di quelle due banconote, il direttore comprende che dovr\u00e0 rinunciare al licenziamento e soggiacere alle richieste dei due protagonisti, pur di non compromettere il proprio matrimonio.\nLa paura.\nDue uomini, dopo aver giocato a squash di sera presso un centro sportivo, si ritrovano con la batteria dell'auto scarica e sono costretti a utilizzare la metropolitana per poter rincasare. Uno dei due \u00e8 molto preoccupato di incontrare potenziali aggressori e balordi ed \u00e8 convinto che qualsiasi persona si trovi sui mezzi pubblici di sera sia pericolosa. Rimasti da soli all'interno del vagone, alla successiva fermata hanno una sgradita sorpresa, poich\u00e9 salgono a bordo due persone apparentemente poco raccomandabili, in quanto hanno un aspetto poco rassicurante e uno di loro possiede anche un coltellino. Dopo aver tentato invano di farsi coraggio reciprocamente e mantenere un contegno indifferente, alla fine i due amici si spaventano a tal punto che decidono di scendere a una fermata che non \u00e8 la loro e iniziano ad allontanarsi, prima lentamente e poi di corsa.\nI due presunti balordi apparentemente li seguono (in realt\u00e0 fanno lo stesso percorso in modo del tutto casuale), ma dopo un po' si scopre che hanno pi\u00f9 paura loro dei due amici di quanta i due amici ne abbiano di loro. Con il passare del tempo anche altri passanti, presi da un panico irrazionale e immotivato, cominciano a comportarsi allo stesso modo, rincorrendoli. Alla fine si forma un vero e proprio fiume di persone che corre per la strada chiedendo aiuto senza assolutamente saperne il motivo. Ci pensa infine un sosia di Alfred Hitchcock, con tanto di cane al guinzaglio, a spiegare i motivi di questa immotivata paura.\nPubblicit\u00e0 Regresso.\nTra un episodio e l'altro vi sono dei piccoli intermezzi, con protagonisti gli stessi attori del film, denominati \"Pubblicit\u00e0 Regresso\", evidente parodia della \"Pubblicit\u00e0 Progresso\" e di vari spot pubblicitari di quegli anni, come gi\u00e0 fatto in programmi televisivi come \"Avanzi\".\nDa quello famoso sull'uso del preservativo (\"Di chi \u00e8 questo?\" \u2014 chiedeva il professore di liceo, dopo aver trovato un profilattico all'ingresso dell'aula - \"\u00c8 mio\" \u2014 rispondevano gli studenti. Qui invece \u00e8 Ezio Greggio a cimentarsi in tre occasioni: la prima volta malvisto e condannato dall'intera classe, la seconda volta osannato dalle compagne e la terza acclamato da tutti, maschi e femmine), alla dilagante mania per gli orologi Swatch, vero fenomeno di costume di quegli anni; dalla propaganda anti-fumo (un uomo viene aspramente criticato mentre fuma una sigaretta, ma tutt'intorno i suoi stessi detrattori o si danno alla pazza gioia con droghe di vario tipo o sono sieropositivi, identificati dal celebre \"alone violaceo\"), alla campagna contro l'abbandono dei cani nel periodo estivo (in realt\u00e0 alla fine si vede che al guinzaglio non c'\u00e8 un animale, ma un vecchio signore, lasciato l\u00ec proprio \"solo come un cane\" dal figlio, che tra l'altro si nota non avere alcun problema nel portare il proprio cane con s\u00e9, in vacanza. La causa di tutto \u00e8 la nuora dell'anziano, che aveva costretto \u2014 ma neanche tanto \u2014 il consorte ad agire in quel modo, al fine di godersi in pace le ferie, senza seccature).\nOltre ai sopracitati, \u00e8 presente un \"corto\" diverso dagli altri: alcuni cadaveri si risvegliano, venendo fuori dalle tombe del cimitero. Un piccolo drappello di zombi si muove quindi per le vie della citt\u00e0, con tanto di vessilli scarlatti e il sottofondo musicale di \"Bandiera rossa\", tradizionale canzone popolare della sinistra italiana. La scena si chiude con la laconica frase \"A volte ritornano\"; \u00e8 evidente il riferimento alle allora recenti vicende del Partito Comunista Italiano (e probabilmente alla nascita di Rifondazione Comunista), oltre che all'omonimo film horror del 1991, il cui trailer venne largamente pubblicizzato in televisione dalle varie rubriche di presentazioni cinematografiche. \nA conti fatti si capisce come \"Pubblicit\u00e0 Regresso\" non sia una semplice parodia, ma rappresenti in realt\u00e0 una sottile denuncia dell'ipocrisia imperversante nella societ\u00e0 moderna.\nDistribuzione.\nIl film \u00e8 uscito nelle sale italiane il 30 ottobre 1992 e venne mandato in onda in prima visione televisiva il 22 gennaio 1996 su Canale 5.\nCensura.\nNella pellicola sarebbero dovuti essere presenti anche un altro episodio e un altro spot di \"Pubblicit\u00e0 Regresso\", ma entrambi vennero censurati dalla distribuzione in quanto considerati da essa particolarmente offensivi, rischiando di rendere il film vietato ai minori di 14 anni. In particolare, l'episodio venne considerato molto razzista e di esso si conosce solamente l'ambientazione: un gruppo di africani, comandati da Greggio, impegnati a lavorare la terra in modo faticoso. Alcuni estratti dell'episodio, oltre che dell'intermezzo pubblicitario censurato (che parlava di protezione dall'AIDS mediante i preservativi), sono comunque reperibili nel trailer del film.\nSequel.\nVisto il successo al botteghino, l'anno successivo il film ha avuto un sequel chiamato \"Anni 90 - Parte II\". La pellicola \u00e8 stata diretta sempre da Enrico Oldoini e interpretata per buona parte dallo stesso cast."}
{"id": "315250", "revid": "1632387", "url": "https://it.wikipedia.org/wiki?curid=315250", "title": "Emozione", "text": "Le emozioni sono stati mentali e fisiologici associati a modificazioni psicologiche, a stimoli interni o esterni, naturali o appresi. Secondo la maggior parte delle teorie moderne, le emozioni sono un processo multicomponenziale, cio\u00e8 articolato in pi\u00f9 componenti e con un decorso temporale che evolve.\nIn termini evolutivi, o darwiniani, la loro principale funzione consiste nel rendere pi\u00f9 efficace la reazione dell'individuo a situazioni in cui si rende necessaria una risposta immediata ai fini della sopravvivenza, reazione che non utilizzi cio\u00e8 processi cognitivi ed elaborazione cosciente.\nLe emozioni rivestono anche una funzione relazionale (comunicazione agli altri delle proprie reazioni psicofisiologiche) e una funzione autoregolativa (comprensione delle proprie modificazioni psicofisiologiche). Si differenziano quindi dai sentimenti e dagli stati d'animo, anche se questi termini vengono spesso usati indifferentemente nel senso comune.\nReazioni psicofisiologiche.\nSecondo la teoria diencefalica di Cannon-Bard , lo stimolo emotigeno, che pu\u00f2 essere un evento, una scena, un'espressione del volto o un particolare tono di voce, viene elaborato in prima istanza dai centri sottocorticali dell'encefalo, in particolare l'amigdala, che riceve l'informazione direttamente dai nuclei posteriori del talamo (via talamica o sottocorticale) e provoca una prima reazione autonomica e neuroendocrina con la funzione di mettere in allerta l'organismo. In questa fase l'emozione determina quindi diverse modificazioni somatiche, come ad esempio la variazione delle pulsazioni cardiache, l'aumento o la diminuzione della sudorazione, l'accelerazione del ritmo respiratorio, l'aumento o il rilassamento della tensione muscolare.\nLo stimolo emotigeno viene contemporaneamente inviato dal talamo alle cortecce associative, dove viene elaborato in maniera pi\u00f9 lenta ma pi\u00f9 raffinata; a questo punto, secondo la valutazione, viene emessa un tipo di risposta considerata pi\u00f9 adeguata alla situazione, soprattutto in riferimento alle \"regole di esibizione\" che appartengono al proprio ambiente culturale.\nLe emozioni, quindi, inizialmente sono inconsapevoli; solo in un secondo momento noi \"proviamo\" l'emozione, abbiamo cio\u00e8 un sentimento. Normalmente l'individuo che prova una emozione diventa cosciente delle proprie modificazioni somatiche (si rende conto di avere le mani sudate, il battito cardiaco accelerato, etc.) ed applica un nome a queste variazioni psicofisiologiche (\"paura\", \"gioia\", \"disgusto\", ecc.).\nSecondo la teoria del feedback di James-Lange, l'emozione \u00e8 una risposta ad una variazione fisiologica. Proviamo emozioni diverse perch\u00e9 ciascuna \u00e8 accompagnata da sensazioni e reazioni fisiologiche differenti. Tali teorie sono state criticate, in quanto persone con lesioni al midollo spinale esprimono comunque emozioni, inoltre molte espressioni fisiologiche simili causerebbero simili emozioni, difficili quindi da individualizzare.\nIn alcuni casi, specialmente per le forti emozioni, si ha comunque un'associazione diretta tra manifestazione fisiologica ed emotiva, senza per\u00f2 sapere se ne sia causa la prima o la seconda. \nSi possono avere delle reazioni emotive, delle quali per\u00f2 si \u00e8 inconsapevoli, anche in assenza di modificazioni psicofisiologiche, come \u00e8 stato proposto dal neuropsicologo Antonio Damasio,che distingue due tipi:\"emozioni primarie\"(innate,preorganizzate)e \"emozioni secondarie\"(elaborate dall'esperienza), attraverso i circuiti del \"come se\". Si pu\u00f2 inoltre avere una reazione psicofisiologica ma non essere in grado di connotarla con una etichetta cognitiva, come nel caso dell'alessitimia.\nCaratteristiche delle emozioni.\nReplicando gli studi compiuti da Charles Darwin nel libro pionieristico \"L'espressione delle emozioni negli uomini e negli animali\" (1872), lo psicologo americano Paul Ekman ha confermato che una caratteristica importante delle emozioni fondamentali \u00e8 data dal fatto che vengono espresse universalmente, cio\u00e8 da tutti in qualsiasi luogo, tempo e cultura attraverso modalit\u00e0 simili. Come suggerisce il titolo del libro di Darwin, anche gli animali provano emozioni: hanno circuiti neurali simili, hanno reazioni comportamentali simili e le modificazioni psicofisiologiche da essi sperimentate svolgono le stesse funzioni.\nAllo stato attuale non \u00e8 possibile affermare scientificamente che gli animali provino anche i sentimenti, perch\u00e9 ci\u00f2 richiederebbe che abbiano una forma di coscienza. Ekman, ha analizzato come le espressioni facciali corrispondenti ad ogni singola emozione interessino gli stessi tipi di muscoli facciali e allo stesso modo, indipendentemente da fattori quali latitudine, cultura e etnia. Tale indagine \u00e8 stata suffragata da esperimenti condotti anche con soggetti appartenenti a popolazioni che ancora vivono in modo \"primitivo\", in particolare della Papua Nuova Guinea.\nLa sorpresa si manifesta sul volto con le sopracciglia alzate e incurvate, la pelle sotto il sopracciglio stirata, rughe orizzontali attraverso la fronte, le palpebre aperte, quella superiore sollevata e quella inferiore abbassata, la mascella si abbassa ma senza alcun stiramento o tensione della bocca.\nLa paura si manifesta sul volto attraverso le sopracciglia sollevate e ravvicinate, le rughe della fronte sono al centro e non attraversano la fronte, la palpebra superiore sollevata e la bocca aperta con le labbra leggermente tese o stirate all\u2019indietro.\nIl disgusto si manifesta principalmente nella parte bassa del viso e nella palpebra inferiore, precisamente con il labro superiore sollevato, il labro inferiore sollevato e premuto a quello superiore oppure abbassato e lievemente protruso, il naso arricciato, le guance sollevate, pieghe sotto la palpebra inferiore e sopracciglia abbassate spingendo verso la palpebra superiore.\nLa rabbia si manifesta sul volto attraverso le sopracciglia abbassate e ravvicinate, rughe verticali tra le sopracciglia, palpebra inferiore tesa ma non necessariamente sollevata, sguardo fisso e occhi che possono sembrare sporgenti, le labbra serrate con gli angoli diritti o abbassati o aperte e tese e le radici possono essere dilatate.\nLa felicit\u00e0 si mostra sul volto attraverso gli angoli della bocca stirati all\u2019indietro e sollevati, la bocca chiusa o aperta, una ruga che scende dal naso fino oltre gli angoli della bocca, le guance sollevate, la palpebra inferiore con rughe sottostanti ma non tesa e zampe di gallina agli angoli esterni degli occhi.\nLa tristezza si manifesta sul volto attraverso gli angoli interni delle sopracciglia sollevati, gli angoli della bocca piegati in gi\u00f9 o le labbra tremanti e l\u2019angolo interno delle palpebre superiori sollevato.\nL'emozione ha altres\u00ec effetto sugli aspetti cognitivi: pu\u00f2 causare diminuzioni o miglioramenti nella capacit\u00e0 di concentrazione, confusione, smarrimento, allerta, e cos\u00ec via. Il volto e il linguaggio verbale possono quindi riflettere all'esterno le emozioni pi\u00f9 profonde: una voce tremolante, un tono alterato, un sorriso solare, la fronte corrugata indicano la presenza di uno specifico stato emotivo.\nLo sviluppo delle emozioni.\nSecondo John Watson il neonato evidenzia tre emozioni fondamentali che vengono definite \"innate\": paura, amore, ira. Entro i primi cinque anni di vita manifesta altre emozioni fondamentali quali vergogna, ansia, gelosia, invidia. L'evoluzione delle emozioni consente al bambino di comprendere la differenza tra il mondo interno ed esterno, oltre a conoscere meglio se stesso. Dopo il sesto anno di et\u00e0, il bambino \u00e8 capace di mascherare le sue emozioni e di manifestare quelle che si aspettano gli altri da lui.\nA questo punto dello sviluppo il bambino deve imparare a controllare le emozioni, soprattutto quelle ritenute socialmente non convenienti, senza per questo indurre condizioni di disagio psicofisico.\nSecondo le indicazioni ministeriali, nei programmi didattici contemporanei, anche nella scuola primaria, diventa essenziale per un insegnante riconoscere gli stati emotivi dei propri allievi e supportarli con il dovuto sostegno ai fini dello sviluppo psichico. Ci\u00f2 permette loro di relazionarsi, attraverso un lavoro costante di costruzione, \u00e8 possibile ricostruire le eventuali caratteristiche che alterano la normale crescita..\n\u201cLa scienza del s\u00e9\u201d \u00e8 una disciplina per insegnare a scuola le emozioni , ha come obiettivo analizzare i sentimenti propri e quelli che scaturiscono dai rapporti con gli altri, mira a studiare il livello di competenza sociale ed emozionale nei ragazzi come parte della loro istruzione regolare.\nProspettive teoriche sullo sviluppo emotivo.\nIzard \u00e8 il principale sostenitore della teoria differenziale, che interpreta lo sviluppo delle emozioni nel bambino secondo una prospettiva categoriale. Secondo questa teoria esistono un certo numero di emozioni innate o universali, il set di emozioni primarie o di base, che in generale comprende la paura, la gioia, la collera, la tristezza e il disgusto. Le emozioni primarie emergono strutturate come totalit\u00e0, secondo un programma maturativo innato e universale, che con lo sviluppo da luogo alle espressioni emotive riconoscibili. Gi\u00e0 dalla nascita esiste una concordanza biunivoca e innata tra espressione facciale ed esperienza emotiva, che garantisce la comunicazione sociale del bambino anche nella fase dello sviluppo preverbale e consente di fare conoscere i propri bisogni all\u2019adulto di riferimento che a partire dall\u2019espressione facciale riesce a riconoscere i segnali del bambino e attivarsi sul piano della cura. Le emozioni non di base, dette anche secondarie, miste e complesse come la vergogna, l\u2019imbarazzo, la colpa e l\u2019orgoglio emergono solo alla fine del primo anno di vita quando \u00e8 presente la consapevolezza di s\u00e9.\nLa teoria della differenziazione invece sostiene che le emozioni siano il prodotto di un processo di differenziazione da uno stato iniziale di eccitazione. Sulla base degli studi della Bridge e della teoria \u201ccognitivo-attivazionale\u201d di Schacter e Singer, Sroufe sostiene che nel neonato sarebbe possibile distinguere uno stato di maggiore o minore eccitazione generalizzata, che si differenzierebbe in stati emotivi di sconforto e di piacere. Si possono individuare tre percorsi principali distinti che portano alle emozioni vere e proprie : il sistema del piacere/gioia, il sistema della circospezione/paura e quello della frustrazione/rabbia. Le emozioni fondamentali di gioia, paura e rabbia hanno origine da un precursore che compare precocemente e che costituisce il prototipo della successiva emozione vera e propria. Secondo Sroufe lo sviluppo emotivo avviene in relazione a periodi critici che comportano riorganizzazioni o salti tra una fase e l\u2019altra. \nLeventhal e Scherer sono i sostenitori della teoria componenziale, secondo la quale le emozioni si sviluppano a partire da forme semplici e biologicamente radicate fino ad arrivare a configurazioni complesse. Distinguono tre diversi livelli di elaborazione degli eventi: sensomotorio, schematico e concettuale. Lo sviluppo delle emozioni nel bambino consiste nel passaggio lineare e sequenziale da un livello all\u2019altro con la, riorganizzazione e l\u2019arricchimento del significato dell\u2019emozione. Se tra i tre livelli esiste un\u2019integrazione funzionale nel corso dello sviluppo, sembra che i meccanismi riguardanti il sistema sensomotorio siano indipendenti rispetto agli altri due. \nClassificazione delle emozioni.\nLe emozioni primarie o di base, secondo una definizione di Robert Plutchik sono otto, divise in quattro coppie:\nAltri autori hanno tuttavia proposto una diversa suddivisione.\nSecondo vari autori, dalla combinazione delle emozioni primarie derivano le altre (secondarie o complesse):\nAspetti patologici.\nL'alessitimia \u00e8 l'incapacit\u00e0 o l'impossibilit\u00e0 di percepire, descrivere e verbalizzare le proprie emozioni o quelle altrui.\nLa componente patologica delle emozioni pu\u00f2 essere trattata con interventi di psicoterapia o di counseling con metodi variabili secondo le diverse scuole di riferimento, ma anche secondo valutazione medica, con approcci farmaceutici, in particolare agendo sui neurotrasmettitori che regolano emozioni ed umore.\nImportanza clinica delle emozioni.\nDiversi studi in letteratura hanno dimostrato che lo stress e le emozioni negative incidono negativamente sul sistema immunitario, compromettendone l'efficienza di alcune cellule. I dati pi\u00f9 significativi sull'importanza clinica delle emozioni provengono da una vasta analisi condotta da Howard Friedman e Boothby-Kewley, in cui sono stati analizzati ed elaborati contemporaneamente i risultati di 101 studi pi\u00f9 piccoli. I risultati di questa analisi hanno confermato come le emozioni legate alla sofferenza incidano negativamente sulla salute. Pi\u00f9 nello specifico coloro che hanno sperimentato lunghi periodi di ansia, tristezza, pessimismo, sospettosit\u00e0 e ostilit\u00e0 hanno il doppio delle probabilit\u00e0 di sviluppare patologie quali artrite, emicrania, asma, ulcera gastrica e cardiopatie. Da questi dati si evince chiaramente che le emozioni negative rappresentano un importante fattore di rischio e di grave minaccia per la salute sebbene i meccanismi biologici dietro questa relazione non siano ancora del tutto chiari."}
{"id": "315251", "revid": "26891", "url": "https://it.wikipedia.org/wiki?curid=315251", "title": "McDonnell XF-85", "text": ""}
{"id": "315254", "revid": "7336", "url": "https://it.wikipedia.org/wiki?curid=315254", "title": "Dj set", "text": ""}
{"id": "315255", "revid": "26891", "url": "https://it.wikipedia.org/wiki?curid=315255", "title": "Curtiss F9C", "text": ""}
{"id": "315259", "revid": "125960831", "url": "https://it.wikipedia.org/wiki?curid=315259", "title": "Diego Milito", "text": "Nel corso della sua carriera ha conquistato due campionati argentini (Apertura 2001 e 2014), un campionato italiano (2009-2010), due Coppe Italia (2009-2010, 2010-2011), una Supercoppa italiana (2010), una Champions League (2009-2010) e un Mondiale per club (2010). Con la nazionale argentina ha partecipato a due edizioni della Copa Am\u00e9rica (2007 e 2011) e ad una del campionato del mondo (2010).\nA livello individuale, nel 2010 \u00e8 stato nominato UEFA Club Forward of the Year e UEFA Club Footballer of the Year. Inoltre ha vinto quattro edizioni dell'Oscar del calcio AIC, due nel 2009, come calciatore pi\u00f9 amato dai tifosi e miglior cannoniere del campionato 2008-2009, e due nel 2010, come miglior calciatore e miglior giocatore straniero della stagione 2009-2010. Tra gli altri riconoscimenti personali, anche un Guerin d'oro nel 2009 e un Premio Olimpia nel 2012 come calciatore argentino dell'anno. Nel 2020 \u00e8 stato inserito nella \"Hall of Fame\" dell'.\n\u00c8 soprannominato \"El Pr\u00edncipe\", appellativo che gli deriva dalla somiglianza con il giocatore uruguaiano Enzo Francescoli, anch'egli soprannominato cos\u00ec.\nBiografia.\nDiego Milito nasce a Bernal nel 1979 da una famiglia italiana originaria di Terranova da Sibari (CS) emigrata in Argentina negli anni cinquanta del XX secolo. Il 7 novembre 2011, in visita a Terranova da Sibari con i genitori, moglie e figli, ha ricevuto la cittadinanza onoraria. Sommerso dalla folla di cittadini, ha rischiato lo svenimento per un calo di pressione e ha dichiarato: \u00abIl mio sangue \u00e8 calabrese, me lo hanno trasmesso i miei nonni Salvatore e Caterina, che mi hanno cresciuto\u00bb.\nIl padre Jorge ha un'azienda metallurgica. Diego ha due fratelli: Natalia e Gabriel detto \"Gabi.\" I due fratelli hanno giocato insieme al Real Saragozza dal 2005 al 2007. Si sono poi incrociati sul terreno di gioco in occasione delle partite disputate tra Barcellona e Inter nei gironi e nella semifinale della Champions League 2009-2010, vinta poi da Diego con l'Inter.\nDiego, che prima di fare il calciatore voleva fare il commercialista, si era iscritto all'universit\u00e0 alla facolt\u00e0 di economia e commercio in Argentina.\n\u00c8 sposato con Ana Sofia, dalla quale ha avuto tre figli: Leandro (nato nell'ottobre del 2007), Agustina (nata il 21 marzo 2010) e Morena (nata il 21 maggio 2016).\nCaratteristiche tecniche.\nAttaccante di movimento e dotato di ottima tecnica, era un ottimo realizzatore, abile nel gioco aereo ed efficace con entrambi i piedi, pur prediligendo il destro.\nCarriera.\nClub.\nRacing e Genoa.\nEsordisce ventenne in Argentina con il e l\u00ec totalizza 137 presenze e 34 gol, vincendo il torneo Apertura del 2001. In tale periodo, il fratello Gabriel militava per l', l'altra squadra con sede ad Avellaneda.\nNel gennaio 2004, durante la sessione invernale del mercato, viene prelevato dal , con cui disputa due campionati di Serie B: nel 2003-2004 con 12 gol in 20 partite e nel 2004-2005, stagione in cui totalizza 21 gol in 39 presenze, arrivando secondo nella classifica marcatori, staccato di una sola lunghezza da Gionatha Spinesi dell'.\nReal Saragozza.\nAll'inizio della stagione successiva a seguito della retrocessione del Genoa in Serie C1 inflitta dalla giustizia sportiva, \u00e8 ceduto in prestito biennale con diritto di riscatto al (club della Liga spagnola, dove gi\u00e0 militava il fratello Gabriel). Nel campionato 2005-2006 Milito segna 15 reti e il Saragozza si classifica all'undicesimo posto, raggiungendo anche la finale di Coppa del Re contro l', che perde per 4-1. Ai quarti il Saragozza elimin\u00f2 il per 4-2 e 1-2 (5-4 totale), e in semifinale elimin\u00f2 anche il : 6-1 e 0-4 i risultati (6-5 totale). Milito realizza quattro gol nella gara di andata (8 febbraio 2006).\nL'anno successivo, stagione 2006-2007, Milito segna 23 gol, secondo tra i cannonieri del campionato dopo Ruud van Nistelrooy del Real Madrid con 25, consentendo al Saragozza di raggiungere il sesto posto nella Liga e di qualificarsi per la Coppa UEFA.\nNel 2007 il Saragozza decide di acquistare dal Genoa l'intero cartellino di Milito che l'anno seguente segna nella Liga altri 15 gol, che per\u00f2 non bastano a evitare la retrocessione.\nRitorno al Genoa.\nNell'agosto 2008, dopo una trattativa estenuante, Milito rifiuta il per fare ritorno al suo Genoa. Il 14 settembre realizza il suo primo gol stagionale, 1191 giorni dopo quel Genoa- Venezia che condann\u00f2 alla retrocessione in Serie C il grifone per illeciti sportivi, nella vittoria in casa del Genoa contro il (2-0). Il 24 settembre realizza la sua prima doppietta stagionale contro la Roma (3-1 per i rossobl\u00f9). Il 9 novembre realizza la sua prima tripletta stagionale contro la (4-0). Il 7 dicembre un suo gol decide il derby della Lanterna che permette al Genoa di vincere 0-1 in casa della . Nel derby di ritorno, il 3 maggio 2009, realizza invece una tripletta (primo giocatore a riuscire in questa impresa nel derby della lanterna). Conclude la stagione con 24 gol, affermandosi come miglior marcatore stagionale nella storia del Genoa in Serie A e piazzandosi secondo in classifica marcatori al pari di Marco Di Vaio del e dietro a Zlatan Ibrahimovi\u0107. Inoltre, con i suoi gol, trascina il Genoa in campionato e in un posto per la successiva Europa League.\nInter.\n2009-2011: sei titoli in due anni.\nIl 20 maggio 2009, a campionato non ancora concluso, il presidente del Genoa Enrico Preziosi annuncia la cessione di Milito e di Thiago Motta all' di Jos\u00e9 Mourinho. Il trasferimento all'Inter viene ufficializzato il 29 giugno successivo. Fa il suo esordio ufficiale con i nerazzurri l'8 agosto a Pechino, in occasione della Supercoppa italiana, persa 2-1 contro la Lazio di Ballardini. Fece il suo esordio da titolare anche alla prima di campionato contro il , nella quale si procura il rigore poi realizzato da Samuel Eto'o. Alla seconda di campionato incontr\u00f2 il Milan, realizzando il suo primo gol con la maglia dell'Inter su rigore. La sfida si concluse sul risultato di 4-0.\nIl 16 settembre esordisce in Champions League nella prima partita della fase a gironi giocata in casa contro gli spagnoli del e conclusasi 0-0. Il 4 novembre, nella partita della fase a gironi contro la , realizza il suo primo gol nella massima competizione internazionale per club, decisivo nel risultato finale (1-2 per i nerazzurri) e verso la qualificazione agli ottavi di finale. In seguito andr\u00e0 a segno in tutte le gare di andata della fase a eliminazione diretta.\nIl 5 maggio segna il gol decisivo in finale di Coppa Italia contro la , vincendo cos\u00ec il suo primo titolo con la maglia nerazzurra. Il 16 dello stesso mese, nella gara vinta per 0-1 contro il , segna il gol che regala lo scudetto all'Inter, che chiude il campionato davanti alla Roma. Il 22 realizza la doppietta decisiva nella finale di Champions League disputata a Madrid contro il nello 0-2 dell'Inter, regalando la Coppa che mancava ai nerazzurri da quarantacinque anni. Milito conclude la stagione con 30 gol in 52 partite, conquistando il \"Triplete\" con la squadra nerazzurra, prima, e attualmente unica, a riuscirci in Italia.\nNonostante la grande annata, non viene incluso nell'elenco dei 23 candidati al Pallone d'oro FIFA.\nLa stagione successiva si apre con la conquista della Supercoppa italiana ai danni della Roma, gara disputata il 21 agosto e vinta in rimonta dai nerazzurri per 3-1. Sei giorni dopo, in occasione della cerimonia indetta per la consegna degli UEFA Club Football Awards, viene premiato come miglior attaccante della precedente stagione europea per club, aggiudicandosi anche il prestigioso UEFA Club Footballer of the Year. Il giorno successivo gioca titolare in Supercoppa UEFA contro l'Atl\u00e9tico Madrid. La sfida viene vinta dai \"Colchoneros\" che riescono a battere l'Inter per 2-0 con Milito che sbaglia un calcio di rigore nei minuti finali.\nIl 18 dicembre gioca titolare la finale con il , laureandosi campione del mondo in virt\u00f9 del successo dei nerazzurri per 3-0.\nIl 24 gennaio 2011 riceve l'Oscar del calcio AIC come miglior calciatore straniero e miglior calciatore assoluto dell'anno 2010. Il 5 aprile seguente realizza il gol del momentaneo 2-1 in Inter-, quarto di finale di andata di Champions, che non basta a vincere la partita poich\u00e9 gli avversari ribaltano il risultato e trionfano per 2-5 sulla squadra milanese. Il 29 maggio realizza il gol del definitivo 3-1 per l'Inter nella finale di Coppa Italia 2010-2011 contro il . Chiude una stagione non all'altezza della precedente (anche a causa di diversi infortuni) con solo 8 gol in 34 presenze.\n2011-2014: il record di gol in campionato, l'infortunio e l'addio.\nIl 2 novembre 2011, in occasione della quarta giornata della fase a gironi di Champions League contro il , realizza il suo gol numero 200 coi club. Il 27 novembre tocca quota 400 presenze nei vari campionati in occasione di Siena-Inter 0-1, mentre il 18 dicembre in -Inter 0-1 gioca la sua partita numero 100 in Serie A. Il 15 gennaio 2012 decide con un suo gol il derby di Milano in casa del Milan (0-1); in questa occasione raggiunge le 200 presenze totali in Italia.\nIl 1\u00ba febbraio mette a segno quattro reti nel 4-4 interno contro il Palermo; in precedenza aveva segnato quattro gol in una partita con la maglia del Real Zaragoza in Coppa del Re contro il , l'8 febbraio 2006. L'ultimo poker di un calciatore dell'Inter in campionato risaliva al 1\u00ba dicembre 2002, Inter- 4-0, firmato da Christian Vieri. Il 6 maggio realizza tre gol (di cui due su rigore) al Milan nel derby di ritorno vinto dall'Inter per 4-2. Con quest'ultima tripletta, con 50 gol in campionato supera Ronaldo nella classifica dei bomber interisti. \u00c8 inoltre la terza tripletta in un derby milanese: Altafini ne fece 4 il 27 marzo 1960 in Milan-Inter 5-3, realizzarono invece 3 gol solo Amadei in Inter-Milan 6-5 del 6 novembre 1949 e Nyers in Inter-Milan 3-0 del 1\u00ba novembre 1953. Chiude la stagione con 24 gol (8 su rigore), due reti in pi\u00f9 rispetto al campionato 2009-2010.\nIl 31 ottobre 2012 segna la duecentesima rete nei vari campionati (l'Inter vincer\u00e0 3-2 contro la Sampdoria) mentre tre giorni pi\u00f9 tardi, in Juventus-Inter, diviene il primo calciatore a segnare una doppietta allo Juventus Stadium contro i bianconeri (contribuendo alla vittoria nerazzurra per 3-1). Con 28 reti nell'anno solare \u00e8 il miglior marcatore della Serie A davanti a Edinson Cavani (27 gol) e Antonio Di Natale (23 gol).\nIl 14 febbraio 2013, nei primi minuti della sfida di Europa League Inter-, subisce una doppia lesione al legamento crociato anteriore e al collaterale esterno. L'infortunio inizialmente fa temere per la sua carriera, ma il 19 febbraio il giocatore rassicura l'esito positivo dell'operazione e il suo ritorno in campo.\nA settembre 2013 l'argentino rientra in campo nell'incontro -Inter, realizzando una doppietta e un assist nel 7-0 esterno. Il 18 maggio 2014 gioca la sua ultima partita in maglia nerazzurra, -Inter (2-1).\nRitorno al Racing e ritiro.\nIl 19 giugno 2014 fa ritorno al Racing, contribuendo con diversi gol alla conquista del titolo nazionale.\nAlla fine del 2015 annuncia l'intenzione di proseguire la sua carriera per alcuni mesi, sino alla conclusione della Coppa Libertadores. Il 21 maggio 2016 disputa il suo ultimo incontro, segnando su rigore al nella partita vinta per 2-0.\nIn estate rifiuta di entrare a far parte di una commissione della Federcalcio argentina, su richiesta del presidente della FIFA Gianni Infantino, per dedicarsi di pi\u00f9 alla famiglia. Il 12 novembre dello stesso anno disputa un'amichevole d'addio, organizzata dal Racing, alla quale prendono parte molti suoi ex compagni di squadra.\nNel luglio 2017 rappresenta l'Inter come tour ambassador nella tourn\u00e9e cinese e a settembre a Buenos Aires nasce la \"Fundaci\u00f2n Diego Milito\" che si occuper\u00e0 di diffondere lo sport fra i giovani.\nIl 17 dicembre 2017 diventa il nuovo segretario tecnico del . Si dimette il 23 novembre 2020 a causa di dissensi con il presidente della squadra.\nNel settembre del 2021 entra a far parte della squadra di esperti di Amazon Prime Video che commenter\u00e0 le gare di Champions League.\nNazionale.\nEsordisce con la nazionale argentina il 31 gennaio 2003 contro l', segnando in tale occasione anche il suo primo gol con la \"Selecci\u00f3n\".\nSuccessivamente viene convocato solo in maniera sporadica, tanto da rimanere escluso dalla lista dei 23 che partecipano al campionato del mondo 2006.\nTrova poco spazio anche in occasione della Copa Am\u00e9rica 2007, manifestazione in cui l'Argentina giunge alla finale, persa contro il . Nel torneo colleziona due presenze, entrando a partita in corso contro e . Proprio contro la Colombia segna la sua unica rete nella competizione.\nLe prestazioni con il Genoa lo portano ad essere convocato con pi\u00f9 frequenza, soprattutto da quando la nazionale \u00e8 guidata da Diego Armando Maradona: Milito parte spesso dalla panchina, per subentrare a partita in corso.\nDopo la stagione disputata con l'Inter, Maradona lo inserisce nella lista dei convocati per i Mondiali sudafricani del 2010, nei quali prende parte a due partite senza realizzare gol, l'Argentina verr\u00e0 eliminata dal Mondiale ai quarti di finale.\nIl 1\u00ba giugno 2011 viene inserito dal CT Batista nella lista dei 26 pre-convocati in vista della Coppa America di luglio insieme al fratello Gabi e ai compagni Zanetti e Cambiasso, venendo confermato, poi, nella rosa dei 23 giocatori. Alla fine per\u00f2 non giocher\u00e0 nessuna delle partite della competizione.\nStatistiche.\nPresenze e reti nei club.\nTra club e nazionale, Milito ha giocato globalmente 631 partite segnando 259 reti, alla media di 0,41 gol a partita."}
{"id": "315266", "revid": "7336", "url": "https://it.wikipedia.org/wiki?curid=315266", "title": "Oliva all'ascolana", "text": ""}
{"id": "315267", "revid": "181699", "url": "https://it.wikipedia.org/wiki?curid=315267", "title": "Olive all'ascolana", "text": ""}
{"id": "315270", "revid": "1982", "url": "https://it.wikipedia.org/wiki?curid=315270", "title": "Dhekelia", "text": ""}
{"id": "315272", "revid": "30129", "url": "https://it.wikipedia.org/wiki?curid=315272", "title": "Le Nozze di Figaro", "text": ""}
{"id": "315275", "revid": "6199", "url": "https://it.wikipedia.org/wiki?curid=315275", "title": "Gaetano Allotta di Belmonte", "text": ""}
{"id": "315276", "revid": "2196806", "url": "https://it.wikipedia.org/wiki?curid=315276", "title": "Ravastrello", "text": ""}
{"id": "315287", "revid": "124136488", "url": "https://it.wikipedia.org/wiki?curid=315287", "title": "Radiocomando", "text": "Il radiocomando \u00e8 un dispositivo utilizzato per comandare a distanza un'apparecchiatura usando le onde radio come mezzo di trasmissione.\nLe tecniche di controllo a distanza via radio vengono utilizzate in ambito civile, industriale, militare e nella ricerca scientifica.\nStoria.\nL'idea di utilizzare la radio come mezzo di controllo a distanza nasce in pratica assieme alla radio stessa.\nNel 1898 Nikola Tesla al Madison Square Garden diede una dimostrazione di un'imbarcazione radiocomandata. Celebre l'esperimento di Guglielmo Marconi che nel 1930 comand\u00f2 l'accensione dell'illuminazione pubblica di Sydney dalla sua nave Elettra che si trovava a Genova.\nNel corso della seconda guerra mondiale ci furono parecchi tentativi di realizzare ordigni comandati a distanza, ma la tecnologia disponibile all'epoca non permise la realizzazione di apparecchiature efficaci.\nI primi radiocomandi si basavano sulla trasmissione di un segnale radio modulato con uno o pi\u00f9 segnali a bassa frequenza (generalmente nel campo delle frequenze udibili). Il segnale in uscita del ricevitore comandava un particolare tipo di rel\u00e8 a lamine vibranti. Queste lamine risuonando, ognuna ad una particolare frequenza, permettevano di distinguere i vari segnali trasmessi e di intraprendere azioni diverse in funzione dei segnali inviati.\nNegli anni sessanta lo sviluppo dei transistor permise di ridurre le dimensioni dei radiocomandi e di aumentarne efficienza e affidabilit\u00e0. Si trattava comunque di dispositivi che permettevano solo un controllo di tipo acceso/spento. \nNegli anni settanta l'avvento dei circuiti integrati rese possibile la realizzazione di radiocomandi proporzionali ovvero di apparecchi che permettevano di comandare la posizione di un servocomando in maniera correlata alla posizione della leva di controllo.\nPer quanto riguarda la parte a radiofrequenza i primi radiocomandi utilizzavamo la modulazione di ampiezza, che permetteva di utilizzare circuiti pi\u00f9 semplici a costo per\u00f2 di una elevata sensibilit\u00e0 ai disturbi e una bassa efficienza. In seguito, grazie alla miniaturizzazione dei circuiti, fu possibile realizzare radiocomandi che trasmettevano in modulazione di frequenza ed erano molto meno sensibili ai disturbi.\nRadiocomandi industriali.\nVengono spesso utilizzati per il comando a distanza di gru, di autobetoniere e altre apparecchiature nelle quali per sicurezza o praticit\u00e0 l'operatore non deve essere vincolato ad una consolle di controllo. In questi casi si pone particolare attenzione alla sicurezza e i radiocomandi sono progettati in maniera da bloccare tutte le manovre in assenza di segnale da parte della trasmittente onde evitare pericolosi movimenti fuori controllo.\nUsi militare e scientifico.\nPur venendo definiti radiocomandati, i veicoli militari e di ricerca scientifica sono in genere dotati di sistemi di guida automatica computerizzati che permettono un controllo attraverso direttive del tipo \"portati nella tal posizione\" piuttosto che di comandi del tipo \"gira a destra\".\nUn caso particolare sono le apparecchiature comandate a distanza utilizzate per ispezioni e per disinnescare bombe, che vengono comunemente chiamate robot. Tale denominazione \u00e8 erronea in quanto questi dispositivi non sono in grado di operare in maniera autonoma e sono quindi propriamente degli apparecchi radiocomandati.\nUsi in ambito civile.\nI radiocomandi vengono spesso utilizzati per comandare l'apertura e chiusura di cancelli, garage, barriere e dissuasori, oppure per l'apertura e chiusura di auto, attivazione e disattivazione di antifurti.\nIn questo settore vi sono radiocomandi che trasmettono diversi tipi di codice:\nInoltre si possono distinguere:\nModellismo.\nI radiocomandi vengono usati da alcuni decenni per il controllo dei modelli dinamici. I telecomandi utilizzati nel modellismo sono del tipo proporzionale e utilizzano vari sistemi per trasmettere il segnale dei vari canali, il pi\u00f9 diffuso \u00e8 la codifica in modulazione di larghezza di impulso (PWM). In pratica viene trasmesso periodicamente un treno di impulsi, un impulso per ogni canale disponibile, la cui durata dipende dalla posizione della relativa leva di controllo. La durata degli impulsi \u00e8 standardizzata in maniera da permettere l'utilizzo di attuatori di marche diverse e pu\u00f2 variare da 920 a 2120 \u00b5s. La durata di 1520 \u00b5s corrisponde alla posizione di \"neutro\". Questo segnale inviato ad un apposito servocomando verr\u00e0 trasformato in un movimento meccanico.\nFra apparecchiature di alto livello si \u00e8 diffuso negli ultimi anni l'uso di un sistema di trasmissione digitale. In pratica la posizione delle leve di controllo viene dapprima convertita in digitale e quindi trasmessa al modello come un flusso di dati. Il vantaggio di tale tecnologia \u00e8 la possibilit\u00e0 di effettuare un controllo di validit\u00e0 dei dati ricevuti e, nel caso la trasmissione non sia valida, agire secondo impostazioni preselezionate bloccando i servocomandi o impostandoli in una posizione predefinita.\nIl numero di canali, ovvero di controlli, disponibili pu\u00f2 variare dai due delle apparecchiature pi\u00f9 semplici ed economiche ai quattordici dei modelli pi\u00f9 costosi.\nLa frequenza del segnale radio \u00e8 soggetta alle disposizioni del Ministero dello sviluppo economico come nel decreto del 2010. Le bande utilizzabili sono quelle definite in base ad un decreto mirante ad armonizzare le radiofrequenza in tutta Europa. Le bande da 26,990 MHz a 27,200 MHz e da 40,665 MHz a 40,875 MHz e 72,080 MHz e 72,240 MHz sono utilizzabili esclusivamente per gli aeromodelli. All'interno di ogni banda sono definite delle precise frequenze da poter utilizzare chiamate canali. Gli apparecchi devono essere omologati per l'uso in Italia."}
{"id": "315288", "revid": "17654", "url": "https://it.wikipedia.org/wiki?curid=315288", "title": "Quod scripsi,scripsi", "text": ""}
{"id": "315290", "revid": "767487", "url": "https://it.wikipedia.org/wiki?curid=315290", "title": "John Lewis (pianista)", "text": "Lewis fu spesso paragonato a Duke Ellington per la capacit\u00e0 di valorizzare ogni singola voce all'interno del suo Modern Jazz Quartet, unendo la libert\u00e0 espressiva e improvvisativa dei singoli musicisti da una parte ai canoni fissi scritti a base delle composizioni. Lewis riusc\u00ec a tenere unita la sua formazione per decenni suonando una musica che poco accoglieva delle allora recenti influenze jazzistiche, cos\u00ec proprio come fece Ellington, tanto che la descrizione dell'evoluzione della musica afro-americana potrebbe prescindere dal loro contributo, sebbene entrambi diedero un altissimo contributo di qualit\u00e0 al mondo jazzistico.\nBiografia.\nNato a La Grange, sobborgo di Chicago, cresce in una famiglia borghese, ad Albuquerque , nel Nuovo Messico, dove si era trasferito con la famiglia. In quella zona, non esistevano grosse tensioni razziste nei riguardi della comunit\u00e0 nera. Lo stesso Lewis ricorda che erano gli indiani e i messicani a passarsela male in quella zona, e non i neri. Ebbe la possibilit\u00e0 di compiere buoni studi, dedicandosi sia alla musica che alle scienze umane. Si sarebbe laureato in Antropologia all'universit\u00e0 del Nuovo Messico se non fosse stato chiamato alle armi nel 1942 e mandato sui fronti di guerra in Europa. In Normandia in quel periodo conobbe Kenny Clarke. Al ritorno dalla guerra non riprese gli studi universitari e si dedic\u00f2 completamente allo studio della musica. Si trasfer\u00ec a New York nel 1946 per seguire gli studi alla Manhattan School of Music. L'incontro pi\u00f9 importante in quel periodo fu con il trombettista Dizzy Gillespie, che gli propose di scrivere degli arrangiamenti (da cui nacque l'emblematica \"Two bass hit\") fino a prendere il posto di Thelonious Monk come pianista nella sua orchestra. Assieme a Kenny Clarke e Gillespie gir\u00f2 tutti gli Stati Uniti d'America e mezza Europa, approfondendo contemporaneamente lo studio del pianoforte classico, l'esperienza di arrangiatore e quella di compositore. Nel 1952, con il vibrafonista Milton Jackson il contrabbassista Percy Heath, il batterista Kenny Clarke, fond\u00f2 il Modern Jazz Quartet, tra i gruppi pi\u00f9 importanti della storia della musica afro-americana. Kenny Clarke fu sostituito nel 1955 da Connie Kay. Il famoso gruppo, proprio grazie alla personalit\u00e0 di Lewis, era fortemente caratterizzato da uno stile inconfondibile e particolarmente raffinato, che trasformava e filtrava sapientemente le caratteristiche blues della musica afro-americana con quelle della tradizione colta europea."}
{"id": "315292", "revid": "117665144", "url": "https://it.wikipedia.org/wiki?curid=315292", "title": "Aldo Loris Rossi", "text": "La sua opera.\nIl suo lavoro di architetto ha seguito il cammino dell'Architettura organica di Frank Lloyd Wright, ma non ha tralasciato anche altre fonti d'ispirazione come l'espressionismo, il futurismo, il neoplasticismo, il costruttivismo, sempre, comunque, in stretto connubio con in temi del Movimento Moderno ed all'interno di quei variegati sviluppi del Razionalismo Italiano. La sua architettura \u00e8 tra le pi\u00f9 originali nel contesto contemporaneo e si realizza attraverso l'articolazione dei volumi intorno ad un nucleo centrale, che vengono quasi esplosi all'esterno come da una forza centrifuga, seppur all'interno di un rigoroso controllo geometrico e strutturale.\nPartecip\u00f2 regolarmente alla rubrica radiofonica \"Overshoot\" su Radio Radicale con Enrico Salvatori sui temi relativi al territorio, all'urbanistica, all'ambiente e alla storia dell'architettura e le politiche urbanistiche.\nSottoline\u00f2 spesso la necessit\u00e0 di \"rottamare la spazzatura edilizia post-bellica priva di qualit\u00e0 e non antisismica, attraverso un masterplan vertebrale e un sistema di trasporti intermodale che tenga conto anche delle questioni dell'ambiente\"."}
{"id": "315296", "revid": "287204", "url": "https://it.wikipedia.org/wiki?curid=315296", "title": "Concetti fluidi e analogie creative", "text": "Concetti fluidi e analogie creative \u00e8 un saggio di Douglas Hofstadter.\nIl libro, che ha come sottotitolo \"Modelli per calcolatore dei meccanismi fondamentali del pensiero\", cerca di vedere come un computer potrebbe dare risposte plausibili a domande come: \"se la stringa \"abc\" diventa \"abd\", cosa diventer\u00e0 \"efg\"?\" La risposta che quasi tutti darebbero \u00e8 \"efh\", immaginando come regola \"l'ultima lettera della stringa viene sostituita dalla successiva in ordine alfabetico\". Qualcun altro potrebbe per\u00f2 dire \"efd\" (\"l'ultima lettera della stringa viene sostituita da \"d\"\"), ma anche \"No, diventa \"abd\"\" (la stringa tutt'intera viene sostituita da \"abd\"\") \u00e8 una risposta plausibile.\nHofstadter \u00e8 diventato famoso per il suo libro \"G\u00f6del, Escher, Bach\", dove vengono trattati moltissimi temi; questo libro invece tratta dei risultati ottenuti dal gruppo di ricerca sulle scienze cognitive (nome da lui preferito a quello usuale di intelligenza artificiale) guidato appunto da Hofstadter. Alcuni dei capitoli sono cos\u00ec stati scritti insieme ad altri ricercatori, anche se sono stati rivisti dall'autore per uniformare lo stile del libro.\nIl punto di vista di Hofstadter e del suo gruppo di lavoro \u00e8 molto diverso dal filone principale dell'intelligenza artificiale; l'idea che traspare dal testo \u00e8 il cercare un sistema per definire in maniera rigorosamente automatica, e in un certo senso subcognitiva, il concetto di analogia. Un sistema che sappia fare delle analogie pu\u00f2 essere considerato intelligente; per arrivare a compiere analogie, il passo necessario \u00e8 quello dello slittamento (\"slippage\") dei concetti. Nell'esempio iniziale, il concetto da far slittare \u00e8 quello legato a \"successione di lettere dell'alfabeto\"; ma se la seconda stringa invece che \"efg\" fosse stata \"xyz\" sarebbero stati necessari ulteriori slittamenti. Si potrebbe aggiungere il concetto di \"alfabeto circolare\" e arrivare a \"xya; oppure eguagliare \"a\" e \"z\" come \"estremi dell'alfabeto\" e giungere cos\u00ec a wyz\". Tutto questo viene trattato nel capitolo dedicato a Copycat, uno dei sistemi giocattolo studiati, insieme a Seek-Whence che generalizza successioni di numeri, Jumbo che costruisce anagrammi, o Letter Spirit che sfrutta i \"grigliabeti\" (alfabeti con il vincolo di essere formati dai segmenti di un display a LED) per scoprire come completare un alfabeto con un certo \"stile\".\nHofstadter afferma veementemente le proprie idee e non lesina certo critiche agli altri filoni dell'IA, che secondo lui sono partiti con obbiettivi troppo ambiziosi e quindi alla fine si riducono a una serie di comportamenti ad hoc messi insieme. I suoi microambienti di studio, e i \"codicelli\" (\"codelets\") che compiono operazioni subcognitive, dovrebbero permettere di isolare comportamenti a pi\u00f9 alto livello che forniscano nuove idee per lo studio della cognitivit\u00e0.\nLa versione italiana del libro contiene una postfazione (scritta direttamente in italiano dall'autore) che racconta i problemi di traduzione, che portano anch'essi a uno slittamento dei termini come del resto gi\u00e0 fatto notare all'interno del libro, ed \u00e8 una specie di ponte verso i temi che Hofstadter tratter\u00e0 nel suo successivo \"Le Ton Beau de Marot\"."}
{"id": "315298", "revid": "767487", "url": "https://it.wikipedia.org/wiki?curid=315298", "title": "Santa Maradona", "text": "Santa Maradona \u00e8 un film del 2001 scritto e diretto da Marco Ponti, interamente girato a Torino. Si tratta dell'opera prima di Marco Ponti, come regista di lungometraggi. Il titolo \u00e8 preso da una canzone del gruppo francese Mano Negra, contenuta nell'album \"Casa Babylon\" del 1994.\nTrama.\nAndrea Straniero, laureato in lettere, 27 anni, \u00e8 l'emblema di una generazione ricca di insicurezze, che passa da un colloquio di lavoro all'altro con scarsi successi. Il ragazzo vive a Torino in un appartamento con il suo amico Bartolomeo Vanzetti \"Bart\", con il quale condivide la monotonia di tutti i giorni. Bart, dal canto suo, si definisce critico letterario, ma in realt\u00e0 si fa mandare le recensioni da un cugino in Sicilia per inoltrarle al giornale una volta firmate: di fatto passa le giornate a poltrire. I due hanno anche un'amica, Lucia, di origini italo-indiane, fidanzata con Marco, un ragazzo egocentrico e presuntuoso che pare ostentare una sicurezza solo di facciata, ragion per cui Bart, da cinico e indolente, non perde occasione per suggerire all'amica di lasciarlo.\nAndrea e Bart vivono di espedienti. Talvolta si dilettano a rubare nei negozi per provare quel brivido che sembra mancare alle loro giornate. Un tempo vivevano con un terzo amico, Pier, in viaggio da molti mesi (torner\u00e0 improvvisamente a casa in stato incosciente per le troppe droghe prese), ma senza di lui la casa \u00e8 troppo costosa: perci\u00f2, prima di uscire, devono sempre controllare che il minaccioso proprietario non sia appostato per riscuotere gli affitti arretrati. Andrea e Bart sono estremamente appassionati di calcio, cinema e lettura.\nCorrendo all'ennesimo colloquio, Andrea si scontra con Dolores, giovane attrice di teatro e maestra, da cui rimane folgorato. Casualmente la reincontra tempo dopo: lei \u00e8 sfuggente ma lui riesce a rintracciarla. Tra i due nasce una storia d'amore, fin quando lei confessa di essere andata a letto con il regista di uno spettacolo teatrale a cui aspirava, ma due giorni prima di conoscere Andrea. Il ragazzo la lascia immediatamente, ma Bart tenta di fargli capire l'errore: la ragazza non l'ha tradito, anzi, \u00e8 positivo che abbia confessato il gesto e Andrea sbaglia a concentrarsi su un particolare insignificante di Dolores perdendosi la spettacolarit\u00e0 della persona.\nNel frattempo Andrea riesce a superare due colloqui di lavoro per una grossa azienda. Una sera, in discoteca rivede Dolores: i due si baciano, ma Andrea \u00e8 ancora arrabbiato e si separano nuovamente. Al colloquio finale ripensa all'incontro: mentre il direttore creativo gli propone un lavoro a Roma, Andrea rifiuta per poter rimettere a posto il rapporto con Dolores.\nLa scena finale vede lo sfogo di Andrea con Bart. Il primo \u00e8 completamente disilluso dalla vita monotona che li affligge, il secondo sottolinea che pi\u00f9 di tanto non si pu\u00f2 fare, ma una cosa \u00e8 certa: Andrea sta subendo questa monotonia a cui dovrebbe mettere fine tornando da Dolores. I due litigano violentemente, anche perch\u00e9 il rimprovero arriva proprio da Bart, emblema dell'accidia. Alla fine Andrea accetter\u00e0 di \"rimettere a posto le cose\" in un finale aperto.\nProduzione.\nIl regista Marco Ponti ha dichiarato in un'intervista:"}
{"id": "315300", "revid": "26601", "url": "https://it.wikipedia.org/wiki?curid=315300", "title": "Religione monoteista", "text": ""}
{"id": "315305", "revid": "767487", "url": "https://it.wikipedia.org/wiki?curid=315305", "title": "Incantesimo nei mari del sud", "text": "Incantesimo nei mari del sud \u00e8 un film del 1949, diretto da Frank Launder e tratto dal romanzo \"La laguna azzurra\" di Henry De Vere Stacpoole.\nTrama.\nSopravvissuti ad un naufragio con l'aiuto di un marinaio che poi morir\u00e0, i piccoli Emmeline Foster e Michael Reynolds crescono su un'isola deserta. Diventati adolescenti, scopriranno l'amore e il sesso, faranno anche un figlio e poi cercheranno di tornare alla civilt\u00e0.\nNote.\nIl romanzo era gi\u00e0 stato portato sullo schermo nel 1923 col film \"The Blue Lagoon\".\nNel 1980 ne \u00e8 stato girato un \"remake\" dal titolo \"Laguna blu\", diretto da Randal Kleiser con Christopher Atkins e Brooke Shields."}
{"id": "315308", "revid": "767487", "url": "https://it.wikipedia.org/wiki?curid=315308", "title": "Cesare e Cleopatra", "text": "Cesare e Cleopatra (\"Caesar and Cleopatra \") \u00e8 un film del 1945 diretto da Gabriel Pascal e tratto dall'opera di George Bernard Shaw.\nIl film \u00e8 stato presentato in concorso al Festival di Cannes 1946.\nTrama.\nLa pellicola \u00e8 ambientata nel 48 a.C. quando Giulio Cesare, dopo l'assassinio di Pompeo, and\u00f2 in Egitto per punire il re Tolomeo XIII e mettere al trono la regina Cleopatra, con cui ebbe una relazione amorosa e un figlio, il successore di Cleopatra stessa, che verr\u00e0 chiamato Tolomeo XV pi\u00f9 noto come \"Cesarione\". A causa di ci\u00f2 Cesare rimarr\u00e0 rinchiuso con Cleopatra nel suo palazzo a causa della rivolta del popolo egiziano.\nProduzione.\nVenne girato nei Denham Studios di Denham nel Buckinghamshire.\nRealizzato a colori \u00e8 stato il film pi\u00f9 costoso prodotto negli studios britannici fino ad allora, la produzione fece portare della vera sabbia egiziana per dare un colore pi\u00f9 veritiero.\nAnche a causa dei bombardamenti che continuarono per tutta il periodo in cui il film fu girato, la protagonista fu vittima di un aborto.\nDistribuzione.\nDistribuito dalla Eagle-Lion Distributors Limited, il film venne presentato a Londra l'11 dicembre 1945 e il 14 gennaio 1946, uscendo nelle sale britanniche il 16 settembre 1946. Sempre nel 1946, in settembre, fu presentato in concorso al Festival di Cannes; il 6 settembre usc\u00ec anche negli Stati Uniti, distribuito dalla United Artists; il 17 dicembre in Germania, distribuito dalla J. Arthur Rank Film; il 27 dicembre, in Argentina.\nLa pellicola \u00e8 stata distribuita nel 1984 in VHS dalla Marquis Video in Canada. Nel 2001, la Video Film Express lo fece uscire sul mercato olandese in DVD mentre, nel 2005, l'Elephant Films lo distribu\u00ec in Francia e, nel 2010, l'Eclipse from the Criterion Collection negli Stati Uniti. In Germania, la distribuzione in DVD fu curata nel 2010 dalla Intergroove Media e, nel 2015, dalla Edel Media &amp; Entertainment.\nAccoglienza.\nIncassi.\nIl film, secondo il saggio specializzato \"Realism and Tinsel: Cinema and Society in Britain 1939-48\" di Robert Murphy, fu una \"vera e propria attrazione\" per i botteghini del cinema dell'epoca.\nHa guadagnato 1.363.371 dollari negli Stati Uniti e fu uno dei pi\u00f9 popolari film britannici mai usciti. Ugualmente, la pellicola ha deluso le aspettative della produzione: il magazine \"Variety\" nel mese di ottobre del 1946 ha stimato che il film abbia causato una perdita intorno ai 3 milioni di dollari.\nCritica.\nIl film ha ottenuto critiche generalmente negative: il New York Times del 6 settembre 1946 giudica il film tedioso, descrivendo in questo modo la sceneggiatura di George Bernard Shaw:\nLa rivista Variety in una recensione del 31 dicembre 1945 la definisce \"una delusione\", spiegando che \"nonostante la sua magnificenza l'interesse per la storia resti vago.\""}
{"id": "315314", "revid": "1529788", "url": "https://it.wikipedia.org/wiki?curid=315314", "title": "Missionario", "text": "Un missionario \u00e8 colui che si impegna a diffondere una religione in aree in cui non \u00e8 ancora diffusa.\nEtimologia.\nIl termine \"missione\" prende corpo verso la met\u00e0 del Cinquecento e sono i Gesuiti a promuoverne l'utilizzo: esso proviene dall'introduzione del quarto voto da parte di Ignazio di Loyola durante la costituzione della Compagnia di Ges\u00f9.\nL'origine teologica del termine \u00e8 la traduzione latina della parola greca apostolo;\nNon sempre la diffusione della propria religione \u00e8 il compito principale del missionario, specialmente quando questi operi in zone con elevata eterogeneit\u00e0 culturale.\nBench\u00e9 nell'accezione comune \"missionario\" riguardi prevalentemente il Cristianesimo anche altre religioni con vocazione universale formano missionari che procedono nello stesso identico modo.\nVocazione missionaria nella Bibbia.\nIl primo fondamento biblico delle missioni pu\u00f2 essere ricercato nella , dove Abramo \u00e8 benedetto da Dio perch\u00e9 attraverso egli e la sua discendenza siano benedetti tutti i popoli della Terra.\nLa vocazione missionaria dei cristiani \u00e8 ben descritta dagli ultimi versi del :\nMissioni cristiane.\nL'opera missionaria cristiana \u00e8 iniziata dallo stesso Ges\u00f9, anche oltre i confini d'Israele, ed \u00e8 estesa poi agli apostoli ed ai discepoli.\nI primi evangelizzatori diressero la loro attenzione alle comunit\u00e0 ebraiche dal bacino mediterraneo, per aprirsi poi anche ai gentili, cio\u00e8 a non credenti di origine non ebraiche. Con l'impeto della prima ondata evangelizzatrice, la Chiesa si diffuse cos\u00ec in Medio Oriente, Africa settentrionale, Italia e Spagna, nonch\u00e9 all'interno dell'Asia.\nIl termine \"missionario\" ha origine nel 1598 nelle spedizioni dei Gesuiti, dal latino \"missiones\" (nom. \"missio\").\nMissionari cattolici.\nLa Chiesa cattolica \"per sua natura \u00e8 missionaria, in quanto essa trae origine dalla missione del Figlio e dalla missione dello Spirito Santo\", come affermato nel decreto \"Ad Gentes\" del Concilio Vaticano II. \"Essa esiste per evangelizzare\", afferma Paolo VI nell'esortazione apostolica Evangelii nuntiandi.\nLa Congregazione per l'Evangelizzazione dei Popoli, che ha origine con papa Gregorio XV nel 1622, \u00e8 il dicastero che ha competenza per tutto quello che riguarda l'attivit\u00e0 missionaria: dirige e coordina l'opera di evangelizzazione.\nFa parte della Congregazione anche l'Agenzia Fides, agenzia di stampa del Vaticano, che ha origine con Pio XI nel 1927 come prima Agenzia missionaria della Chiesa ed \u00e8 tra le prime agenzie di stampa nel mondo.\nUn apposito Comitato direttivo della suddetta Congregazione coordina anche le Pontificie Opere Missionarie, \"strumento per la cooperazione alla missione universale della Chiesa nel mondo\" in cui l'annuncio del Vangelo si fa anche intervento in aiuto del prossimo\". Esse sono della Propagazione della Fede (1622), della Santa Infanzia (1843), di San Pietro Apostolo (1889), e la Pontificia Unione Missionaria (1916). In Italia, dal 2005, la Direzione nazionale fa parte della Fondazione Missio, \"organismo pastorale\" costituito dalla Conferenza Episcopale Italiana \"al fine di sostenere e promuovere, anche in collaborazione con altri enti e organismi, la dimensione missionaria della comunit\u00e0 ecclesiale italiana\"\nNel Cammino neocatecumenale, che si prefigge la riscoperta del Battesimo per riportare alla fede, vi sono attivit\u00e0 missionarie quali le Famiglie in missione: nate nel 1986, esse danno la loro disponibilit\u00e0 per andare in qualunque parte del mondo, in modo gratuito.. Nel 2011 vi sono oltre ottocento \"famiglie in missione\".\nOgni anno la Chiesa celebra la Giornata Missionaria Mondiale in favore dell'attivit\u00e0 missionaria. Proposta nel 1926 dall'Opera della Propagazione della Fede a papa Pio XI, fu celebrata per la prima volta nel 1927.\nL'attualit\u00e0 dell'attivit\u00e0 missionaria della Chiesa \u00e8 il tema della enciclica \"Redemptoris Missio\" di Giovanni Paolo II, nella quale si afferma anche che \"la missione di Cristo redentore, affidata alla Chiesa, \u00e8 ancora ben lontana dal suo compimento \u2026 Uno sguardo d'insieme all'umanit\u00e0 dimostra che tale missione \u00e8 ancora agli inizi e che dobbiamo impegnarci con tutte le forze al suo servizio\".\nOrganizzazione.\nPoich\u00e9 la Chiesa solitamente si organizza su base territoriale, le missioni, specialmente nelle prime fasi, vennero prese in carico in gran parte da ordini e congregazioni, che sono pi\u00f9 flessibili e \"personali\" rispetto alla gerarchia secolare. Nel corso del tempo nelle aree missionarie vengono fondate delle nuove strutture, spesso partendo da giurisdizioni speciali quali prefetture apostoliche o vicariati apostolici, che tendono a conseguire lo status di normali diocesi. Quando la giovane Chiesa viene considerata \"cresciuta\" viene stabilita una gerarchia vera e propria, organizzata in province ecclesiastiche.\nMartiri nell'attualit\u00e0.\nIl 7 maggio 2000 si \u00e8 tenuta a Roma una commemorazione ecumenica dei martiri del XX secolo, nel corso della quale Giovanni Paolo II ha affermato:\nL'agenzia Fides, agenzia stampa del Vaticano parte della Congregazione per l'Evangelizzazione dei Popoli, pubblica ogni anno un elenco degli operatori pastorali rimasti uccisi, includendo sacerdoti, religiosi, seminaristi e volontari laici.\nMissioni protestanti.\nL'Esercito della Salvezza (inglese \"Salvation Army\") \u00e8 la principale organizzazione missionaria protestante di origine metodista a livello mondiale, dopo la Chiesa Cattolica, fondata nel 1865 da William Booth a Londra con lo scopo di diffondere il Cristianesimo e portare aiuto ai bisognosi e che si dedica principalmente all'aiuto agli emarginati, senza tetto, alcolizzati, tossicodipendenti, prostitute. Nel 1887 l'Esercito della Salvezza arriv\u00f2 in Italia. Nel mondo l'EdS ha stabilito moltissimi centri vacanze economici e ostelli della gioventu'. In Italia, a Bobbio Pellice e ad Ischia si trovano dei Centri Vacanze aperti a tutti. Inoltre l'EdS gestisce ospedali, scuole primarie, accademie teologiche, dormitori per senzatetto, mense economiche e luoghi di aggregazione culturali.\nLa Chiesa Valdese, come la Metropolitan Community Church (MCC) di Firenze che conduce un'opera missionaria particolare verso le comunit\u00e0 lesbiche, gay, bisessuali e transgender oltre ad occuparsi di giustizia sociale e salvaguardia del Creato, invece si impegna attivamente nella lotta all'omofobia e nel supporto alla comunit\u00e0 LGBT. Il dibattito sul tema dell'omosessualit\u00e0 avviene anche tramite la \"R.E.F.O.\" (\"Rete Evangelica Fede e Omosessualit\u00e0\",) e l\"'Associazione Fiumi d'acqua viva - Evangelici su Fede e Omosessualit\u00e0\"\". La benedizione delle coppie omoaffettive \u00e8 stata approvata da un ordine del giorno del sinodo della Chiesa valdese il 26 agosto 2010 \u00ab laddove la chiesa locale abbia raggiunto un consenso maturo e rispettoso delle diverse posizioni \u00bb; l'orientamento \u00e8 stato confermato nel corso del Sinodo 2011.\nPer la Chiesa cristiana evangelica dei fratelli, invece, ci sono due comitati: il \"Brethren Educational Network\", che si occupa dell'istruzione biblica, con centri di formazione e di discepolato e facolt\u00e0 teologiche ed il \"Brethren International Network\", che si occupa di mantenere contatti tra le assemblee nel mondo. Molte di queste si avvalgono dell'Ente Morale di Firenze per l'amministrazione dei loro locali di culto. L'Ente Morale amministra anche gli immobili che ospitano il \" Centro Evangelico di Poggio Ubertini \"(Firenze), il \"Centro Bethel \"di Castelnuovo della Daunia (Foggia), il \"Centro Anziani\" di Casorzo (Asti). Il movimento dei Fratelli gestisce l'Opera Missionaria Evangelica dei Fratelli Italiani (OMEFI), che si occupa della missione all'estero, la casa editrice \" Unione Cristiana Edizioni Bibliche \"(UCEB) con sede a Fondi (Latina) e l\u2019\" Istituto Biblico Evangelico Italiano \"(IBEI) di Roma Finocchio. Le assemblee \"dei Fratelli\" sostengono vari asili infantili e una residenza per anziani.\nIl MMTC (Centro Training Missionario Manmin) \u00e8 stato istituito per fornire un vasto programma di formazione interculturale e tutte le opportunit\u00e0 della Manmin Central Church per l'evangelizzazione del mondo. Essa ha commissionato pi\u00f9 di 103 missionari in 22 paesi\nIn Italia, la Chiesa universale del regno di Dio di Roma, che si trova nella zona della Stazione Termini, opera tutti i giorni della settimana come \u201c\"Centro d'Aiuto Spirituale\"\u201d e \u201c\"Comunit\u00e0 Cristiana dello Spirito Santo\"\u201d cos\u00ec com'\u00e8 denominata in Italia. A Firenze \u00e8 visibile l'attivit\u00e0 della branca caritativa Cuore d'Oro che va incontro ai pi\u00f9 bisognosi distribuendo cibo e bevande.\nLa comunit\u00e0 della Chiesa evangelica della riconciliazione \u00e8 impegnata su vari fronti sociali, come visite in ospedale, sostegno psicologico, cura d'anima, evangelizzazione, incontri infrasettimanali nelle case. Molte persone in ogni fascia di et\u00e0 sono impegnate in vari ministeri, impegni che scandiscono la vita della comunit\u00e0 stessa e portano crescita personale e collettiva. C'\u00e8 una squadra di responsabili guidata dai pastori Ernesto Bretscher e Maurizio Nano, che insieme inseguono la conoscenza e la presenza di Dio nelle loro vite, e allo stesso tempo si adoperano per la crescita della chiesa, condividendo le loro stesse vite. Fra le sue iniziative l\u2019\"Istituto di Studi Storici e Teologici \u201cG. F. Alois\u201d\" di Caserta, i programmi caritativi e sociali della \"Fondazione Emmaus\" e di \"SOS Terzo Mondo\", le iniziative di preghiera interdenominazionale degli Intercessori per l'Italia. A fianco alla loro attivit\u00e0 evangelistica avviano un'attivit\u00e0 sociale in favore dei bambini di famiglie disagiate. il 28 luglio 2014 la Chiesa ha ospitato un importante e storico (per il mondo evangelico) incontro ecumenico con Papa Francesco (Bergoglio). ove le parole del Papa ai pentecostali sono state: \"lo Spirito fa la diversit\u00e0 ma anche l'unit\u00e0\".\nRiguardo ai battisti, grazie agli ingenti sforzi economici in loro favore da parte delle chiese battiste americane, sono giunti aiuti soprattutto di tipo assistenziale-pastorale, oltre che diretti all'evangelizzazione. Il numero dei membri di chiesa raddoppia e cos\u00ec il numero dei pastori. Si apre l'istituto G.B.Taylor di Roma con un orfanotrofio ed una casa di riposo. Viene aperta la nuova scuola teologica di Rivoli (in provincia di Torino) e la scuola femminile di Villa Betania a Roma. Si costruiscono i centri giovanili di Santa Severa e Rocca di Papa (entrambe in provincia di Roma) e nel 1956 nasce l'Unione cristiana evangelica battista d'Italia\nFra le opere sociali create e amministrate dalla comunit\u00e0 metodista si contano numerose scuole, ospedali e centri di accoglienza in moltissimi paesi del mondo.\nMissionari in religioni non cristiane.\nIslam.\nL'Islam, la seconda pi\u00f9 diffusa religione al mondo dopo il Cristianesimo, si \u00e8 diffuso rapidamente dalla Penisola arabica insieme agli esploratori, i mercanti e le carovane oltre che durante le successive conquiste militari della Spagna, dell'Ifriqiya e del Vicino Oriente.\nNell'epoca considerata aurea dell'Islam (VII-X secolo), i numerosi movimenti eterodossi hanno cercato senza requie di convincere i musulmani ad abbracciare la loro peculiare visione dell'Islam. In particolare furono attivi, tra l'VIII e il XII secolo, gli Ismailiti, coordinati da un capo-propagandista (\"d\u0101\u02bf\u012b al-du\u02bf\u0101t\") che risiedeva al Cairo e che era sottoposto alle direttive e al controllo dell'Imam fatimide in persona.\nAltri tipi di missionari/propagandisti di notevole rilevanza storica e dottrinale per i temi sociali che trattavano furono quelli kharigiti, specialmente attivi tra i Berberi delle regioni nordafricane.\nNel XX secolo alcuni governi musulmani (innanzi tutto l'Arabia Saudita) hanno cominciato a fornire fondi ad organizzazioni islamiche per l'apertura di madrasse (o scuole islamiche) e moschee anche in paesi a maggioranza non-musulmana. I fondi sono utilizzati anche per promuovere lo sviluppo economico. L'emigrazione dai paesi islamici ha consentito all'Islam di diventare la pi\u00f9 importante minoranza religiosa in Europa.\nAhmadiyya.\nIl gruppo Ahmadiyya, oltre ad essere attivo nella formazione religiosa e culturale dei suoi componenti, \u00e8 anche molto attivo nel servizio dell'umanit\u00e0 in generale. Dovunque il movimento si sia stabilito, cerca di esercitare un'influenza costruttiva dell'Islam attraverso progetti sociali, istituti educativi, servizi medico-sanitari, pubblicazioni islamiche e \ncostruzione di moschee, malgrado la persecuzione di cui sono vittime gli \"Ahmadi\" in alcuni paesi. Il movimento ha dato vita all'organizzazione \numanitaria \u201c\"Humanity First\"\u201d, che svolge missioni umanitarie in vari paesi (Bosnia, Kosovo, nella giapponese K\u014dbe, nell'indonesiana Aceh, nel Kashmir pakistano e in altri Paesi ancora).\nBah\u00e1'i.\nI bah\u00e1'\u00ed hanno avviato numerosi progetti di sviluppo economico e sociale in varie parti del mondo.\nEbraismo.\nIn tempi antichi, il patriarca ebraico Abramo e la moglie Sara erano considerati come i principali ruoli modello per \"convertire\" le masse al monoteismo basato sui versi della Genesi:\n\"Le persone che l\u00ec si erano procurate\" viene usato per indicare le persone che Abramo e Sara avevano convertito all'Ebraismo adorato da loro stessi.\nInoltre c'\u00e8 l'esempio della conversione della donna moabita Ruth come sta scritto nel Libro di Ruth. Tale conversione \u00e8 indicata come precedente per le conversioni moderne.\nIn epoca moderna, i maestri ebraici hanno ripudiato la proselitizzazione dei gentili allo scopo di convertirli. la ragione di ci\u00f2 \u00e8 che i gentili hanno gi\u00e0 una relazione completa con Dio tramite il patto noachico (si veda legge noachica). Non c'\u00e8 quindi bisogno per essi di diventare ebrei, cosa che richiede loro pi\u00f9 lavoro. Inoltre, l'ebraismo sposa un concetto di \"qualit\u00e0\" e non di \"quantit\u00e0\". \u00c8 pi\u00f9 importante agli occhi degli ebrei di avere convertiti che sono completamente impegnati nell'osservare la legge ebraica, che avere convertiti che violeranno il patto abramitico al quale sono appena stati iniziati.\nTuttavia, molti gruppi religiosi ebrei incoraggiano il \"raggiungimento\" di ebrei ormai fuori dal loro contesto culturale a causa di assimilazione o matrimonio misto.\nIl movimento incoraggia gli ebrei ad essere pi\u00f9 osservanti della Legge religiosa ebraica (halakha). Coloro che diventano religiosi sono chiamati \"Baal teshuvas\". Il vasto gruppo giudaico Hasidic, noto anche come Chabad Lubavitch ha promosso tale \"raggiungimento\" su scala mondiale. Altri gruppi come il National Jewish Outreach Program fanno altrettanto in Nord America.\nRecentemente, membri del movimento \"American Reform\" (Ebraismo riformato), hanno dato inizio ad un programma per convertire l Giudaismo, gli sposi non ebrei nei matrimoni misti e i non ebrei interessati al giudaismo.\nLa loro ragione \u00e8 che, dato il grande numero di perdite dovute all'Olocausto, i nuovi venuti devono essere cercati e accolti. Questo approccio \u00e8 stato ripudiato dal Giudaismo ortodosso e dagli ebrei conservatori come irrealistico e pericoloso.\nSostengono che questi sforzi facciano credere che il giudaismo sia una religione aperta a tutti e facile da osservare, quando l'essere ebrei comporta molte difficolt\u00e0 e sacrifici.\nTuttavia, queste pratiche di conversione attiva non appaiono essere pi\u00f9 attuali e sebbene ci possa essere stata una pubblica conoscenza di esse, non sembra essere rappresentativa in pieno dell'Ebraismo riformato.\nMissionari Vaishnava Vedantisti.\nL'ISKCON \u00e8 gestita dalla \"Governing Body Commission \"(GBC), creata da A.C. Bhaktivedanta Swami Prabhupada nel 1970 affinch\u00e9 dapprima lo affiancasse nella gestione organizzativa, e perch\u00e9 amministrasse l'ISKCON dopo la sua morte, per garantirne la crescita ed il successo della missione. Nel 1972 viene creata la BBT - \"Bhaktivedanta Book Trust\", una casa editrice impegnata nella diffusione delle opere di Prabhupada e della letteratura vaishnava, che pubblica in sessanta lingue diverse, la cui sede centrale \u00e8 a Los Angeles. Ispirato e in parte finanziato dall'ISKCON, \"Food for life\" \u00e8 un programma che si occupa della distribuzione di pasti vegetariani e di altre iniziative benefiche, quali la creazione di scuole, la protezione delle vedove, il soccorso alle vittime di disastri naturali, adozioni a distanza, ecc.\nNuove religioni.\nAlcune religioni e nuovi movimenti religiosi nati in epoche recenti favoriscono la vocazione missionaria in tutti i loro fedeli.\nMissionari degli avventisti del settimo giorno.\n\"L'Agenzia Avventista di Soccorso e di Sostegno allo Sviluppo\", ADRA, che \u00e8 legata alla Chiesa cristiana avventista del settimo giorno, \u00e8 presente in oltre 120 paesi e assiste ogni anno oltre 15 milioni di persone. Nell'Africa centro-orientale, il Congo \u00e8 un Paese con una significativa presenza avventista. Infatti, nel territorio congolese vi sono ben 626 chiese avventiste con circa 328\u00a0000 membri adulti battezzati.\nLa Chiesa avventista del 7\u00ba giorno in Congo appartiene all'area geografica dell'Africa centro-orientale dove ci sono 805 scuole elementari, 303 scuole superiori, 6 college e universit\u00e0 (a Lukanga c'\u00e8 una universit\u00e0 avventista che rilascia lauree su scienze teologiche e dell'educazione, gestione e informatica, salute pubblica, master in educazione). Inoltre, nel territorio del Congo esiste anche un ospedale e un lebbrosario, oltre a diverse cliniche, ambulatori e centri medici, tutti gestiti dalla Chiesa avventista del 7\u00ba giorno.\nMissionari della chiesa avventista del riposo sabatico.\nLa Chiesa avventista del riposo sabatico opera in Swaziland e in Zambia ove ci sono molte scuole di campagna, mentre in Tanzania c'\u00e8 una grande casa per gli orfani. In Germania, la sede principale di Dickendorf ospita una sala riunioni, un centro medico con la consulenza e rimedi naturali, e camere dove gli anziani e i malati sono curati. Un negozio di alimenti naturali distribuisce propri prodotti freschi e da forno, nonch\u00e9 prodotti di altri fornitori. In Nuova Zelanda la Chiesa gestisce una comunit\u00e0 e una scuola dell'infanzia con annesso un centro di educazione che gode di un riconoscimento ufficiale da parte del governo neozelandese. Le altre attivit\u00e0 comprendono la fornitura della zona, con una gamma di prodotti alimentari biologici e corsi in materia di salute e omeopatia. La chiesa offre anche prodotti di erboristeria per comunit\u00e0 locali\nMissionari della chiesa cristiana avventista.\nLa Conferenza generale della Chiesa cristiana avventista collabora per le missioni mondiali, la formazione universitaria privata nella \"Aurora University\" di Aurora (Illinois) di propriet\u00e0 della Chiesa cristiana avventista, la diffusione delle varie pubblicazioni della \"ACGC Publications Advent Christian General Conference\", le case ed i molti campi della vita cristiana in genere. La Conferenza generale della Chiesa cristiana avventista si riunisce ogni tre anni\nMissionari dei testimoni di Geova.\nI testimoni di Geova spendono gran parte del loro tempo testimoniando le loro dottrine nella loro zona di residenza, a seconda delle leggi delle varie nazioni, e ci\u00f2 avviene predicando di casa in casa e in tutti i luoghi ove vi siano persone, distribuendo le riviste \"La torre di guardia\" e \"Svegliatevi!\". Questo servizio non \u00e8 definito missionario ma pionieristico.\nEssi autodefiniscono \"cristiani\" s\u00e9 stessi ed i loro insegnamenti, ma non sono riconosciuti come tali da nessuna delle altre Chiese cristiane (cattolici, ortodossi, protestanti, Chiese orientali etc.) e non fanno parte del Consiglio ecumenico delle Chiese, l'organo principale che raduna le differenti Chiese cristiane nel mondo.\nMissionari della chiesa di Ges\u00f9 Cristo dei santi degli ultimi giorni.\nI Mormoni sono attivi praticanti moderni del lavoro missionario. Solo tra i 19 e i 26 anni di et\u00e0, sono incoraggiati a imbarcarsi in una missione biennale di proselitismo a tempo pieno. Questa viene solitamente prestata in una nazione estera o in un'area diversa del paese, rispetto a quella in cui vive il missionario. Anche giovani donne e coppie di pensionati possono servire in questo tipo di missione.\nI missionari solitamente passano uno o due mesi nel Centro di Addestramento missionario di Provo, nello Utah, o in altri centri sparsi nel mondo, studiando le scritture, imparando nuove lingue, e preparandosi in generale alla cultura nella quale andranno a vivere. La chiesa dei santi degli ultimi giorni ha circa 60.000 missionari in tutto il mondo.\nMissionari del Cristianesimo Scientista.\nLa missione dichiarata del Cristianesimo scientista \u00e8 quella di \"ripristinare il cristianesimo primitivo ed il suo elemento perduto di guarigione\".\nMissionari di Vita Universale.\nLa missione dichiarata di Vita Universale \u00e8 quella di ripristinare il Cristianesimo originario promuovendo attivamente il vegetarianismo e l'osservanza dei Dieci comandamenti di Dio e del Discorso della montagna di Ges\u00f9 di Nazaret.\nEffetti sociali dei missionari.\nCritiche.\nNel passato i missionari cristiani sono stati parte integrante del colonialismo, ad esempio durante la colonizzazione europea delle Americhe, dell'Africa e dell'Asia; "}
{"id": "315315", "revid": "767487", "url": "https://it.wikipedia.org/wiki?curid=315315", "title": "Ritorno alla laguna blu", "text": "Ritorno alla laguna blu (\"Return to the Blue Lagoon\") \u00e8 un film del 1991, diretto dal regista William A. Graham ed \u00e8 il seguito del film \"Laguna blu\".\nIl film \u00e8 tratto dal romanzo \"The Garden of God\" di Henry De Vere Stacpoole, anche se alcuni elementi sembrano essere ripresi da \"The Gates of Morning\" sempre dello stesso autore.\nTrama.\nUna barca alla deriva con due cadaveri e un bambino ancora vivo viene avvistata e issata a bordo di una goletta nel mare delle Maldive. Successivamente, a bordo scoppia un'epidemia di colera e il capitano cala in mare una scialuppa con a bordo la passeggera Sarah Hargrave, la figlia Lilli, il miglior marinaio della nave ancora sano e il bambino salvato poco prima ribattezzato nel frattempo Richard. Durante il viaggio Lilli e Richard cominciano a piangere e il marinaio minaccia la donna di buttarli in mare se non li avesse fatti tacere, cos\u00ec Sarah \u00e8 costretta ad ucciderlo e a buttare il corpo in mare.\nGiunti sulla stessa isola deserta dove Richard era nato e vissuto con i genitori, Sarah riesce a procurarsi cibo e acqua e si stabilisce con i bambini in una capanna abbandonata. Anni dopo, dopo aver insegnato a Richard e Lilli i fatti della vita, la donna muore, ed i due bambini, ormai adolescenti, si preparano a festeggiare la Pasqua con una caccia alle uova, dove Richard, per premiare Lilli in quanto vincitrice, le regala una perla bianca, cominciando a guardarla in modo diverso. Frattanto Lilli si sveglia col primo ciclo mestruale, come le predisse la mamma prima di morire, e a Richard viene un'erezione e uno strano senso di vergogna, mentre Lilli gli chiede di spostare il suo letto. Tuttavia i due scoprono l'amore e il sesso e cominciano ad avere sempre pi\u00f9 incontri intimi, fino a decidere di sposarsi.\nIntanto sull'isola giunge un veliero, e il capitano e i suoi marinai sbarcano per far provvista d'acqua. Sylvia, la figlia del capitano, spiega a Lilli la fisiologia della donna, mostrandole i vestiti e la cosmesi, ed insegna a ballare a Richard, portandolo, per sedurlo, in una barca nello stagno, dove cerca di baciarlo.\nIntanto uno dei marinai tenta di derubare Lilli della perla bianca datale da Richard e, dopo averla riportata con la forza alla capanna, tenta di violentarla, ma viene raggiunto e fermato dal ragazzo. I due hanno una lotta corpo a corpo in cui Richard viene colpito con il fucile, ma alla fine, giocando d'astuzia, conduce il marinaio in acqua, dove quest'ultimo viene divorato da uno squalo.\nAlla fine Lilli rivela a Richard di essere incinta, e i due decidono di non fare pi\u00f9 ritorno alla civilt\u00e0.\nIl film si conclude con le immagini dei due che giocano in acqua con il loro bambino.\nProduzione.\nMilla Jovovich ha quindici anni quando gira questo film. \u00c8 il terzo film girato dall'attrice, dopo \"Congiunzione di due lune\" e \"L'ultimo treno per Kathmandu\".\nRispetto al precedente film, in questo seguito sono assenti le scene senza veli dei protagonisti che non vengono mai presentati del tutto svestiti.\nIl film \u00e8 stato girato alle isole Figi, precisamente sull'isola di Taveuni.\nPremi e riconoscimenti.\nBench\u00e9 in questo film la giovane Milla Jovovich abbia ottenuto una nomination come migliore giovane attrice, ne ha anche ricevuta una come peggiore nuova star assieme a Brian Krause, inoltre il film ha ricevuto delle nomination anche come peggior regia, fotografia e sceneggiatura."}
{"id": "315317", "revid": "92723", "url": "https://it.wikipedia.org/wiki?curid=315317", "title": "Gontrano", "text": "Origini.\nEra il figlio quartogenito [il vescovo Gregorio di Tours (536 \u2013 597) lo elenca come quarto figlio], del re dei Franchi Sali della dinastia merovingia, Clotario I e, sempre secondo Gregorio di Tours, della sua terza moglie, Ingonda, di cui non si conoscono gli ascendenti.\nBiografia.\nAlla morte del padre, nel 561, sempre secondo Gregorio di Tours e come confermato anche dalle cronache del vescovo Mario di Avenches, i quattro figli di Clotario I che erano ancora in vita si divisero il regno del padre in quattro parti e a Gontrano tocc\u00f2 quello che era stato il regno dello zio Clodomiro, il regno di Orl\u00e9ans.\nDopo la morte del fratello, il re di Parigi Cariberto, senza eredi maschi, il regno di Parigi venne diviso tra il di lui fratello, Sigeberto I ed il fratellastro, Chilperico I, per cui Gontrano estese i suoi domini.\nCerc\u00f2 sempre, con poco successo, di mantenere la pace tra i regni franchi, intervenendo con la sua opera di mediazione, cercando di intervenire sempre a favore del fratello pi\u00f9 debole per dirimere i contrasti tra Sigeberto I e Chilperico I (la guerra civile tra la Neustria e l'Austrasia era iniziata dopo l'uccisione di Galsuinda, la moglie di Chilperico I, su ordine del marito; Galsuinda era la sorella di Brunechilde, moglie di Sigeberto I).\nNon avendo eredi, essendogli premorti tutti i figli, nel 577, a Pompierre, adott\u00f2 suo nipote Childeberto II, figlio di suo fratello Sigeberto I di Austrasia (ucciso per volere di Fredegonda nel 575) e di Brunechilde e, con il trattato di Andelot del 28 novembre 587, dispose che alla sua morte gli succedesse come re di Burgundia.\nNel 575 Gontrano estese i suoi domini a spese dei Longobardi, dopo il loro attacco in Provenza fermato dal generale Ennio Mummolo, includendo le citt\u00e0 e le valli cisalpine di Aosta e Susa.\nDurante la guerra tra Visigoti e Suebi, Gontrano si schier\u00f2 a favore di questi ultimi, inviando una flotta in Galizia e intervenendo con le sue truppe nella penisola iberica per contrastare il re visigoto Leovigildo, che invi\u00f2 contro Gontrano il figlio Recaredo, che sconfisse i Franchi.Leovigildo allora offr\u00ec un'alleanza a Gontrano, che non solo la rifiut\u00f2, ma, con le sue truppe, entr\u00f2 nuovamente nella penisola iberica, dove fu nuovamente fermato da Recaredo.Dopo la morte di Leovigildo, avvenuta durante la seconda invasione di Gontrano, Recaredo, nuovo re dei Visigoti, nel corso del 587 si convert\u00ec alla religione ortodossa (cattolica) ma, nonostante la conversione dei Visigoti, Gontrano li attacc\u00f2 per due volte in Settimania, venendo per\u00f2 sconfitto.\nGontrano, durante il suo regno, si dedic\u00f2 anche all'edificazione di edifici religiosi, tra cui, nel 584, la chiesa di San Marcello a Chalon-sur-Sa\u00f4ne; a Digione ampli\u00f2 la chiesa di San Benigno.\nOrmai anziano ed assieme al reggente Childeberto II, diedero il permesso al monaco irlandese san Colombano di fondare l'abbazia di Luxeuil e altri due monasteri nel cuore dei Vosgi e a operare assieme ai suoi monaci nelle varie missioni e fondazioni in tutti i regni Franchi.\nGontrano, secondo il cronista Fredegario, mor\u00ec, nel trentatreesimo anno di regno, il 28 marzo 592, a Chalon-sur-Sa\u00f4ne, dove fu sepolto nella chiesa di San Marcello da lui fondata.Il trono, senza alcuna opposizione, pass\u00f2 a Childeberto II: la Burgundia and\u00f2 cos\u00ec a formare un unico regno con l'Austrasia.\nMemoria liturgica di san Gontrano: il 28 marzo.\nMatrimoni e discendenza.\nGontrano si spos\u00f2 due volte. Prima che prendesse moglie, per\u00f2, una delle sue serve, Veneranda (ca. 520-589), divenne la sua concubina e gli diede un figlio, Gondebaldo (circa 549-dopo il 556), che fu avvelenato dalla matrigna Marcatrude dopo che Gontrano aveva inviato il suo primogenito ad Orl\u00e9ans. Nel 556, infatti, Gontrano aveva sposato la figlia di Magnario, un duca dei Franchi, Marcatrude (?- dopo il 556), che gli diede un figlio maschio (nato dopo il 561), che mor\u00ec poco tempo dopo il fratellastro Gondebaldo.\nGontrano, dopo la morte dei due figli, allontan\u00f2 da s\u00e9 Marcatrude che, non molto tempo dopo, mor\u00ec. Rimasto vedovo, nel 566 prese un'altra moglie, Austrechilde, detta Bobila (ca. 548-580), che gli diede due figli: Clotario e Clodomiro. Entrambi, secondo quanto riportato dal vescovo Mario di Avenches, morirono di peste nel 577."}
{"id": "315318", "revid": "6923", "url": "https://it.wikipedia.org/wiki?curid=315318", "title": "Most Valuable Player", "text": "Il termine inglese Most Valuable Player (acronimo \"MVP\"), in italiano giocatore di maggior valore, indica, nel linguaggio giornalistico e nella letteratura sportiva anglosassone, il riconoscimento assegnato al giocatore che ha ottenuto i risultati migliori in un evento sportivo. Viene soprattutto usato in Nord America come riconoscimento equivalente all'uomo partita.\nL'uso del termine pu\u00f2 essere esteso a qualunque competizione, incluse quelle che riguardano gli sport elettronici, indicando con MVP il giocatore che, secondo alcuni criteri che variano dal genere di gioco, \u00e8 considerato il migliore.\nEtimologia.\nTradotta in italiano, l'espressione ha il significato di \"giocatore di maggior valore\". Riferendosi all'ambito del singolo evento si parla anche di \"uomo partita\", termine questo reso dall'inglese \"man of the match\" e dallo spagnolo \"jugador del partido\"."}
{"id": "315319", "revid": "287204", "url": "https://it.wikipedia.org/wiki?curid=315319", "title": "La sfera del buio", "text": "La sfera del buio \u00e8 il quarto libro della serie \"La torre nera\" scritta da Stephen King.\nTrama.\nIl libro inizia pochi minuti dopo la fine di \"Terre desolate\". Dopo che Jake, Eddie, Susannah e Roland sfidano inutilmente Blaine il Mono ad una gara d'indovinelli, Eddie sconfigge il computer pazzo con delle freddure (Es: cosa ci fanno 8 cani in mezzo al mare? Un canotto), giudicate dal treno insulse e completamente prive di logica, ma che, proprio grazie a questi, lo portano all'autodistruzione.\nI quattro pistoleri ed il bimbolo Oy sbarcano alla stazione di Topeka, che con grande sorpresa scoprono essere posizionata nel Kansas degli anni ottanta. La citt\u00e0 \u00e8 deserta, questa dimensione parallela \u00e8 stata spopolata dalla stessa influenza descritta da King in \"L'ombra dello scorpione\", soprannominata Captain Trips. Il mondo ha anche altre piccole differenze rispetto a quelli conosciuti da Eddie, Jake e Susannah; per esempio la squadra locale di baseball sono i Monarchs, e Nozz-A-La \u00e8 la bibita pi\u00f9 famosa.\nIl \"Ka-tet\" lascia la citt\u00e0 attraverso l'autostrada del Kansas e, quando si accampa per la notte nei pressi di un buco dimensionale che Roland chiama \"sottilit\u00e0\", il pistolero racconta il suo passato ed il suo primo incontro con una sottilit\u00e0.\nAll'inizio della storia-nella-storia, Roland aveva appena guadagnato le sue pistole, l'unico a memoria d'uomo a farlo a quattordici anni. Lo fece perch\u00e9 scopr\u00ec il consigliere di cui suo padre si fidava, il mago Marten Broadcloak, a letto con la madre, Gabrielle Deschain. Il padre di Roland, Steven, gli viet\u00f2 di vendicarsi di Marten, e lo sped\u00ec verso est, lontano da Gilead, per proteggerlo. Roland si allontana accompagnato dai suoi due amici, Cuthbert Allgood e Alain Johns.\nPoco dopo il suo arrivo nella lontana Baronia di Mejis, Roland si innamora di Susan Delgado, il che gli fa perdere la ragione per un po' di tempo e rischia di dividerlo per sempre dall'inseparabile amico Cuthbert. Lui ed il suo Ka-tet scoprono anche un complotto tra gli uomini che guidano le Baronie e John Farson, detto \"Il Buono\", leader di una fazione ribelle, teso a rifornire di carburante macchine da guerra usando il petrolio estratto a Mejis. Dopo essere stati catturati dalle autorit\u00e0 con l'accusa di aver assassinato il podest\u00e0 Thorin ed il cancelliere Rimer della Baronia, il gruppo di pistoleri pianifica di evadere di prigione, distruggere i pozzi di petrolio e la carovana gi\u00e0 partita per la prima consegna. La battaglia si svolge ad Eyebolt Canyon, dove le truppe di Farson sono distrutte guidandole attraverso la sottilit\u00e0.\nIl \"Ka-tet\" riesce anche ad impossessarsi di una magica sfera, in possesso della strega della Baronia, che fa parte dell'Iride del Mago (la Sfera del Buio) di colore rosa. Quando la sfera mette Roland di fronte alla scelta tra il salvataggio di Susan e la ricerca della Torre Nera, sceglie la Torre. La sfera gli mostra una visione del futuro, compresa la morte di Susan (arsa sul rogo per aver cospirato con Roland). La visione proposta dalla sfera lo mette sotto shock, stato da cui alla fine si riprende. La sfera non ha per\u00f2 finito, continua regolarmente a tormentarlo con altre visioni di scene accadute in passato e che hanno guidato il destino suo e di Susan. E questa \u00e8 la natura della Sfera del Buio.\nLa mattina successiva, il nuovo \"Ka-tet\" di Roland arriva ad una stranamente familiare Citt\u00e0 di smeraldo. Il parallelo con \"Il mago di Oz\" continua all'interno, dove il mago si scopre essere Marten Broadcloak, conosciuto anche come Randall Flagg, che scappa. In questo luogo lascia la sfera rosa, che mostra il Ka-tet nel giorno in cui Roland uccise per sbaglio la madre. Roland, come \u00e8 ripetuto pi\u00f9 volte, tende ad essere una maledizione per gli amici e le persone che ama. Inoltre, quando gli \u00e8 offerta la scelta, Eddie, Susannah e Jake rifiutano di ritirarsi dalla ricerca; e, mentre il libro si chiude, il \"Ka-tet\" si incammina di nuovo verso la Torre Nera, lungo il Sentiero del Vettore.\nLe Sfere del Buio.\nLe Sfere del Buio vengono introdotte in \"La Sfera del Buio\" e questo \u00e8 quello che si sa di loro. Esistono 13 sfere, accoppiate ai dodici Guardiani pi\u00f9 la tredicesima per la Torre Nera. Il padre di Roland le associa agli archi dell'arcobaleno. Gli archi vengono raggruppati per colore in due momenti, il primo \u00e8 quando Roland parla con il padre subito prima di partire per Mejis, ed il secondo quando il Ka-tet si trova di fronte alla porta di vetro. L'elenco dei colori citati comprende Rosa, Nero, Blu, Verde, Arancio, Giallo e Viola. Ogni sfera \u00e8 associata ad un Guardiano, pi\u00f9 la Nera, situata nel mezzo dell'arcobaleno, accoppiata con la Torre Nera. La sfera Verde, secondo quanto dice Steven Deschain, si trova a Lud. L'Arancio fu vista l'ultima volta a Dis, e la Blu fu presa da un gruppo di Lenti Mutanti; in ogni modo la persero 63 anni prima rispetto al nostro primo incontro con Roland, sulle tracce dell'Uomo in Nero.\nLa sfera nera, conosciuta come la 'Tredici Nera', viene trovata dal Ka-tet di Roland in \"I lupi del Calla\". Mia la user\u00e0 per fuggire nella New York del 1999, dove prevede di partorire. Jake e Pere Callahan la inseguono e recuperano la sfera, quindi la chiudono in una cassetta di sicurezza sotto al World Trade Center. Non viene pi\u00f9 menzionata nel seguito della serie, lasciando intendere che \u00e8 andata distrutta nel disastro dell'11 settembre 2001.\nCuriosit\u00e0.\nL'acerrimo nemico di Roland, Marten, alias Randal Flagg, \u00e8 anche il malefico mago de Gli occhi del drago.\nNel 2007 la Marvel comics cre\u00f2 una miniserie a fumetti intitolata La Torre Nera - La nascita del pistolero. Il fumetto \u00e8 ispirato alla serie di flashback che avvengono ne La sfera del buio."}
{"id": "315322", "revid": "767487", "url": "https://it.wikipedia.org/wiki?curid=315322", "title": "Due stelle nella polvere", "text": "Due stelle nella polvere (\"Rough Night in Jericho\") \u00e8 un film del 1967 diretto da Arnold Laven.\n\u00c8 basato sul romanzo \"The Man in Black\" di Marvin H. Albert, che firma anche la sceneggiatura.\nTrama.\nPer aiutare un amico e la sua socia, l'ex sceriffo Dolan si trova di fronte l'ex collega Flood che tiene in pugno la citt\u00e0 di Jerico con il terrore."}
{"id": "315323", "revid": "767487", "url": "https://it.wikipedia.org/wiki?curid=315323", "title": "Il grande paese", "text": "Il grande paese (\"The Big Country\") \u00e8 un film western del 1958 diretto da William Wyler.\nTrama.\nIl comandante di marina James McKay, scapolo e non pi\u00f9 giovanissimo, innamoratosi (ricambiato) a Baltimora della graziosa e irruente Patricia Terrill, figlia di un \"ranchero\" del West, l'ex maggiore Henry Terrill, rispedisce la fidanzata a casa fin tanto che sistema le sue cose, per poi raggiungerla. Arrivato dopo svariati mesi nel villaggio di San Rafael, nel Nuovo Messico, viene accolto entusiasticamente sia dalla fidanzata sia dal futuro suocero, ma non cos\u00ec dal fattore del \"ranch\", Steve Leech, giovane e rude \"cowboy\" che nutriva qualche speranza riguardo alla figlia del padrone, vedovo e privo di eredi maschi. \nLa situazione al \"ranch\" \u00e8 tesa. Tre sono le grosse propriet\u00e0 terriere del luogo: quella del maggiore; quella degli Hannassey, famiglia patriarcale diretta dal rude Rufus che comanda a bacchetta anche i quattro scapestrati figli, il peggiore dei quali \u00e8 Buck, violento, attaccabrighe e sottaniere, in fondo codardo e poco intelligente, e infine quella dei Maragon, il cui ultimo discendente \u00e8 la graziosa maestrina Julie, cara amica di Patricia, che sta lasciando andare in rovina la propriet\u00e0 non essendo in grado di gestirla da sola. Ma quest'ultima terra ha un prezioso requisito: un rio che ha perennemente acqua, anche nella stagione secca, al quale si abbeverano per antica consuetudine, favorita dal nonno di Julie, le bestie di chiunque, compresi gli Hannassey. Vani sono stati fino ad ora i tentativi dei due vicini per ottenerne la vendita da parte di Julie: quelli del maggiore Terrill, che vorrebbe cos\u00ec, oltre ad ampliare i propri possedimenti, far crepare di sete le bestie degli Hannassey, costringendoli cos\u00ec ad andarsene, e quelli del rivale, per evidenti motivi di sopravvivenza.\nAlla prima passeggiata in calesse dei futuri sposi, i quattro Hannassey decidono di dare il benvenuto al nuovo arrivato, strappandolo dal calesse con i \"lazo\" e divertendosi un po' a \"scozzonarlo\", come dir\u00e0 lui, minimizzando il fatto, al futuro suocero. Ma questi piglia cappello: come si permettono, quei farabutti, di maltrattare un mio ospite e, per giunta, futuro parente? Parte cos\u00ec una spedizione punitiva al \"ranch\" rivale. Il patriarca \u00e8 in giro con i suoi bovini e i giovani a far baldoria in paese. Dopo aver sforacchiato a revolverate un serbatoio d'acqua gli uomini del maggiore, da questo guidati, stanano in paese tre dei quattro giovani e li riempiono di legnate mentre il quarto, Buck, appena gettato fuori di casa da una delle tante gonnelle cui sta dietro, si nasconde nel fondo di un carro guardandosi bene dall'intervenire.\nAnche i rapporti fra James e Patricia si guastano. Il primo esce a cavallo per un'escursione di un paio di giorni armato di mappa e bussola magnetica, ma gi\u00e0 alla sera in casa Terrill si fa strada il timore che egli si sia perso: come pu\u00f2 uno straniero, per giunta marinaio, orientarsi in quelle lande? Cos\u00ec gli uomini del maggiore, comandati da un seccatissimo Leech, partono alla sua ricerca. James invece sta benissimo, ha trascorso la notte all'addiaccio senza problemi e, sulla via del ritorno, fa una capatina da Julie, che convince a vendere a lui, anzich\u00e9 a uno degli altri due, la sua propriet\u00e0 terriera.\nDi ritorno la seconda sera, viene intercettato dalla squadra di ricerca di Leech che, al rientro al \"ranch\" dei Terrill, lo accusa pubblicamente di essere un bugiardo per non voler ammettere di essersi perso. Nonostante il fatto voglia, secondo il costume locale, una scazzottatura fra i due contendenti, James rifiuta di battersi in pubblico, guadagnandosi un giudizio poco lusinghiero anche da parte della futura sposa. Due giorni dopo Jim lascia, la mattina presto, il \"ranch\" (gi\u00e0 Patricia ne era avvisata) per una pausa di riflessione (come si direbbe oggi) sul loro matrimonio, non prima per\u00f2 di essere andato da Leech ed aver \"consumato\" la scazzottatura rifiutata trentasei ore prima.\nI rapporti fra gli Hannassey e i Terrill precipitano, dopo che gli uomini del maggiore hanno cacciato le mandrie dei primi dal rio di Julie (che per\u00f2 ora \u00e8 di James, ma questo lo sa solo l'ufficiale del catasto che ha registrato in paese il contratto di cessione). Rufus Hannassey ordina ai figli di andare a prelevare Julie (Buck gli aveva fatto credere che la maestra avesse un debole per lui) per fargli sposare il figlio o, in alternativa, obbligarla a vendere a lui le terre bagnate dal prezioso fiumiciattolo. Ma gli va tutto storto: scopre che il figlio gli aveva, in proposito, propinato la solita menzogna, cio\u00e8 a Julie di lui non importa un fico secco, e poi che Julie non \u00e8 pi\u00f9 proprietaria della terra contesa, avendola venduta a James McKay. Nel frattempo, informato del ratto di Julie, il maggiore Terrill aduna i suoi uomini per andarla a liberare e chiudere una volta per tutte i conti con gli odiati vicini. Ma il \"ranch\" degli Hannassey \u00e8 nascosto in una valle che si raggiunge solo attraversando un lungo e stretto \"canyon\" sulle pareti del quale pochi uomini ben appostati e armati possono bloccare un esercito.\nMentre il maggiore discute con Leech la tattica da seguire, se ne arriva James, disarmato e in compagnia dello stalliere. Breve scambio di battute con il maggiore e poi i due raggiungono indisturbati la fattoria sotto assedio. Qui, dopo che l'ex marinaio ha provato al patriarca i propri diritti sulla terra dei Maragon, avviene un alterco con Buck e il padre Rufus propone un duello alla pistola (un solo colpo) fra i due arbitrato da lui: chi infranger\u00e0 le regole della tenzone verr\u00e0 ucciso dallo stesso arbitro. Buck, pur sparando prima dell'ordine \"fuoco\", manca il colpo e ora che tocca a James, Buck corre a nascondersi. James spara in terra volutamente e Buck, frustrato, strappa la rivoltella a un \"cow boy\" e sta per far secco il povero James ma il padre \u00e8 pi\u00f9 svelto e spara al proprio figlio, concludendo ci\u00f2 che James non ha voluto fare.\nJames e Julie (e lo stalliere) se ne vanno con il viatico del patriarca, mentre il maggiore decide di attaccare: mal gliene incoglie, poich\u00e9 rimane incastrato con i suoi uomini (inizialmente restii a intraprendere l'attacco) nella gola del \"canyon\", ostruita da ambo le parti da rudimentali cavalli di Frisia gettati dagli uomini di Rufus. Alla fine si decide di risolvere la questione con un duello fra i due ostinati \"rancheros\", che ci lasciano le penne entrambi.\nProduzione.\nDistribuito dall'United Artists, il film usc\u00ec nelle sale cinematografiche USA il 1\u00ba ottobre 1958."}
{"id": "315333", "revid": "767487", "url": "https://it.wikipedia.org/wiki?curid=315333", "title": "La tunica", "text": "La tunica (\"The Robe\") \u00e8 un film del 1953 diretto da Henry Koster, il primo al mondo girato in CinemaScope.\nTrama.\nIl film \u00e8 ambientato agli inizi dell'era cristiana.\nIl tribuno militare Marcello Gallio \u00e8 un frivolo e impenitente donnaiolo, famoso in tutta Roma per le sue vicende sessuali e sentimentali, motivo di vero e proprio scandalo nel Foro e di profonda vergogna per il padre, un anziano e illustrissimo senatore che da anni si oppone fieramente al crescente potere imperiale. Durante il mercato degli schiavi, Gallio acquista lo schiavo greco Demetrio, contendendolo a Caligola in uno scontro sempre pi\u00f9 acceso e personale. Contemporaneamente incontra Diana, una sua vecchia amica d'infanzia, e se ne innamora.\nDopo il diverbio con Caligola, giovanissimo erede di Tiberio, Marcello viene mandato in punizione a presiedere le truppe di frontiera a Gerusalemme, citt\u00e0 schiacciata nel sangue dalla ferocia inaudita del governatore imperiale Ponzio Pilato. Durante il suo soggiorno, il giovane tribuno viene incaricato di eseguire la sentenza di crocifissione a carico di tre pericolosi ribelli, uno dei quali \u00e8 un certo Ges\u00f9 di Nazaret, di cui vince la tunica giocandola ai dadi. Lo schiavo greco Demetrio ammonisce il padrone: la veste era di un uomo giusto, e ha il potere di tormentare l'animo di colui che si \u00e8 macchiato di un delitto cos\u00ec orrendo.\nTornato a Capri, dopo essere stato richiamato da Tiberio, prossimo a morire, Marcello Gallio rincontra Diana e dimostra all'imperatore romano che le parole di Demetrio sono vere, poich\u00e9 da giorni e da notti continua ad avere incubi e visioni spaventose sul colle dei crocifissi di Gerusalemme e sul falegname ribelle. Tiberio, sebbene scettico su questioni di stregoneria, lo rimanda in Giudea con il compito di trovare la tunica e di distruggerla. Il tribuno ritorna in Oriente, dove si mescola tra la gente del villaggio galileo di Cana spacciandosi per un mercante di tessuti e fa amicizia con san Pietro, finendo, incredibilmente, con il divenirne uno dei primi e pi\u00f9 fidati seguaci.\nA Capri, frattanto, Tiberio muore in circostanze assai sospette e Caligola viene nominato nuovo Imperatore dal Senato. Le notizie che gli giungono sul conto di Marcello ne scatenano le ire: un romano che abbraccia l'ideale rivoluzionario di un ebreo giustiziato deve morire. Dopo aver predicato in Grecia e in Oriente gli ideali del Messia, Gallio ritorna a Roma per salvare la vita del vecchio amico ed ex schiavo Demetrio (che era stato fatto arrestare da Caligola) e viene raggiunto da Diana che lo incoraggia, ma viene catturato e trascinato davanti all'imperatore, che gli propone di abiurare l'ideale cristiano, in alternativa alla decapitazione.\nMa Marcello preferisce morire che rinnegare la parola dell'amore, poich\u00e9 con la sua morte gli sembrer\u00e0 chiaro che Roma, la Roma dei Cesari, \u00e8 ormai divenuta corrotta, e che esiste un Re superiore ai sovrani dell'Urbe latina. Egli allora si avvia al martirio insieme a Diana che ha deciso di seguirlo fino a morire con lui.\nIl sequel.\nUn anno dopo la sua uscita, \"La tunica\" ha avuto un sequel, intitolato \"I gladiatori\"."}
{"id": "315351", "revid": "2215701", "url": "https://it.wikipedia.org/wiki?curid=315351", "title": "Octopus vulgaris", "text": "Il polpo comune (Octopus vulgaris ) o piovra \u00e8 un mollusco cefalopode della famiglia Octopodidae.\nNell'uso comune viene impropriamente chiamato anche polipo, termine che in realt\u00e0 in zoologia spetta solo agli stadi vitali fissi del phylum celenterati, come quelli dei coralli.\nEtimologia.\nIl termine \"polpo\" ha origine dal latino \"p\u014dlypus\", da una forma greca dorica \u03c0\u03ce\u03bb\u03c5\u03c0\u03bf\u03c5\u03c2 (\"p\u1e53lypous\") o \u03c0\u03c9\u03bb\u03cd\u03c0\u03bf\u03c5\u03c2 (\"p\u014dl\u00fdpous\"), in attico \u03c0\u03bf\u03bb\u03cd\u03c0\u03bf\u03c5\u03c2 (\"pol\u00fdpous\"), probabilmente da \u03c0\u03bf\u03bb\u03cd\u03c2 (\"pol\u00fds\"), \"molto\", e \u03c0\u03bf\u03cd\u03c2, (\"p\u00f3us\"), \"piede\", quindi \"dai molti piedi\".\nIl termine \"piovra\" deriva da \"pieuvre\", forma dialettale normanna derivante dal latino \"p\u014dlypus\".\nSpesso ci si riferisce al polpo utilizzando la parola \"polipo\", ma il nome zoologicamente corretto \u00e8 polpo, in quanto i polipi sono invece animali acquatici (o una forma di essi) appartenenti al phylum degli Cnidari.\nDistribuzione e habitat.\n\u00c8 un mollusco cefalopode molto diffuso nei bassi fondali, non oltre i 200 metri. Preferisce i substrati aspri, rocciosi, perch\u00e9 ricchi di nascondigli, fessure e piccole caverne in cui nascondersi: l'assenza di endo- ed esoscheletro gli permette di prendere qualsiasi forma, e di passare attraverso cunicoli molto stretti. Presente in tutti i mari e gli oceani, \u00e8 molto diffuso anche nel Mar Mediterraneo. Nel Mediterraneo viene pescato principalmente in due diversi periodi dell'anno: da settembre a dicembre (in buone quantit\u00e0, seppur ancora di piccola taglia) e da maggio a luglio (periodo nel quale \u00e8 di taglia pi\u00f9 grossa).\nDescrizione.\nIl polpo possiede 3 cuori e ha la capacit\u00e0 di cambiare colore molto velocemente e con grande precisione nel dettaglio. Sfrutta questa abilit\u00e0 sia per mutare affinch\u00e9 non sia visto dai predatori, che per comunicare con i suoi simili. Caratteristica principale \u00e8 la presenza di una doppia fila di ventose su ognuna delle otto braccia, il che lo distingue dal moscardino che ha una sola fila di ventose. Al centro degli otto tentacoli, sulla parte inferiore dell'animale, si trova la bocca che termina con un becco corneo utilizzato per rompere gusci di conchiglie e il carapace dei crostacei dei quali si nutre. Il manto \u00e8 lungo 8\u201325\u00a0cm, i tentacoli invece sono lunghi in media 40\u2013100\u00a0cm, il peso varia da 500 grammi fino a 7\u20138\u00a0kg degli esemplari pi\u00f9 grandi. In genere i maschi sono pi\u00f9 grandi delle femmine. L'\"Octopus vulgaris\" vive mediamente un anno, massimo un anno e mezzo. Altre specie, come la piovra gigante del Pacifico (\"Enteroctopus dofleinii\") hanno aspettativa di vita maggiore, sopravvivendo anche 5-6 anni.\nPu\u00f2 spostarsi rapidamente espellendo con forza l'acqua attraverso un sifone, che viene utilizzato anche per l'emissione dell'inchiostro nero usato in funzione difensiva per confondere possibili predatori. Il nero assolve alla duplice funzione di creare una barriera visiva tra s\u00e9 e il predatore e a confondere l'olfatto di quest'ultimo, essendo ricco di ormoni.\nRiproduzione.\nPer attrarre le femmine, i polpi effettuano un rituale di corteggiamento. Liberano sperma in pacchetti seminali, detti spermatofore. Per trasferirli alla cavit\u00e0 palleale della femmina durante la copula, utilizzano un braccio modificato chiamato ectocotilo. Dopo che la femmina del polpo ha deposto le uova (in numero che varia da 50.000 a 400.000) le difende da possibili predatori fino alla schiusa. In questo periodo di 1-2 mesi non si nutre perdendo una gran parte del suo peso e muore dopo la schiusa. Le paralarve che escono dalle uova attraversano prima una fase planctonica, per poi subire metamorfosi, diventare bentonici, ed essere in tutto e per tutto simili ad adulti in miniatura.\nSpecie affini.\nIl polpo \u00e8 talvolta confuso con la polpessa (\"Callistoctopus macropus\"), un cefalopode dalle abitudini notturne, caratterizzato da una livrea rossiccia e punteggiata di bianco, meno robusto e con tentacoli pi\u00f9 lunghi del polpo che talvolta gli permettono di predare anche il polpo stesso.\nComportamento.\n\u00c8 considerato uno degli invertebrati pi\u00f9 intelligenti; \u00e8 stato, per esempio, dimostrato che il polpo comune ha la capacit\u00e0 di apprendere se sottoposto a test di apprendimento per associazione e osservando gli altri della sua specie, capacit\u00e0 che era stata dimostrata solo in alcuni mammiferi. Quest'ultima evidenza \u00e8 alquanto sorprendente, poich\u00e9, essendo il polpo un animale fortemente solitario, sembrerebbe inspiegabile un comportamento simile, tipico di animali con rapporti sociali.\nUna volta pescato, \u00e8 in grado di riguadagnare la libert\u00e0 uscendo attraverso i boccaporti delle navi. Sottoposto a test durante i quali gli \u00e8 stata somministrata una preda rinchiusa in un barattolo, il polpo ha dimostrato di essere in grado di aprire il barattolo per raggiungere il cibo.\nTalora usa acquattarsi sotto gli anfratti rocciosi del fondo marino. In altri casi vive in tane preparate con pietre e conchiglie disposte in circolo, a difesa dell'imboccatura.\nNonostante il polpo sia uno degli invertebrati pi\u00f9 intelligenti, non sono stati condotti molti studi con loro nel campo del dolore. Secondo una nuova ricerca, i polpi provano dolore psicologico allo stesso modo dei mammiferi.\nSequenziamento del genoma.\nNel 2015, due gruppi di ricerca, all'Universit\u00e0 di Chicago e all'Universit\u00e0 della California a Berkeley, hanno compiuto il sequenziamento del genoma del polpo e di vari trascrittomi, operazione che ne ha rivelato le notevoli peculiarit\u00e0. Si tratta, infatti, di un genoma pi\u00f9 ampio di quello umano e con un numero superiore di geni codificanti (circa 33.000, contro i 25.000 del genoma umano). La vastit\u00e0 del genoma \u00e8 dovuta, in massima parte, all'espansione di due famiglie di geni, le protocaderine e i fattori di trascrizione C2H2.\nI geni codificanti per le protocaderine sono presenti in misura doppia rispetto ai mammiferi: trattandosi di proteine implicate nello sviluppo neurale, l'espansione della famiglia dei relativi geni codificanti d\u00e0 conto dell'ampiezza della loro rete neurale che, oltre a costituire il sistema nervoso pi\u00f9 sviluppato tra gli invertebrati, contiene sei volte il numero di neuroni del topo. Due terzi dei neuroni del polpo, peraltro, sono direttamente collegati agli organi di movimento (al punto che i tentacoli possono svolgere funzioni cognitive perfino da recisi: ad esempio, una volta recisi sono ancora in grado di riconoscere come s\u00e9 il resto del corpo).\nAltra particolarit\u00e0 \u00e8 stata evidenziata con l'individuazione di un gruppo di proteine coinvolte nello spiccato mimetismo del cefalopode, le reflectine, in grado di alterare le modalit\u00e0 di riflessione ottica della luce che incide sul corpo del polpo.\nInoltre, lo studio del genoma ha permesso la scoperta di un meccanismo che consente alle cellule di cambiare in modo rapido le funzioni di proteine gi\u00e0 codificate, intervenendo con modifiche sulle stesse. Gli scienziati ipotizzano che questo meccanismo abbia a che vedere con le eccezionali attitudini all'apprendimento esibite da questi cefalopodi.\nPesca.\nIl polpo \u00e8 un mollusco molto ambito nella pesca di professione con tecniche a strascico o reti da posta , ma anche sportiva e \nle tecniche di pesca sono tradizionali consistono nell'utilizzo di un'esca chiamata polpara che talvolta viene utilizzata insieme a granchi e pesci. Talvolta il polpo fresco viene preparato con la tecnica prima dello \"sbattimento\" poi dell'arricciatura direttamente sugli scogli o in macchine apposite che ne consentono la degustazione a crudo. Il polpo arricciato si presenta con i tentacoli a forma di \u201cboccoli\u201d, le ventose dilatate ed ha una caratteristica consistenza \"croccante\".\nCucina.\nPer le sue carni gustose \u00e8 utilizzato nelle cucine di molti paesi. Viene consumato principalmente bollito e successivamente condito in molteplici modi, ma anche arrostito, fritto e in tegame.\nNella cultura di massa.\nIl polpo comune ha probabilmente dato vita alla figura del leggendario Kraken, che, secondo la mitologia norrena, era un gigantesco polpo (o calamaro, secondo altri), che affondava le navi di passaggio.\nPer similitudine si designa come \"piovra\" la \"persona avida e priva di scrupoli, che vive sfruttando egoisticamente e spietatamente un\u2019altra o altre persone, fino a distruggerne le risorse e le energie, e a provocarne talvolta la rovina\"; con \"allusione non solo ai lunghi e forti tentacoli del mollusco ma anche alla sua vita abissale (...) \u00e8 oggi una metafora corrente con cui \u00e8 indicata soprattutto la mafia, per influenza del titolo (\u00abLa piovra\u00bb) della omonima serie televisiva\"."}
{"id": "315352", "revid": "1543377", "url": "https://it.wikipedia.org/wiki?curid=315352", "title": "Albo delle vittorie del Palio di Siena", "text": "L'Albo delle vittorie del Palio di Siena \u00e8 un documento storico contenente l'elenco ufficiale dei vincitori del Palio custodito presso l'Archivio Storico Comunale di Siena.\nL'Albo.\nL'Albo, noto anche come \"Elenco\", ebbe origine dalla semplice iniziativa di un archivista comunale, Augusto Ginanneschi, che nel 1888 compil\u00f2 un elenco dei Palii corsi in Piazza del Campo. Come egli stesso scrisse nel 1894, il documento fu \"redatto dal sottoscritto vari anni sono, in base e completamento a quello pubblicato dal Conte Antonio Hercolani nella sua storia e costumi delle Contrade di Siena dell'anno 1845\".\nTale elenco venne adottato ufficialmente dal Comune, che di fatto fece proprio il testo del bolognese Hercolani. Alcune contrade si attribuiscono vittorie in Palii non inclusi nell'elenco ufficiale. Per queste ragioni si usa distinguere il numero di vittorie per il Comune e quelle per la Contrada. L'Albo \u00e8 stato pi\u00f9 volte aggiornato a seguito di alcuni solleciti presentati nel corso degli anni dalle Contrade, allorch\u00e9 sono emerse inedite notizie, alle quali lo stesso Comune ha voluto aderire, ma non sempre. Sono ancora pendenti alcuni riconoscimenti richiesti dalle Contrade stesse, primi fra tutti in ordine temporale quelli presentati dall'Onda nel 1891 e dalla Tartuca nel 1895.\nNell'elenco sono esclusi tutti i Palii considerati non ufficiali, come i vari \"Palii di Cetinale\", le bufalate, le asinate, le cacce dei tori, i Palii \"alla romana\" e Palii \"alla lunga\" non organizzati dalle autorit\u00e0 comunali, e pi\u00f9 in generale Palii la cui effettiva esistenza non \u00e8 stata dimostrata storicamente."}
{"id": "315355", "revid": "121745490", "url": "https://it.wikipedia.org/wiki?curid=315355", "title": "Quanta cura", "text": "Quanta cura \u00e8 la XXVII enciclica di Papa Pio IX, che la pubblic\u00f2 nel 1864, allegandovi il \"Sillabo\" degli errori moderni.\nCon esse venivano condannate tutte le ideologie \"moderne\", dal liberalismo al socialismo. Veniva inoltre esposta la critica alla rivoluzione francese e il risorgimento italiano, facendo cenno alla libert\u00e0 di pensiero illuminista come \"libert\u00e0 di perdere se stessi\".\nL'enciclica affermava anche la forte critica del voler porre uno stato aconfessionale rompendo il legame tra altare e trono fino ad allora vigente."}
{"id": "315359", "revid": "287204", "url": "https://it.wikipedia.org/wiki?curid=315359", "title": "I lupi del Calla", "text": "I lupi del Calla (\"The Dark Tower V: Wolves of the Calla\") \u00e8 un romanzo fantasy del 2003 di Stephen King, quinto libro della serie della Torre nera. Questo libro continua le vicende di Roland di Gilead, Eddie, Susannah, Jake ed Oy e presenta al lettore la figura di P\u00e8re Callahan (vedi \"Le notti di Salem\").\nTrama.\nDopo essere fuggiti da una Topeka alternativa e dal perfido mago Randall Flagg, il Ka-tet di Roland viaggia fino ad un villaggio di contadini, Calla Bryn Sturgis, dove i pistoleri incontrano Pere Callahan. La gente della cittadina chiede aiuto al Ka-tet contro i Lupi di Rombo di Tuono, che si presentano ogni 23 anni, ad ogni generazione, per prendere un bambino da ogni coppia di gemelli. Dopo pochi mesi dal rapimento, i bambini ritornano \"guasti\", mentalmente menomati, destinati a crescere fino a raggiungere dimensioni spropositate e a morire giovani. Al momento dell'arrivo di Roland, manca circa un mese all'incursione dei Lupi.\nPere Callahan racconta ai pistoleri la sua incredibile storia di come fugg\u00ec dal Maine dopo la sua battaglia con il vampiro Barlow (la vicenda \u00e8 narrata nel romanzo di King \"Le notti di Salem\"). Da quell'incontro aveva acquisito la capacit\u00e0 di identificare i vampiri, che Callahan divide in tre gruppi, attraverso un'aura blu. Dopo qualche tempo aveva cominciato ad uccidere i vampiri minori; in ogni modo, questo aveva fatto di lui un ricercato tra gli \"uomini bassi\", costringendolo all'esilio.\nAlla fine \u00e8 intrappolato e muore, il che gli permette di entrare nel Medio-Mondo nel 1983, proprio come fece Jake, ucciso in \"L'ultimo cavaliere\". Appare dalle parti del Calla con una diabolica sfera nera chiamata la 'Tredici Nera', ed \u00e8 aiutato dai Manni.\nNon solo Roland ed il Ka-tet devono difendere il Calla dai Lupi, devono anche proteggere una rosa rossa che cresce in un lotto vacante tra la 2^ Avenue e la 46^ Strada a mid-town Manhattan nel 1977. Se la rosa venisse distrutta, la Torre cadrebbe con lei. Per poter tornare a New York ed evitarlo devono usare la sinistra Tredici Nera.\nCome se non bastasse, Roland e Jake hanno notato cambiamenti bizzarri nel comportamento di Susannah, riconducibili agli avvenimenti raccontati in \"Terre desolate\" quando Susannah si occup\u00f2 del demone nel cerchio di pietra.\nInfluenze.\nStephen King ha ammesso molte fonti cinematografiche d'ispirazione per questa storia, compreso il film \"I sette samurai\" di Akira Kurosawa, \"I magnifici sette\", la trilogia dell'Uomo senza nome di Sergio Leone e altre opere di Howard Hawks e John Sturges.\nLe armi usate dai Lupi sembrano essere versioni funzionanti delle spade laser di \"Guerre stellari\".\nI Lupi stessi sembrano basati sui robot di Dottor Destino della Marvel Comics.\nIl risolutivo confronto tra Eddie e il robot Andy \u00e8 un palese omaggio a \"\" di Stanley Kubrick\nI lupi utilizzano delle bombe a mano che inseguono la preda; successivamente il Ka-tet trover\u00e0 una cassa di tali bombe, chiamate \"modello Harry Potter\" con un chiaro riferimento ai bolidi del gioco del Quidditch.\nRiferimenti e citazioni.\nAltre citazioni:"}
{"id": "315362", "revid": "2178", "url": "https://it.wikipedia.org/wiki?curid=315362", "title": "Birr (valuta)", "text": ""}
{"id": "315365", "revid": "643494", "url": "https://it.wikipedia.org/wiki?curid=315365", "title": "Presidente del Consiglio", "text": ""}
{"id": "315366", "revid": "6923", "url": "https://it.wikipedia.org/wiki?curid=315366", "title": "Sistemista", "text": "Un sistemista (in inglese system administrator o sysadmin), in informatica e telecomunicazioni, \u00e8 un tecnico specializzato che si occupa dell'installazione, configurazione, gestione (manutenzione, aggiornamento e monitoraggio) di reti informatiche e di telecomunicazioni, o di uno o pi\u00f9 sottosistemi di un sistema informatico (es. sistema operativo, database, server, stampante ecc..): ruolo del sistemista \u00e8 quello di gestire, a livello infrastrutturale, il buon governo dell'hardware e del software del sistema affinch\u00e9 funzionino in modo corretto, ovvero, affinch\u00e9 l'insieme dei servizi offerti dal sistema informativo possa essere erogato nella maniera pi\u00f9 efficiente possibile agli utenti (qualit\u00e0 e disponibilit\u00e0 di servizio), divenendone dunque responsabile. Assieme allo sviluppo (programmazione), e al data science costituisce il filone produttivo di \"business\" nell'ambito dell'informatica aziendale.\nDescrizione.\nCompiti.\nI principali compiti di un sistemista sono:\nIl sistemista collabora attivamente con un'altra figura tipica del mondo IT: l\"'application manager\" che \u00e8, invece, colui il quale si occupa della gestione di una specifica applicazione software (un Erp ad esempio). Una tipica attivit\u00e0 sistemistica \u00e8 quella del cosiddetto \"presidio\" aziendale di server.\nTipologia.\nIn Italiano il termine \u00e8 usato quasi sempre in modo generico, spesso come contrazione del termine \"sistemista informatico\", ed erroneamente come sinonimo di \"amministratore di sistema\". Spesso si utilizza scorrettamente il termine programmatore al posto di sistemista (il programmatore \u00e8 un informatico che sviluppa software, il sistemista non sviluppa alcun programma).\nIn lingua inglese esistono invece aggettivi che specificano diversi tipi di sistemista:\nDal 2009 \u00e8 sempre pi\u00f9 richiesta la figura del Devops, uno specialista IT in grado di svolgere tutti i ruoli sopra elencati: oltre a snellire i processi aziendali, riducendo la necessit\u00e0 di delegare a differenti figure professionali la gestione di un sistema organico, permette di ridurre i costi di gestione sostituendo il lavoro manuale dei vari sistemisti con programmi che ne automatizzano le operazioni ripetitive.\nIn tempi recenti l'amministratore di rete ha dovuto specializzarsi sempre di pi\u00f9 nella tecnologia telematica e nei servizi di comunicazione (rete telefonica, internet, ecc.). Quello dedicato ai client, invece, deve affrontare il vasto e turbolento mondo dei dispositivi mobili (\"mobile endpoint administrator\"), spesso dotati di tecnologie diverse (Android, iOS, Windows).\nDiffusione e formazione.\nLa diffusione della figura del sistemista \u00e8 aumentata fortemente con la rivoluzione informatica, l'avvento del settore terziario avanzato dopo gli anni 2000 e la diffusione di Internet, con le aziende che hanno trasformato o acquisito nuovi pi\u00f9 moderni e complessi sistemi informatici a supporto del loro business e produttivit\u00e0. Molto spesso il sistemista \u00e8 assunto in societ\u00e0 di consulenza informatica lavorando per clienti committenti come banche, pubblica amministrazione e aziende in body rental con forme contrattuali tipiche come il contratto a progetto. La formazione di un sistemista avviene tipicamente attraverso certificazioni informatiche opportune (Red Hat Linux Administration, Windows certification, application server certification, Vmware virtualization certification, Oracle DBA certification, IBM DB2 certification, SAP certification, Cisco e Juniper networking certification) e/o stage opportuni in azienda. Si tratta di un'attivit\u00e0 fortemente pratica orientata al problem solving."}
{"id": "315372", "revid": "697352", "url": "https://it.wikipedia.org/wiki?curid=315372", "title": "Baltimore Colts", "text": ""}
{"id": "315374", "revid": "42838", "url": "https://it.wikipedia.org/wiki?curid=315374", "title": "Sistemisti", "text": ""}
{"id": "315375", "revid": "486946", "url": "https://it.wikipedia.org/wiki?curid=315375", "title": "Los Angeles Raiders", "text": ""}
{"id": "315376", "revid": "104265", "url": "https://it.wikipedia.org/wiki?curid=315376", "title": "Girata", "text": "La girata \u00e8 l'atto con il quale un soggetto, detto girante, trasferisce a un altro soggetto, detto giratario, la legittimazione di un titolo di credito (di solito un assegno o una cambiale).\nIn pratica con la girata il girante d\u00e0 ordine al debitore indicato nel titolo di pagare ad un altro soggetto, il giratario, diverso da quello originario indicato nel titolo.\nLa girata pu\u00f2 essere piena o in bianco: il titolo con girata piena pu\u00f2 essere portato all'incasso solo dal beneficiario, quello con girata in bianco dal possessore del titolo.\nIl titolo pu\u00f2 essere girato pi\u00f9 volte, prima di essere portato all'incasso.\n\u00c8 da rilevare che le persone che girano il titolo si assumono comunque la responsabilit\u00e0 del pagamento del titolo.\nTale responsabilit\u00e0 pu\u00f2 essere esclusa mediante l'apposizione della clausola \"senza garanzia\" che fa s\u00ec che venga esclusa la responsabilit\u00e0 nei confronti di tutti i successivi giratari ovvero con la clausola \"non all'ordine\" che se apposta da un girante gli evita la responsabilit\u00e0 verso gli altri giranti successivi al primo.\nNell'ordinamento italiano, la girata \u00e8 regolata dagli articoli , , , , , e del codice civile."}
{"id": "315377", "revid": "158286", "url": "https://it.wikipedia.org/wiki?curid=315377", "title": "Cleveland Rams", "text": ""}
{"id": "315379", "revid": "287204", "url": "https://it.wikipedia.org/wiki?curid=315379", "title": "Seicho Matsumoto", "text": ""}
{"id": "315381", "revid": "287204", "url": "https://it.wikipedia.org/wiki?curid=315381", "title": "Houston Oilers", "text": ""}
{"id": "315382", "revid": "21371", "url": "https://it.wikipedia.org/wiki?curid=315382", "title": "YaST2", "text": ""}
{"id": "315383", "revid": "287204", "url": "https://it.wikipedia.org/wiki?curid=315383", "title": "Decorati stranieri con la Croce di Cavaliere", "text": "Durante il corso della Seconda guerra mondiale furono diversi i militari delle Potenze dell'Asse, alleate alla Germania nazista, ad essere decorati con la Croce di Cavaliere della Croce di Ferro e con le varie classi. In totale vennero distribuite 73 Croci di Cavaliere a membri di forze armate straniere o a volontari stranieri nelle Waffen-SS. Questa la ripartizione per paese: Romania (18), Lettonia (12), Italia (10), Ungheria (8), Belgio (4), Estonia (4), Paesi Bassi (4), Danimarca (3), Francia di Vichy (3), Finlandia (2), Giappone (2), Slovacchia (2)."}
{"id": "315384", "revid": "1305772", "url": "https://it.wikipedia.org/wiki?curid=315384", "title": "AGICES", "text": "AGICES (Assemblea Generale Italiana del Commercio Equo e solidale) \u00e8 l'associazione di categoria delle organizzazioni di Commercio Equo e Solidale italiane. Rappresenta nel Paese, nella societ\u00e0 civile, con i media e le istituzioni locali e nazionali le esperienze e la cultura dei suoi Soci: organizzazioni non profit e Botteghe del Mondo che promuovono i prodotti e i principi di un'economia di giustizia.\nAGICES offre alle proprie Organizzazioni socie un sistema di garanzia certificato che non ha eguali al mondo: infatti Organizzazioni di diversa natura (Botteghe del Mondo e importatori) si sono date un sistema di tutela per garantire il rispetto dei valori del Commercio Equo, descritti nella Carta dei Criteri del Commercio Equo e Solidale di cui AGICES \u00e8 depositaria.\nAGICES \u00e8 socia della World Fair Trade Organization.\nLa carta dei criteri.\nL'approvazione nel 1999 della Carta Italiana dei Criteri del Commercio Equo e Solidale, e la successiva costituzione nel 2003 dell'Associazione Assemblea Generale Italiana del Commercio Equo e Solidale (AGICES) sono senza dubbio due tappe importanti e significative per il movimento italiano del Commercio Equo e Solidale. Esso \u00e8 stato un lavoro lungo anni, iniziato nel 1998, che ha coinvolto tutte le organizzazioni che in Italia si occupano di commercio equo e solidale.\nCostituitasi formalmente come Associazione nel maggio 2003 l'AGICES \u00e8 l'associazione di categoria delle organizzazioni che promuovono i prodotti e la cultura del commercio equo e solidale in Italia, ed \u00e8 l'ente depositario della Carta Italiana dei Criteri del Commercio Equo e Solidale.\nL'AGICES, come recita il preambolo dello Statuto, \"nasce dalla volont\u00e0 di cooperazione delle organizzazioni italiane no-profit\" impegnate nel commercio equo e solidale ed ha come obiettivi la promozione e la tutela del commercio equo come definito e descritto dalla Carta Italiana dei Criteri. Inoltre, su mandato esplicito dell'Assemblea dei Soci, rappresenta l'azione delle organizzazioni italiane di commercio equo che si riconoscono nella Carta Italiana dei Criteri.\nL'AGICES, infine, ha fra i suoi scopi quello di gestire il Registro Italiano delle Organizzazioni di Commercio Equo e Solidale attraverso l'individuazione di standard ed indicatori oggettivi, concreti e verificabili, che rappresentano la trasposizione operativa dei principi generali contenuti nella Carta dei Criteri.\nI soci e i numeri di AGICES.\nI soci di AGICES sono 84 (fonte: Rapporto Annuale 2013), per un totale di 253 punti vendita. Il numero dei soci appartenenti alle 84 organizzazioni \u00e8 29.776.\nIl valore della produzione aggregato dei soci AGICES ammonta per il 2012 a 83,288 milioni di euro, di cui oltre 74 milioni provenienti da prodotti di fair trade.\nI lavoratori delle organizzazioni socie sono oltre mille, i volontari quasi 5.000.\nGli importatori di AGICES sono altraQualit\u00e0, Altromercato, Equo Mercato, Libero Mondo, Mondo Solidale, Pace e Sviluppo, Raggio Verde, Associazione RAM, Ravinala , Shadhilly, Vagamondi "}
{"id": "315385", "revid": "1023546", "url": "https://it.wikipedia.org/wiki?curid=315385", "title": "Versta", "text": "Una versta () \u00e8 un'antica e ormai desueta unit\u00e0 di misura dell'impero russo. La lunghezza di una versta \u00e8 di 500 sa\u017een', pari a 1066,52 metri.\nLa me\u017eevaya versta (\u043c\u0435\u0436\u0435\u0432\u0430\u0301\u044f \u0432\u0435\u0440\u0441\u0442\u0430\u0301), \"versta di confine\", \u00e8 lunga il doppio di una normale versta ed era utilizzata per le misure agrarie e le distanze tra i centri abitati.\nIl plurale \u00e8 \"v\u00ebrsty\" (in russo, \u0432\u0451\u0440\u0441\u0442\u044b)."}
{"id": "315386", "revid": "14691", "url": "https://it.wikipedia.org/wiki?curid=315386", "title": "Boogie-Woogie", "text": ""}
{"id": "315404", "revid": "124154383", "url": "https://it.wikipedia.org/wiki?curid=315404", "title": "TIM San Marino", "text": "TIM San Marino S.p.A. \u00e8 un'azienda sammarinese di telecomunicazioni del Gruppo TIM, focalizzata sulla tecnologia VoIP e sui servizi per il mercato etnico, oltre a essere l'operatore storico di telecomunicazioni della Repubblica di San Marino.\nViene fondata come Intelcom S.p.A. e rinominata nel 2005 in Telecom Italia San Marino S.p.A., per poi cambiare nuovamente la sua denominazione sociale nel 2017 in seguito al rebranding di TIM.\nServizi.\nTIM San Marino offre le seguenti tipologie di servizi di telecomunicazione:"}
{"id": "315448", "revid": "767487", "url": "https://it.wikipedia.org/wiki?curid=315448", "title": "National Hockey League Players Association", "text": "La National Hockey League Players Association, o pi\u00f9 semplicemente NHLPA, \u00e8 il sindacato di cui fanno parte tutti i giocatori di hockey che hanno un contratto con una squadra della National Hockey League. L'associazione si occupa di tutti gli interessi dei giocatori che riguardano le condizioni e i diritti di lavoro e gli stipendi.\nStoria.\nLa fondazione.\nIl primo tentativo di fondare un'associazione dei giocatori fu opera, nel 1957, di Ted Lindsay, giocatore, in quel tempo, dei Detroit Red Wings, e Doug Harvey, dei Montr\u00e9al Canadiens. I due giocatori tentarono di stabilire un'azione collettiva contro la Lega che non voleva pubblicare alcuni dati finanziari. I giocatori coinvolti in questo tentativo di formare un'associazione vennero trasferiti o mandati nelle leghe minori dalle rispettive franchigie e l'idea di costituire l'associazione svan\u00ec nel nulla.\nDurante il mese di giugno del 1967, finalmente, durante l'incontro dei rappresentanti delle sei squadre che fondarono la NHL, l'associazione dei giocatori venne fondata. Bob Pulford fu nominato presidente e Alan Eagleson direttore esecutivo. Pulford decise poi di incontrare i proprietari dei club chiedendo loro di riconoscere l'esistenza dell'associazione al fine di evitare lo stesso destino di dieci anni prima. Inoltre, Pulford chiese loro di non punire i giocatori che aderivano all'associazione.\nL'era degli scioperi e dei lockout (1991\u20132005).\nEagleson fu il direttore esecutivo dell'associazione fino alla fine del 1991, anno in cui i giocatori affidarono la carica di direttore a Bob Goodenow poich\u00e9 Eagleson era accusato di frode fiscale. Goodenow guid\u00f2 l'associazione per tredici anni attraversando parecchie sfide. Su tutte si notano i due lockout (nella stagione 1994-1995 e nella stagione 2004-2005), nel 1992 ci fu inoltre uno sciopero; dallo sciopero del 1992, i giocatori ottennero il diritto di vendere la propria immagine.\nGoodenow diede le dimissioni dopo il lockout della stagione 2004-2005, che annull\u00f2 completamente quella stagione.\nSpionaggio e consolidazione (2005\u2013presente).\nDopo le dimissioni di Goodenow, l'associazione dei giocatori decise di affidare la carica a Ted Saskin. Nel 2007, per\u00f2, si scopr\u00ec che Saskin era entrato, durante i due anni di carica, furtivamente negli account e-mail dei giocatori.\nIl successore di Saskin fu cercato da un comitato di giocatori, appositamente eletto, costituito da Michael Cammalleri (Montreal Canadiens), Chris Chelios (Detroit Red Wings), Shawn Horcoff (Edmonton Oilers), Eric Lindros (retired) e Robyn Regehr (Calgary Flames). Il comitato decise di nominare direttore Paul Kelly.\nNel 2007, la NHLPA in collaborazione con la David Suzuki Foundation, guidata dal difensore dei Boston Bruins Andrew Ference, cre\u00f2 un patto, a cui aderirono pi\u00f9 di cinquecento giocatori, per la protezione dell'ambiente. Infatti, ogni giocatore che aderisce dona 290 dollari per comprare quote di diossido di carbonio, cos\u00ec da compensare le emissioni dovute ai viaggi per le trasferte.\nIl 31 agosto 2009, Paul Kelly venne licenziato dalla NHLPA e venne sostituito provvisoriamente da Ian Penny."}
{"id": "315453", "revid": "3763", "url": "https://it.wikipedia.org/wiki?curid=315453", "title": "NHLPA", "text": ""}
{"id": "315454", "revid": "77358", "url": "https://it.wikipedia.org/wiki?curid=315454", "title": "Futura Tv", "text": ""}
{"id": "315456", "revid": "1924342", "url": "https://it.wikipedia.org/wiki?curid=315456", "title": "The Division Bell", "text": "The Division Bell \u00e8 il quattordicesimo album in studio del gruppo musicale britannico Pink Floyd, pubblicato il 28 marzo 1994 nel Regno Unito dalla EMI e il 4 aprile dello stesso anno negli Stati Uniti d'America dalla Columbia Records.\nLe musiche furono scritte principalmente da David Gilmour e Richard Wright, mentre dal punto di vista testuale, \"The Division Bell\" affronta temi quali la mancanza di comunicazione tra le persone. La nuova moglie di Gilmour, Polly Samson, contribu\u00ec alla stesura di vari testi. Il brano \"Wearing the Inside Out\" vide Wright alla voce solista su un disco dei Pink Floyd per la prima volta dai tempi di \"The Dark Side of the Moon\" (1973).\nDescrizione.\nRegistrazione.\nNel 1994 il gruppo pubblic\u00f2 un nuovo disco, il secondo album in studio senza Roger Waters. Il gruppo comprendeva David Gilmour, Nick Mason e nuovamente Richard Wright, ritornato in qualit\u00e0 di componente ufficiale della formazione dopo la sua defezione nel 1979 e il successivo periodo come turnista. Al trio si unirono anche vari collaboratori che avevano partecipato al precedente tour di fine anni ottanta, pi\u00f9 altri professionisti come Dick Parry.\nLe sedute di registrazione ebbero luogo in varie localit\u00e0, inclusi i Britannia Row Studios di Londra e l'Astoria, casa galleggiante acquistata da Gilmour nel 1986 lungo il Tamigi, vicino ad Hampton Court e trasformata in breve tempo in studio di registrazione. Il team di produzione vede come protagonisti assoluti i Pink Floyd insieme a Bob Ezrin, il sassofonista Dick Parry e l'ingegnere del suono Andy Jackson.\nIl tema principale del disco \u00e8 l'incomunicabilit\u00e0 tra gli individui, problema con cui tutti e tre i componenti avevano avuto, in qualche modo, a che fare tra cause legali sulla questione dei diritti sull'utilizzo del nome del gruppo e divorzi. Proprio su quest'ultimo aspetto, Gilmour, all'epoca, era molto sensibile in quanto reduce dal recente divorzio, dopo quasi 20 anni di matrimonio, con la ex moglie Ginger e dalla fresca relazione iniziata con la giornalista Polly Samson; fu proprio lei a fornirgli lo spunto e lo stimolo per la stesura dei testi, spingendolo ad analizzare ed esternare le sue frustrazioni e i suoi sentimenti nei confronti degli ex compagni di gruppo. Sono, infatti, molti i riferimenti a Waters (come in \"Lost for Words\"), alla sua progressiva chiusura verso il mondo e alla sua mania di protagonismo. Non mancano, inoltre, accenni a Syd Barrett (come in \"Poles Apart\").\nGilmour \u00e8 coautore di quasi tutte le canzoni (alcuni testi delle quali furono scritti anche dalla compagna Polly Samson), ma, per la prima volta dopo molti anni, tutti e tre i componenti forniscono al disco la propria creativit\u00e0 musicale. Vi \u00e8 il ritorno all'interpretazione vocale di Wright (in \"Wearing the Inside Out\"), il quale non cantava brani da solista dal 1973.\nAlcuni brani come \"Marooned\", \"Keep Talking\" e \"High Hopes\" hanno trovato posto in \"\", la penultima raccolta in studio del gruppo inglese.\nTitolo e copertina.\nNel gennaio del 1994 il gruppo era ancora indeciso su quale titolo assegnare al nuovo album. La lista di titoli provvisori presa in considerazione aveva incluso nomi quali \"Pow Wow\" e \"Down to Earth\". Nel corso di una serata, durante una cena con Gilmour, di cui era amico, e Mason, lo scrittore Douglas Adams, si offr\u00ec di trovare un titolo al disco in cambio di un'offerta di sterline da devolvere alla sua associazione benefica preferita, la Environmental Investigation Agency. Egli sugger\u00ec l'idea di intitolarlo \"The Division Bell\" (parole tratte dal testo di \"High Hopes\", brano presente sul disco), e il gruppo accett\u00f2. Il titolo del disco \u00e8 un riferimento alla \"division bell\" del parlamento inglese. Lo stesso Adams comparve, come regalo per il suo quarantaduesimo compleanno, in una serata del tour che fece seguito al disco suonando la chitarra ritmica in \"Brain Damage\" ed \"Eclipse\" (due canzoni tratte da \"The Dark Side of the Moon\").\nIl collaboratore di lunga data dei Floyd, Storm Thorgerson, si occup\u00f2 della grafica di copertina. Ispirandosi a quella del libro del matematico statunitense Norbert Wiener \"The Human Use of Human Beings\" del 1950, eresse due grandi teste metalliche in un campo agricolo vicino alla cattedrale di Ely. Le statue furono posizionate in modo da fronteggiarsi vicine l'una verso l'altra, e le fotograf\u00f2 di profilo, formando cos\u00ec, per pareidolia, una terza faccia se viste frontalmente. Le due sculture furono posizionate da Keith Breeden, e costruite da John Robertson. La cattedrale di Ely \u00e8 visibile sullo sfondo all'orizzonte tra le bocche delle due facce. Le sculture vennero poi conservate nella Rock and Roll Hall of Fame a Cleveland, in Ohio.\nPubblicazione.\nL'album venne pubblicato nel Regno Unito dalla EMI Records il 28 marzo 1994, e negli Stati Uniti d'America il 4 aprile, raggiungendo la prima posizione in classifica in entrambi i paesi. Ogni formato presentava una propria grafica specifica con piccole variazioni della stessa foto. La custodia della prima stampa in CD ha il nome \"Pink Floyd\" scritto in braille sulla costina di sinistra. In alcune pagine nel libretto del CD i numeri di pagina erano scritti in varie lingue:\n\"The Division Bell\" fu certificato disco d'argento e d'oro nel Regno Unito il 1\u00ba aprile 1994, disco di platino il mese successivo e doppio platino il 1\u00ba ottobre. In America, venne certificato oro e doppio platino il 6 giugno 1994, e triplo platino il 29 gennaio 1999. In Italia venne premiato con cinque dischi di platino, rivelandosi l'album pi\u00f9 venduto in assoluto durante l'intero anno 1994. Nel 1995 ricevette una candidatura ai BRIT Award nella categoria \"Best Album by a British Artist\", anche se perse in favore di \"Parklife\" dei Blur. Nel marzo dello stesso anno i Pink Floyd ricevettero un Grammy Award come \"Best Rock Instrumental Performance\" per la traccia \"Marooned\".\nPer i brani \"Take It Back\" e \"High Hopes\" furono realizzati due videoclip che vennero messi in alta rotazione sulle televisioni musicali, nonostante la loro durata sfori rispetto agli standard dei videoclip tradizionali.\nPer promuovere l'album, il gruppo intraprese il \"The Division Bell Tour\" durante il 1994. Nel 1995 viene pubblicata la testimonianza di quei concerti tramite un doppio CD e un VHS intitolati \"Pulse\"; l'edizione doppio DVD usc\u00ec invece nel 2006.\n\"Publius Enigma\".\nDurante il Division Bell Tour del 1994, inizi\u00f2 a circolare su internet una presunta leggenda metropolitana collegata all'album denominata \"Publius Enigma\" (\"l'enigma di Publius\"), un mistero che prometteva una \"ricompensa\" a chi avesse trovato la soluzione. Diversi indizi furono trovati dai fan nell'album stesso (grafica di copertina compresa) e in successive uscite collegate ai Pink Floyd. La soluzione dell'enigma non venne mai svelata e gradualmente anche l'interesse del pubblico verso esso inizi\u00f2 a scemare fino a quando gli stessi sconosciuti creatori non abbandonarono il progetto che non \u00e8 mai giunto ad una conclusione ufficiale.\nNell'aprile 2005 il batterista Nick Mason riferendosi esplicitamente al Publius Enigma, sugger\u00ec l'idea che tutto fosse stato orchestrato dall'etichetta discografica piuttosto che dai Pink Floyd stessi. Le considerazioni di Mason sembrarono concordare con quanto affermato in una precedente intervista da Marc Brickman, tecnico delle luci e production designer dei Floyd, apparentemente responsabile di aver fatto apparire le parole \"ENIGMA PUBLIUS\" sullo schermo dietro al gruppo nel corso di un concerto nel New Jersey. Poco tempo dopo per\u00f2, Brickman ritratt\u00f2 quanto dichiarato.\nAccoglienza.\nNonostante il grande successo commerciale, inizialmente \"The Division Bell\" venne incontro a recensioni per lo pi\u00f9 negative. Tom Sinclair di \"Entertainment Weekly\" diede all'opera una \"D\", scrivendo: \u00abla cupidigia \u00e8 l'unica spiegazione plausibile per la pubblicazione di un album cos\u00ec vacuo ed inutile, notevole solo per la sua pomposit\u00e0 rock progressivo e le sonorit\u00e0 new age da voltastomaco\u00bb. Tom Graves su \"Rolling Stone\" critic\u00f2 aspramente la performance di Gilmour, affermando come i suoi assoli di chitarra \u00abun tempo di cruciale importanza nell'economia della band, articolati, melodici e ben definiti, ora si fossero ridotti a pallida imitazione del passato diventando del tutto trascurabili\u00bb, aggiungendo poi che \u00absolo in \"What Do You Want from Me\" Gilmour suonava come sapeva fare e sembrava lui\u00bb. Michele Paparelle del mensile \"Buscadero\", cos\u00ec recens\u00ec \"The Division Bell\": \u00abPotrebbe essere il successore di \"Wish You Were Here\" e nessuno ci troverebbe alcunch\u00e9 da dire... \"The Division Bell\" \u00e8 rilassante come un letto di contenzione, \u00e8 un ipnotico che rende lucidi, quieti e disperati, lasciando al paziente solo una soluzione, continuare ad assumerlo, per placare l'angoscia...\u00bb. Molto critico nei confronti dell'album, invece, fu Stefano Ronzani de \"Il Mucchio Selvaggio\" che scrisse: \u00abgli ultimi dischi dei Pink Floyd non sono tutti uguali come sembra, ma sono loro stessi delle controfigure e questo vanifica ogni tentativo di rinnovamento. Mason, Gilmour e Wright sono ormai dei musicisti da laboratorio informatico. Non che sia un reato, ma l'esagerata ridondanza di \"The Division Bell\" ci fa pensare ad un database mal progettato. Gi\u00e0 dall'inizio sembra di trovarci di fronte ad un prodotto divulgativo di una casa di campionatori. Mi chiedo perch\u00e9 insistano con queste robe mastodontiche...\u00bb.\nCon il passare degli anni la reputazione dell'album presso la critica \u00e8 migliorata. Scrivendo sulla rivista \"Uncut\", Graeme Thomson dichiar\u00f2 quanto segue: \u00ab\"The Division Bell\" potrebbe essere l'album pi\u00f9 sottovalutato dell'intera discografia dei Pink Floyd. Il terzetto di canzoni iniziale \u00e8 un impressionante ritorno molto vicino all'eterna essenza dei Pink Floyd, e gran parte del resto dei brani possiede una forza e una qualit\u00e0 riflessiva che mostra un genuino senso di unitariet\u00e0\u00bb."}
{"id": "315458", "revid": "599013", "url": "https://it.wikipedia.org/wiki?curid=315458", "title": "Kcr", "text": ""}
{"id": "315463", "revid": "74801", "url": "https://it.wikipedia.org/wiki?curid=315463", "title": "Isola di Wake", "text": "Lisola di Wake, anche conosciuta come atollo di Wake, \u00e8 un atollo corallino situato nell'oceano Pacifico del nord. Fa parte dei territori non incorporati degli Stati Uniti d'America ed \u00e8 amministrato direttamente dal comando dell'aviazione militare. Da un punto di vista statistico \u00e8 compresa nelle Isole minori esterne degli Stati Uniti d'America.\nL'atollo ha 19 chilometri di costa e si trova a da Honolulu e a da Guam.\nWake si trova ad ovest della linea del cambiamento di data ed \u00e8 sempre un giorno avanti rispetto ai 50 stati americani. L'accesso all'isola \u00e8 proibito e limitato all'esercito e all'aviazione statunitense.\nBench\u00e9 sia chiamata \"isola\" l'atollo comprende tre isole (Wake, Wilkes e Peale) poste intorno ad una laguna centrale.\nSull'isola principale, quella di Wake, si trova una pista aerea e con l'ultimo aggiornamento del 2009 vi risiedono circa 150 abitanti.\nClima.\nL'isola di Wake giace nella zona tropicale, ma \u00e8 soggetta a periodiche tempeste durante l'inverno. La temperatura del mare \u00e8 calda tutto l'anno e raggiunge pi\u00f9 di in estate e in autunno. Tifoni visitano occasionalmente l'atollo.\nStoria.\nPeriodo pre-europeo.\nAlcune tradizioni orali di origine polinesiana ipotizzano che gli abitanti delle vicine isole Marshall raggiunsero l'isola di Wake e la chiamarono \"Enen-kio\" riprendendo il nome di piccoli arbusti fioriti sempreverdi ritrovati sull'isola. Nelle antiche tradizioni di questi indigeni, alcuni tatuaggi dei capitrib\u00f9 erano fatti usando un certo numero di ossa umane fresche, che richiedevano un sacrificio umano. Un uomo poteva salvarsi da questa sorte ottenendo l'osso di un'ala da alcuni grossi uccelli marini che esistevano solo su Enen-kio.\nL'isola di Wake \u00e8 stata sempre terreno di dispute per insediamenti tra gli indigeni della . Alcuni abitanti delle isole Marshall rivendicano di essere i discendenti del regno di Enen-kio. Le isole Marshall e il governo degli Stati Uniti d'America negano tale rivendicazione. Nessuna prova certa conferma l'esistenza di insediamenti indigeni sull'isola in passato.\nScoperta ed esplorazione europea.\nIl 20 ottobre 1568, \u00c1lvaro de Menda\u00f1a de Neira, un esploratore spagnolo, scopr\u00ec l'isola e le diede il nome di \"San Francisco\". L'atollo fu successivamente chiamato con il nome del capitano Samuel Wake che la visit\u00f2 nel 1796.\nIl 20 dicembre 1840, la prima spedizione americana comandata dall'ammiraglio Charles Wilkes tocc\u00f2 l'isola che fu annessa molto dopo, il 17 gennaio 1899 agli Stati Uniti.\nLa Pan American Airways costru\u00ec un piccolo villaggio, soprannominato \"PAAville\", che doveva servire i voli sulla linea USA-Cina. Questo fu il primo insediamento umano permanente sull'isola e fu rifornito direttamente dall'America per cibo e razioni d'acqua.\nCostruzioni militari.\nNel gennaio 1941, la marina americana costru\u00ec una base militare sull'atollo. Era la prima costruzione militare permanente. Questa comprendeva elementi del primo battaglione difensivo; 449 tra ufficiali e soldati stazionavano sull'isola sotto il comando di Winfield Scott Cunningham con un migliaio di lavoratori civili.\nLa battaglia dell'isola di Wake.\nL'8 dicembre 1941, sedici bombardieri giapponesi provenienti da basi sulle isole Marshall attaccarono Wake distruggendo otto dei dodici aerei Grumman F4F Wildcat che appartenevano alla marina americana. Il personale della base americana, composto in gran parte da marines agli ordini del maggiore James Devereux, respinse alcuni tentativi nemici di sbarco meno consistenti con l'aiuto di alcuni volontari civili. Successivamente la superiorit\u00e0 numerica di circa duemila giapponesi si fece sentire. I seicento americani, al comando del capitano di fregata Winfield Cunningham, furono sbaragliati e si arresero al comandante giapponese Shigeyoshi Inoue. I giapponesi persero, nel primo tentativo di sbarco, un cacciatorpediniere ed ebbero danneggiati due incrociatori leggeri ed una nave da trasporto. Complessivamente le perdite in vite umane da parte dei giapponesi per occupare l'isola ammontarono ad 820 unit\u00e0 pi\u00f9 300 feriti. Tra i difensori americani vi furono 120 morti e 50 feriti.\nOccupazione giapponese e resa.\nL'isola venne incorporata, con il nome di \u014ctorishima (ja.: \u5927\u9ce5\u5cf6) -cio\u00e8 \"Isola [a forma di] Grande Uccello\" per la sua foggia particolare che evocava un volatile ad ali spiegate- nel Mandato del Pacifico meridionale. Gli occupanti giapponesi furono bombardati molte volte dalle forze aeree americane. Uno di questi raid fu la prima missione del futuro presidente George H. W. Bush.\nIl 4 settembre 1945, il contingente giapponese sull'isola si arrese ai Marines statunitensi. In una breve cerimonia, fu nuovamente issata la bandiera statunitense.\nIl dopoguerra.\nIl 15 ottobre 1950, l'isola ospit\u00f2 un meeting tra il generale Douglas MacArthur e il presidente Harry Truman per discutere sulla guerra di Corea.\nDal 1974, la pista \u00e8 usata dall'esercito e da alcuni aerei da carico per atterraggi di emergenza. Ci sono anche due attracchi per navi. Il 16 settembre 1985, l'atollo Wake \u00e8 stato designato come Territorio Storico Nazionale negli USA per le vicende della seconda guerra mondiale. L'isola rimane tuttora un luogo strategico nell'Oceano Pacifico del nord. Nel tardo agosto 2006, i militari hanno evacuato l'isola per il previsto passaggio dell'uragano Ioke.\nRiferimenti nella cultura.\nL'isola di Wake \u00e8 stata riprodotta nella serie videoludica FPS della EA di Battlefield in particolare in Battlefield 1942, Battlefield 1943, Battlefield 2, Battlefield Heroes con il nome di \"Terribile veglia funebre\" e in Battlefield 3, disponibile come contenuto scaricabile DLC. Inoltre \u00e8 stata aggiunta all'interno del capitolo 5 \"Guerra del Pacifico\" di Battlefield V."}
{"id": "315478", "revid": "466539", "url": "https://it.wikipedia.org/wiki?curid=315478", "title": "Teri Hatcher", "text": "Ha ottenuto la fama internazionale con il ruolo di Susan Mayer nella serie televisiva di successo \"Desperate Housewives\" (2004-2012), per la quale si \u00e8 aggiudicata un Golden Globe e tre Screen Actors Guild Award.\nBiografia.\nFiglia unica di Esther Beshur e Owen W. Hatcher, ha origini inglesi, irlandesi, native americane, siriane, francesi e tedesche. Ha confessato di aver subito violenze sessuali all'et\u00e0 di sette anni dallo zio, Richard Hayes Stone, poi incarcerato per aver abusato anche di un'altra bambina; l'uomo \u00e8 morto nel 2008. Canta e suona il tamburello nella Band from TV, a fianco di Hugh Laurie (pianoforte) e James Denton (chitarrista).\n\u00c8 nota soprattutto per aver interpretato Lois Lane nel telefilm \"Lois &amp; Clark - Le nuove avventure di Superman\" e Susan Mayer nella serie \"Desperate Housewives\". Ha anche partecipato a diverse serie televisive e film tra cui \"Seinfeld\", \"MacGyver\", \"In viaggio nel tempo\" e \"Tango &amp; Cash\"; \u00e8 stata inoltre una Bond girl nel film \"Il domani non muore mai\".\nVita privata.\nNel 1988 ha sposato l'attore Markus Leithold, dal quale ha divorziato l'anno successivo. Nel 1994 convol\u00f2 a nozze con l'attore Jon Tenney, dal quale ha avuto la figlia Emerson Rose nel 1997. La loro unione \u00e8 terminata nel marzo 2003.\nDoppiatrici italiane.\nNelle versioni in italiano dei suoi film, Teri Hatcher \u00e8 stata doppiata da:\nDa doppiatrice \u00e8 sostituita da:"}
{"id": "315483", "revid": "104265", "url": "https://it.wikipedia.org/wiki?curid=315483", "title": "Piacenza Rugby Club", "text": "Il Piacenza Rugby Club \u00e8 un club italiano di rugby a 15 dell'omonima citt\u00e0 emiliana.\nLa storia.\nLa squadra venne fondata nel 1947 dal cavaliere Piero Grigioni che aveva militato nella squadra cittadina di Bologna. Il primo presidente fu l'avvocato Francesco Massari. La prima partita della nuova squadra fu a Modena contro la selezione locale e fu una sconfitta per 3-0, ribaltata per\u00f2 nel ritorno, finito 9-7.\nNella stagione 1959-1960 esordisce nel campionato di Serie A e vi rimane alcuni anni.\nIn seguito, nella stagione 1966-1967 ritorna nella massima serie ma di nuovo non ottiene risultati di rilievo. Dovr\u00e0 aspettare fino alla stagione 1995-1996 per rimettere piede nella Serie A.\nDopo un anno di massima serie e uno di Serie B, il Piacenza si ripresenta nella massima serie ed \u00e8 in questa occasione che ottiene i maggiori risultati.\nInfatti nella stagione 1999-2000 si classifica al quinto posto e conquista i play-off scudetto. Bench\u00e9 esca molto presto nei play-off, questo permette alla squadra di entrare nelle coppe europee. Infatti durante la stagione 2000-2001 il Piacenza Rugby debutta in Europa partecipando alla Shield Cup.\nLo stesso anno per\u00f2 il Piacenza viene retrocesso in seconda serie, che da quell'anno comincer\u00e0 a chiamarsi Serie A. Negli ultimi anni nonostante la classifica gli permetta di partecipare quasi regolarmente ai playoff per la risalita nella massima serie, l'obiettivo non viene mai centrato.\nNella stagione 2014-15 si \u00e8 classificato al 1\u00ba posto nel girone B della serie B ed \u00e8 stato promosso in serie A dopo lo spareggio con Paese. L'anno successivo \u00e8 retrocesso di nuovo in serie B, dove milita tuttora con alterne fortune.\nElenco giocatori 2014-15.\nGatti, Forestelli, Ilinca, Casali, Antl, Barani, Forte, Lococo, Resi, Quaranta, Baccalini, Bonatti, M. Sartori , Cainer, E. Sartori, A. Alberti, Berzieri, Barzan, Sola, M. Alberti, Delnevo, Trabacchi, Muzzin, Milani, F. Frangulea, Franchi (c), S. Frangulea , Della Ragione, Stead, Girometti, Rancati."}
{"id": "315486", "revid": "1906976", "url": "https://it.wikipedia.org/wiki?curid=315486", "title": "Bandiera di Wake", "text": "La bandiera dell'isola di Wake non \u00e8 ufficialmente riconosciuta, ma \u00e8 in uso dal 1976. L'isola attualmente \u00e8 amministrata dagli Stati Uniti.\nDescrizione.\nIl drappo ha i colori della bandiera statunitense: blu, rosso, bianco. Il triangolo blu contiene un disco giallo con all'interno il nome e il profilo dell'atollo e tre stelle. Ciascuna di esse rappresenta Wake e i due isolotti vicini di Peale e Wilkes."}
{"id": "315492", "revid": "1653185", "url": "https://it.wikipedia.org/wiki?curid=315492", "title": "Virtua Fighter 2", "text": " \u00e8 il secondo gioco della popolare serie di videogiochi picchiaduro \"Virtua Fighter\" prodotta da SEGA. Fu creato da Yu Suzuki e usc\u00ec nelle sale giochi nel 1994. Successivamente furono fatti dei porting per Sega Saturn e Sega Mega Drive nel 1996 e Microsoft Windows nel 1998. Siccome il Sega Mega Drive non riusciva a gestire la grafica in 3D della versione per sale giochi, il gioco fu modificato e divenne un picchiaduro 2D. \"Virtua Fighter 2\" \u00e8 uscito anche per PlayStation 2 nel 2004 in Giappone come parte della serie di Sega \"Ages 2500\" e nel novembre 2012 come gioco scaricabile per le reti Xbox Live Arcade e Playstation Network.\nIl gioco viene ricordato per l'incredibile utilizzo di grafica a quel tempo rivoluzionaria. \"Virtua Figher 2\" utilizza la scheda Model 2 per poter girare a 60 frame al secondo, in alta risoluzione e senza rallentamenti. La versione per la console Sega Saturn era altrettanto impressionante, soprattutto considerate le difficolt\u00e0 tecniche del sistema per lo sviluppo dei giochi 3D. In tutto il mondo (ma soprattutto in Giappone) il gioco ebbe un incredibile successo e ne furono vendute numerose copie.\nLa grandezza dell'arena pu\u00f2 essere regolata fino agli 82 metri (una dimensione davvero enorme), anche la barra della salute pu\u00f2 essere personalizzata fino a diventare infinita (il che ovviamente d\u00e0 un certo vantaggio per battere i nemici nel gioco).\nNuovi personaggi.\nEsperto di Tohoroken (nome giapponese che identifica lo stile della mantide nel kung-fu)\nShun-Di e Lion Rafale non sono presenti nella versione per Mega Drive"}
{"id": "315493", "revid": "1543377", "url": "https://it.wikipedia.org/wiki?curid=315493", "title": "Norme di buona fabbricazione", "text": "Le norme di buona fabbricazione (NBF), o buone prassi di fabbricazione, o ancora norme di buona preparazione (NBP), sono un insieme di regole, procedure e linee guida in base alle quali vengono prodotti i farmaci (in Europa si usa il termine \"medicinali\"), i cibi e le sostanze farmacologicamente attive (in inglese \"Active Pharmaceutical Ingredients\", API).\nIl meccanismo di campionamento dei prodotti pu\u00f2 fornire solo garanzie di tipo statistico sul fatto che i campioni stessi (ed eventualmente le aree adiacenti al luogo dove vengono prelevati i campioni) siano idonei all'uso; di conseguenza, poich\u00e9 i controlli finali si basano tutti su tecniche di campionamento, le NBF seguono un approccio olistico secondo il quale vengono regolamentati nel loro complesso gli ambienti di produzione e di controllo in laboratorio.\nUna componente estremamente importante delle NBF \u00e8 la necessit\u00e0 di documentare ogni aspetto del processo, ogni attivit\u00e0 ed ogni operazione. Se la documentazione non \u00e8 corretta ed in ordine, se non evidenzia il modo in cui il prodotto \u00e8 stato fabbricato e verificato, permettendo la rintracciabilit\u00e0 e il ritiro dal mercato in caso di problemi futuri, allora il prodotto viene considerato \"contaminato\" (negli Stati Uniti il termine corrispondente \u00e8 \"adulterato\").\nLa versione delle NBF elaborate dall'Organizzazione Mondiale della Sanit\u00e0 viene utilizzata dalle industrie farmaceutiche e dalle autorit\u00e0 di controllo del settore in oltre 100 paesi nel mondo, in particolare nei paesi in via di sviluppo. Nell'Unione Europea sono in vigore le relative norme europee, pi\u00f9 restrittive rispetto a quelle dell'OMS, mentre negli Stati Uniti \u00e8 in vigore la versione della Food and Drug Administration, anch'essa con prescrizioni aggiuntive rispetto a quelle elaborate dall'OMS. Meccanismi analoghi alle NBF sono in uso in altre nazioni (Australia, Canada, Giappone, Singapore ecc.), sempre con prescrizioni molto articolate e sofisticate.\nA partire dalla pubblicazione (nel 1999) delle NBF per i componenti farmacologicamente attivi ad opera dell'apposita conferenza internazionale di armonizzazione (\"International Conference on Harmonization\", ICH), le NBF vengono applicate anche alla produzione e al controllo delle sostanze attive grezze, sia nei paesi e nelle aree di accordo commerciale firmatari della ICH (UE, Giappone, USA), sia in altri paesi che ne hanno adottato le linee guida (ad esempio, Australia, Canada, Singapore).\nEsistono anche altri sistemi di \"Buona Pratica\" impostate sulla stessa linea delle NBF:\nQueste norme di \"Buona Pratica\", ed altre non citate qui, seguono tutte una filosofia simile.\nNegli Stati Uniti, la FDA ossia la Food and Drug Administration (l'ente che presiede alla regolamentazione dei prodotti alimentari e dei farmaci) diffonde le linee di condotta relativa alle NBF tramite il meccanismo del Registro Federale e numerose linee guida dirette all'industria. Le NBF negli Stati Uniti sono una combinazione di leggi (principalmente il CFR 21, parti 210 e 211), delle migliori e attuali modalit\u00e0 produttive industriali e della filosofia dell'FDA espressa nelle proprie pubblicazioni, guide e linee guida, ed altra documentazione interna come le Guide alle Procedure di Conformit\u00e0 e alcune parti del Manuale di Ispezione delle Operazioni Produttive. Quindi le NBF sono soggette a un processo di continua evoluzione in relazione ai miglioramenti produttivi di ogni azienda del settore.\nL'ambito di applicazione delle NBF statunitensi \u00e8 definito nel regolamento FDA (21 CFR210.1) dove \u00e8 stabilito che le regole citate nel suddetto capitolo devono essere considerate \"NBF minime e correnti\". Infatti l'FDA ammise nel 1976, data di edizione dell'attuale gruppo di regole, che le regole stesse devono essere considerate \"dinamiche\" e costantemente passibili di variazioni correlate con l'emergere di nuove tecnologie, nuove concezioni o influenze. Per questo motivo le NBF statunitensi vengono definite \n\"correnti\" (o cNBF). Contrariamente alle NBF europee e ad altre NBF che sono normalmente aggiornate e ri-edite ogni 5-7 anni, il testo delle US NBF \u00e8 rimasto sostanzialmente invariato per 30 anni, visto che l'FDA non sente alcun esigenza pressante di elaborare revisioni poich\u00e9 rimane valido il concetto che le norme di base devono essere \"minime e correnti\".\nContrariamente a molti altri paesi, le delibere e le pubblicazioni dell'FDA, incluse le pubblicazioni interne, sono soggette alla Legge sulla Libert\u00e0 dell'Informazione negli Stati Uniti, e ci\u00f2 comporta che quasi tutti i documenti succitati possano essere scaricati via Internet. Una risorsa chiave per le NBF applicate alla industria farmaceutica \u00e8 il Portale WEB dell'FDA per l'Industria Farmaceutica .\nIn Europa le NBF sono definite nella Direttiva 2003/94/CE. Sono state elaborate delle linee guida per assistere i produttori nel conformarsi a regole e leggi. Tali linee guida fanno parte di una collezione chiamata Eudralex, scaricabili dalla pagina Web EU NBF .\nSebbene ogni NBF nel mondo includa concetti simili, ci sono comunque delle differenze importanti. Nelle NBF Europee, e nelle NBF di quelle nazioni che fanno parte del Piano di Cooperazione nelle Ispezioni Farmaceutiche (PIC/S), la responsabilit\u00e0 di assicurare che i farmaci siano prodotti in accordo con metodi di produzione e controllo registrati presso le autorit\u00e0 e nel rispetto delle NBF, fa capo alla Persona Qualificata (PQ) (Qualified Person), definita anche Persona Responsabile che si assume la responsabilit\u00e0 personale e legale di certificare che ciascun lotto di prodotto \u00e8 stato prodotto in accordo con le autorizzazioni commerciali e con le NBF. Negli Stati Uniti le responsabilit\u00e0 della PQ sono conferite nell'ambito del gruppo di Assicurazione Qualit\u00e0 della societ\u00e0.\nIn Europa e nei paesi membri del PIC/S, le responsabilit\u00e0 personali e legali per non-conformit\u00e0 con le autorizzazioni commerciali e con le NBF sono conferite alla PQ che rischia multe e pene detentive per la mancata conformit\u00e0. Negli Stati Uniti la responsabilit\u00e0 finale, e le eventuali multe o pene detentive, sono conferite al Chief Executive Officer (CEO) della societ\u00e0."}
{"id": "315495", "revid": "601933", "url": "https://it.wikipedia.org/wiki?curid=315495", "title": "Limnologia", "text": "La limnologia (dal greco \u039b\u03af\u03bc\u03bd\u03b7 \"limne\" = acqua stagnante e \u03bb\u03cc\u03b3\u03bf\u03c2 \"logos\" = studio) \u00e8 quella branca dell'idrologia che studia le acque continentali (o acque interne).\nDefinizione.\nScopo della limnologia in senso stretto \u00e8 lo studio delle caratteristiche chimiche, fisiche e biologiche delle acque ferme o con moto inapprezzabile (i cosiddetti \"ambienti lentici\": laghi, paludi, stagni, ecc.), sia delle acque dolci sia di quelle salate. Secondo alcuni, a dispetto dell'etimologia, il campo della limnologia include anche lo studio delle acque correnti (i cosiddetti \"ambienti lotici\": ruscelli, torrenti, fiumi); lo studio di questi ultimi viene definito anche \"potamologia\". La limnologia \u00e8 in ogni modo una scienza sintetica, che coordina e organizza la cooperazione di numerose altre scienze (fisica, chimica, biologia, botanica, zoologia, ecologia, ecc.) e si sforza di integrarne i risultati entro un quadro generale.\nLa limnologia deve essere differenziata dall'idrobiologia, la branca della biologia si occupa degli organismi viventi, animali o vegetali, che vivono nelle acque continentali.\nIn base alla Convenzione di Ramsar (1971), la limnologia \u00e8 uno dei criteri di individuazione delle zone umide di importanza internazionale.\nStoria.\nL'inizio dello studio della limnologia viene attribuito a Fran\u00e7ois-Alphonse Forel (1841-1912) il pioniere degli studi sui laghi, in particolare sul lago di Ginevra. A conclusione della sua opera principale (\"Le L\u00e9man\") Forel affermava che la limnografia era l'oceanografia dei laghi, essendo analoghi i campi di studio delle due discipline, i problemi delle masse d'acqua dormienti e gli esseri viventi che vivono in esse. Fra i precursori tuttavia occorre indicare nel XVIII secolo gli italiani Luigi Ferdinando Marsili (1658\u20131730), Lazzaro Spallanzani (1729\u20131799) e Alessandro Volta (1745\u20131827). Marsili, noto anche come uno dei padri dell'oceanografia, nel biennio 1724-1725 comp\u00ec importanti studi sulle caratteristiche morfologiche, fisiche e biologiche del lago di Garda; Spallanzani studi\u00f2 i laghi di Averno e di Agnano; Volta, che nel 1804 venne nominato Magistrato delle acque, studi\u00f2 le caratteristiche termiche delle acque del lago di Como. Steven Forbes (\"\"Il lago come microcosmo\", 1887) sottolineava come il lago rappresenti un ecosistema (\"microcosmo\"\") pi\u00f9 ristretto e con confini maggiormente delimitati rispetto ad altri, divenendo di conseguenza pi\u00f9 facilmente utilizzabile per la ricerca. Lo studio delle caratteristiche dei laghi ebbe quindi un ruolo guida nello sviluppo dell'ecologia, come testimonia il caso italiano della limnologa Rina Monti, prima donna ad aver ottenuto una cattedra universitaria nel Regno d'Italia, che document\u00f2 la distruzione del plancton a causa dell'inquinamento industriale del Lago d'Orta.\nNella successiva storia scientifica venne verificato che un lago rappresenta un ecosistema comunque mutevole e influenzato dagli altri ecosistemi contigui. Inoltre i risultati ottenuti, proprio a causa delle diverse caratteristiche di ciascun singolo lago, non potevano essere utilmente applicati a ecosistemi di tipo diverso. Gli studi si sono in seguito sviluppati utilizzando le osservazioni fatte per la predizione delle trasformazioni subite per influsso dell'ambiente circostante e applicati nella gestione delle acque interne e come indicatori per i pi\u00f9 generali problemi dell'inquinamento."}
{"id": "315499", "revid": "76963", "url": "https://it.wikipedia.org/wiki?curid=315499", "title": "Frieda Hughes", "text": "Ha pubblicato diversi libri per bambini e due raccolte di poesie.\nBiografia.\nFrieda Hughes \u00e8 la figlia di Sylvia Plath e Ted Hughes, entrambi poeti. Aveva appena tre anni quando sua madre si suicid\u00f2 e ha dovuto imparare a gestire la sua fama indesiderata. Di conseguenza, la sua opera riflette frequentemente il culto generato dalla poesia di sua madre e si \u00e8 servita delle proprie poesie per criticare i cineasti e i \u00ab\"peanut eaters, entertained at my mother's death\"\u00bb (\"mangiatori di arachidi, divertiti di fronte alla morte di mia madre\"). Nel 2003, in particolare, ha scritto una poesia intitolata \"My Mother\", nella quale attacca un film prodotto dalla BBC, accusando i cineasti di cercare di fare di Sylvia Plath un prodotto commerciale.\nFrieda Hughes si \u00e8 sempre opposta agli adattamenti romanzati della vita dei suoi genitori, rifiutando sistematicamente di collaborare con i cineasti ed i biografi e negando loro il permesso di utilizzare le poesie di Sylvia Plath nei film. Dopo la morte di suo padre, Ted Hughes, nel 1998, si \u00e8 lanciata in una battaglia giuridica contro la seconda moglie di questo, Carol, con l'intento di ottenere il controllo della sua eredit\u00e0 letteraria.\nTrasferitasi a Perth, in Australia, nel 1988 e pi\u00f9 tardi a Wooroloo, una piccola citt\u00e0 ad est di Perth, nel 1991, ha optato per la nazionalit\u00e0 australiana nel 1992. Tuttavia, dopo la morte di suo padre, vive a Londra con suo marito, il pittore di origine ungherese Laszlo Lukacs.\nCarriera.\nRiguardo alla pittura, Frieda Hughes si \u00e8 diplomata alla St. Martin's School of Art a Londra nel 1988. Ha tenuto molte esposizioni in Australia, negli Stati Uniti e nel Regno Unito, dove le sue pitture a olio sono state ricompensate da un premio della Royal Academy of Arts di Londra.\n\u00c8 anche scrittrice ed illustratrice di letteratura infantile. I suoi scritti sono stati pubblicati in riviste come \"The New Yorker\", \"Paris Review\" e \"London Magazine\".\nLe sue opere costituiscono un'esplorazione poetica delle relazioni umane e della natura. La sua prima raccolta di poesie, \"Wooroloo\", \u00e8 stata pubblicata nel 1997 da un importante editore britannico. La seconda, \"Waxworks\", \u00e8 apparsa nel 2003."}
{"id": "315500", "revid": "2128848", "url": "https://it.wikipedia.org/wiki?curid=315500", "title": "Blood Bowl", "text": "Blood Bowl \u00e8 un gioco da tavolo creato da Jervis Johnson per l'azienda britannica Games Workshop come parodia del football americano. Il gioco venne messo in commercio per la prima volta nel 1986 e da allora \u00e8 stato ripubblicato in nuove edizioni. Blood Bowl \u00e8 ambientato in un universo fantastico simile, ma non identico, a quello di \"Warhammer Fantasy\", popolato da tradizionali personaggi della letteratura fantasy quali: guerrieri umani, goblin, halfling, elfi, orchi e troll.\nIdealmente Blood Bowl prende parte in una versione \"alternativa\" dell'Old World, lo scenario in cui hanno luogo sia le battaglie del wargame tridimensionale \"Warhammer Fantasy Battle\" che le avventure del gioco di ruolo \"Warhammer Fantasy Roleplay\", con la differenza che in questa ambientazione i canoni e le convenzioni del fantasy sono sovraimposti ad aspetti dello sport professionistico e della vita moderna per generare effetti comici e parodistici, esattamente come lo show animato de \"Gli Antenati\" si faceva burla delle convenzioni della vita suburbana americana ambientandola in una improbabile 'Et\u00e0 della Pietra'.\nRegole di base.\n\"Blood Bowl\" \u00e8 un gioco a turni di \"football fantasy\" per due giocatori, che usa tipicamente miniature da 36\u00a0mm per rappresentare i giocatori sul campo. Lo scopo del gioco \u00e8 segnare dei \"touchdown\" facendo s\u00ec che un proprio giocatore oltrepassi la linea di meta con la palla. La squadra con il maggior numero di \"touchdown\" alla fine della partita \u00e8 la vincitrice. Un tabellone contenente una griglia di caselle rappresenta il campo e il gioco si sviluppa usando dadi, carte e gettoni.\nIl termine \"Blood\" (cio\u00e8 \"sangue\") nel nome del gioco descrive la violenza delle azioni che possono essere effettuate dai giocatori. Il gioco \u00e8 basato su un ibrido di football americano, rugby e sport fittizi ultra-violenti come \"Rollerball\" o \"Speedball\". I giocatori possono tentare di ferire e mutilare gli avversari per rendere pi\u00f9 semplice il compito di segnare i \"touchdown\" riducendo il numero dei giocatori avversari.\nGli stessi giocatori sono tratti da razze \"fantasy\" e hanno caratteristiche che riflettono le abilit\u00e0 delle loro razze. Gli elfi sono tipicamente veloci e abili nel segnare, mentre i nani e gli orchi sono pi\u00f9 portati a uno stile di gioco pi\u00f9 duro e fisico. I giocatori sono inoltre divisi in ruoli: lanciatori, ricevitori, uomini di linea, blitzer, o corridori, e picchiatori.\nLeghe e tornei.\nLe leghe sono il fondamento su cui si basa il Blood Bowl. Sono generalmente composte da giocatori provenienti dalla stessa citt\u00e0, che si riuniscono con una certa frequenza per creare una sorta di \"campagna\", ovvero una serie di competizioni in cui le squadre giocano l'una contro l'altra per un certo periodo di tempo (regular season) per essere qualificate ad una fase finale ad eliminazione diretta (playoffs), finch\u00e9 la vincitrice non \u00e8 incoronata \"Campione della Lega\". Giocando una lega i giocatori guadagnano esperienza ed abilit\u00e0 addizionali, e possono migliorare le loro caratteristiche accumulando \"Star Player Points\" (SPP); possono inoltre subire degli infortuni cronici o guarire da infortuni subiti nelle partite precedenti. Le pi\u00f9 importanti leghe di Blood Bowl italiane sono a Bologna, Lucca, Modena, Roma, Firenze, Parma, Pescia, Pisa, Milano e Napoli.\nI tornei sono invece un fenomeno relativamente nuovo ed in continua espansione; sono eventi della durata di uno o due giorni \"intensivi\", nei quali si disputano tre gare al giorno, in cui un grande numero di giocatori di Blood Bowl si raduna per giocare gli uni contro gli altri per diventare i campioni di quel torneo. Questa forma di gioco ha regole particolari, diverse da quelle delle leghe. I pi\u00f9 importanti tornei italiani sono la Tilean Cup (Campionato Italiano individuale, che si disputa a fine novembre-inizio dicembre con sede itinerante), la Tilean Team Cup (Campionato Italiano a squadre, con sede che varia di anno in anno e disputa in primavera),l'Harpastum (Firenze) la Triple Skull Team Cup (Modena, settembre), la Royal Rumble (Carpi, gennaio), il Fulginium Bowl (Foligno, febbraio), il Colossevm (Roma, giugno), l'Italian Open (Bologna, settembre), il Dolphin's Shield (Pescia, luglio), la Luccini Summer Cup (Lucca, marzo) e la 24 Ore (Correggio, luglio, ma spostatasi negli ultimi anni a Firenze).\nIl torneo pi\u00f9 importante al mondo \u00e8 la NAF World Cup, un torneo a squadre composte da 6 giocatori che si disputa ogni quattro anni. La NAF World Cup I \u00e8 stata disputata a Nottingham nel 2007 e ha visto la vittoria del team francese \"Les Azes\". La NAF World Cup II si \u00e8 tenuta ad Amsterdam nel 2011 con la vittoria del team inglese \"Waterbowl\", mentre la terza edizione si \u00e8 disputata in Italia, a Lucca, dal 6 all'8 novembre 2015.\nLa NAF World Cup III di Lucca (Luccini secondo la mappa fantasy del vecchio mondo), ha visto il numero di ben 912 partecipanti, il pi\u00f9 grande torneo di Blood Bowl mai disputato fino a quel momento. Organizzato dall'associazione LudoLega Lucchese, ha visto la vittoria del team italiano \"Masters of Tilea\".\nNel 2019 si \u00e8 disputata a Dornbirn, in Austria, la NAF World Cup IV che ha visto una partecipazione ancora pi\u00f9 numerosa dell'edizione del 2015. In questa occasione ha trionfato il team francese \"Amicale du Push Push\".\nAltro torneo molto importante \u00e8 l'Eurobowl, dove ogni nazione europea seleziona i suoi migliori otto allenatori. Si \u00e8 disputata ogni anno, a partire dal 2003, ad eccezione degli anni in cui si \u00e8 giocato la World Cup. L'Italia ha conquistato al momento 3 volte il titolo europeo: nel 2005, nel 2008 e nel 2009.\nStoria.\nPrima edizione (1987).\nLa prima edizione di \"Blood Bowl\" fu pubblicata nel 1987 ed era un semplice gioco che usava molti elementi dei giochi da tavolo della Games Workshop, come il concetto di \"ferite\" (che permetteva ai giocatori di rimanere attivi finch\u00e9 non arrivassero a zero), e la psicologia (come la \"paura\" e l'\"odio\"). Le rappresentazioni dei giocatori contenute nella scatola della prima edizione erano piccoli pezzi di cartone rettangolare illustrati con il disegno fronte/retro del giocatore che rappresentava, essi dovevano venire piegati a met\u00e0 e poi fissati su di un sostegno di plastica morbida in maniera da ricavarne una pedina, esattamente come richiedeva di fare il contemporaneo (ed allora molto popolare) wargame futuristico Battletech prodotto dall'americana FASA corporation.\nCaratteristiche.\nOgni giocatore aveva le seguenti caratteristiche, con un valore variabile tra 1 e 10 (maggiore \u00e8 il valore, migliore \u00e8 la caratteristica):\nQuest'edizione utilizzava anche la psicologia come in Warhammer, e in particolare le seguenti caratteristiche psicologiche:\nSquadre della 1\u00aa edizione.\nUna squadra \u00e8 formata da 15 giocatori, 7 dei quali devono essere obbligatoriamente uomini di linea.\nSeconda edizione (1988).\nUna seconda edizione fu pubblicata nel 1988, e cominci\u00f2 a muovere Blood Bowl fuori dai meccanismi dei campi di battaglia di altri sistemi della Games Workshop e verso aspetti pi\u00f9 orientati a sport violenti. Le partite si giocavano su un tabellone di polistirene che rappresentava il campo e i giocatori contenuti nella scatola stessa erano miniature di plastica da 28\u00a0mm. Per supportare il gioco, la Citadel produsse un set di miniature di metallo per rappresentare giocatori di differenti razze, e supporti addizionali furono forniti dalla Games Workshop sotto forma di scatole di espansioni (\"Star Players\" e \"Blood Bowl Companion\"). Queste espansioni furono aggiunte alle regole base per creare un gioco vario e talvolta molto lungo che poteva facilmente durare molte ore.\nCaratteristiche.\nOgni giocatore aveva le seguenti caratteristiche, con un valore variabile tra 1 e 10 (maggiore \u00e8 il valore, migliore \u00e8 la caratteristica):\nSquadre della 2\u00aa edizione.\nUna squadra era formata da un massimo di 16 giocatori, di cui solo undici potevano venire schierati contemporaneamente in campo. Orchi, Troll, Minotauri e Uomini-albero contavano come due giocatori 'normali' (umani o umanoidi) mentre gli snotling (versioni lillipuziane mentalmente infantili dei goblin) contavano letteralmente 'mezzo uomo' (ma una squadra di soli snotling poteva schierare sedici pezzi in campo anzich\u00e9 22).\nCerte razze avevano dei ruoli \"proibiti\", preclusi ad esse per mancanza di requisiti base (ad es. i nani non potevano essere catcher per la statura bassa, gli elfi non potevano avere blocker per la poca massa muscolare). Tuttavia con la pubblicazione del supplemento \"Star Player\" alcune di queste proibizioni vennero allentate (si introdussero blitzer elfici ad esempio, ma non blocker), inoltre con il \"Blood Bowl Companion\" si introdusse un nuovo ruolo, quello del calciatore \"Kicker\", che venne concesso a quasi tutte le razze in sostituzione di uno o due uomini di linea.\nUna caratteristica singolare della seconda edizione di Blood Bowl \u00e8 il costante riferimento, nelle note di background a margine di regole e supplementi, a razze, squadre e tipi di giocatore che non si videro mai \"negli effetti\", rappresentati da miniature o espansioni loro dedicate: esempio celebre di questo fenomeno erano gli Hobgoblin (menzionati pi\u00f9 volte come goblinoidi pi\u00f9 imponenti dei piccoli e sfortunati goblin e come giocatori estremamente stupidi e brutali -e perci\u00f2 popolarissimi coi \"fans\"-), la squadra \"The Hobgoblin Team\", in livrea arancione con una rozza 'X' nera come insegna (nessun hobgoblin era riuscito a elaborare un'insegna araldica migliore!), altri tipi di \"mannari\" diversi dai lupi (venivano accennati gli Orsi Mannari e la squadra dei Kishargo Werebears) e la squadra del Caos dedita al dio Nurgle (\"Nurgle Rotters\", che venivano accreditati persino di una finale Blood Bowl disputata -e persa-, contro un team elfico), raffigurata, coerentemente con la mitologia warhammeriana, come un accrocchio di abomini pestilenti e in putrefazione (ma senza che venissero specificate regole speciali per essi, diverse da quelle generiche degli umani e dei nani del Caos).\nQuesti fatti dimostrano la natura episodica e \"scanzonata\" dell'attenzione che veniva dedicata al sistema, evidentemente pi\u00f9 legata all'estro dei game designer in questione (Jervis Johnson \"in primis\") che non a una strategia pianificata. Tuttavia, la cosa faceva parte dello charme \"naif\" della Games Workshop di fine anni ottanta/primi anni novanta, periodo che molti fan, in seguito delusi dalle scelte del gruppo, ricordano come una sorta di \"Et\u00e0 dell'Oro\".\nTerza edizione (1994).\nBlood Bowl sub\u00ec una sorta di vuoto tra la seconda e la terza edizione ma la nuova versione usc\u00ec nel 1994 e cambi\u00f2 radicalmente il sistema di gioco, con lo scopo di attrarre un pubblico pi\u00f9 vasto di giocatori pi\u00f9 giovani, che spesso non avevano la costanza o la pazienza di mandare a memoria regole dettagliate o di dirimere casi delicati che potevano venirsi a creare sul tavolo da gioco. Cambiamenti chiave in tal senso furono l'introduzione dei turni di gioco e la regola del \"turnover\", che significava che in molti casi un'azione fallita terminava il turno del giocatore. Questi due cambiamenti, a scanso di una semplificazione che allontan\u00f2 dal sistema la maggior parte dei fan originali, aumentarono il ritmo del gioco, rendendo raro che un match non si concludesse entro le due ore di gioco.\nNel 1995, la terza edizione di \"Blood Bowl\" vinse l\"'Origins Award\" come \"Migliori Regole di Miniature del 1994\".\nQuarta edizione: aggiornamenti alle regole e Living Rulebook \"(2000)\".\nCi sono stati molti cambiamenti da quando la terza edizione \u00e8 stata realizzata, guidati dai numerosi giocatori. La versione corrente delle regole \u00e8 conosciuta come il \"Living Rulebook\" e rappresenta il risultato di continui miglioramenti alle regole della terza edizione. Il \"Living Rulebook\" \u00e8 il fondamento in base al quale viene giocato il Blood Bowl ma esistono delle varianti, come risultato di regole casalinghe ideate da persone o gruppi di persone, oppure a causa della transizione in giochi on-line.\nNel 2004 cominci\u00f2 il lavoro su una nuova versione del gioco, con un'uscita annunciata provvisoriamente per il 2007, nel ventesimo anniversario del \"Blood Bowl\".\nSquadre della 4\u00aa edizione.\nUfficiali:\nProposte:\nQuinta edizione.\nIn questo capitolo il sistema di gioco continua ad essere sempre pi\u00f9 frenetico e intuitivo: vengono affinate e velocizzate le regole che ruotano intorno ai cosiddetti \" Big Guy \" (personaggi pi\u00f9 grandi della media e famosi per la loro notevole forza), anche il sistema di utilizzo delle armi in campo; come motoseghe, coltelli e palle chiodate, viene semplificato.\nCome ultimo ritocco una revisionata generale per quelle squadre che non convincevano del tutto nelle edizioni passate. Con il LRB 5 continua la trasformazione di questo appassionante gioco verso metodologie sempre pi\u00f9 veloci e immediate, lasciando intatto il sistema di abilit\u00e0 speciali che rendono unica ogni partita\nModifiche per le squadre della 5 Edizione.\nI team proposti in questa ultima edizione sono praticamente gli stessi della penultima edizione; l'innovazione sta nel aggiornamento di alcuni roster rivisitati nelle loro potenzialit\u00e0:\nSesta edizione: Competition Rules Pack e Living Rulebook 6.\nIl Living Rulebook, attualmente giunto alla sua sesta edizione, \u00e8 disponibile presso il sito ufficiale di Blood Bowl sotto il nome di \"Blood Bowl Competition Rules\".\nModifiche per le squadre del CRP.\nCi sono alcune modifiche legate all'aggiornamento alla nuova edizione delle regole:\nPer tutte le squadre aumentano gli Star Player disponibili ad essere affittati.\nEdizione Blood Bowl 2016 (2016).\nNel novembre 2015, Games Workshop ha annunciato la reintroduzione di Specialist Games e ha annunciato che una nuova versione di Blood Bowl era in fase di sviluppo. Durante il Warhammer Fest di maggio 2016 sono stati annunciati vari elementi della nuova edizione, tra cui un campo a doppia faccia, nuove miniature in plastica e un'uscita iniziale di squadre (Umani, Orchi, Skaven, Elfi, Nurgle e Nani) con future espansioni in fase di sviluppo per aggiungere pi\u00f9 squadre al gioco (inclusa una nuova versione di Goblins).\nBlood Bowl Second Season Edition (2020).\nL'attuale versione del gioco, rilasciata il 27 novembre 2020. Include un regolamento con copertina rigida, miniature per due squadre (Nobilt\u00e0 imperiale e Orchi neri, due squadre nuove inaugurate per l'uscita), un paio di miniature degli arbitri, un campo a doppia faccia, due panchine, due set di dadi e modelli, token e segnalini. Il libro delle regole \u00e8 disponibile anche separatamente, sia fisicamente che digitalmente.\nVideogiochi.\nDal gioco sono stati creati 2 videogiochi strategici omonimi, il primo nel 1995 e il secondo nel 2009 (che a sua volta ha avuto un seguito, \"Blood Bowl 2\", nel 2015)."}
{"id": "315502", "revid": "125691295", "url": "https://it.wikipedia.org/wiki?curid=315502", "title": "Roccia metamorfica", "text": "Le rocce metamorfiche si formano, all'interno della crosta terrestre, da una serie di trasformazioni mineralogiche e strutturali che interessano rocce di vario tipo, in risposta a un ambiente fisico (pressione litostatica, temperatura, presenza/assenza e composizione dei fluidi) mutato rispetto a quello in cui le rocce si sono originate. Queste trasformazioni avvengono allo stato solido, cio\u00e8 senza fusione della roccia, e il vasto campo di pressioni (P) e temperature (T) in cui avvengono \u00e8 il campo del metamorfismo. \nLa profondit\u00e0 alla quale le trasformazioni avvengono va da qualche km sotto la superficie fino all'astenosfera. Le profondit\u00e0 minori riguardano parte delle rocce sottoposte a metamorfismo di contatto, metamorfismo di fondo oceanico e metamorfismo di seppellimento. Le profondit\u00e0 massime vengono raggiunte dalle rocce sottoposte a subduzione. A profondit\u00e0 comprese tra circa 10 km e 30-40 km, infine, si collocano le rocce prodotte dal metamorfismo regionale nelle aree di collisione tra placche litosferiche. Si calcola che le rocce metamorfiche costituiscano circa il 27% del volume totale della crosta terrestre.\nLe trasformazioni che originano le rocce metamorfiche.\nA \"livello mineralogico\" il metamorfismo produce nelle rocce la ricristallizzazione in nuove forme e con nuovi orientamenti dei minerali esistenti e/o la formazione di minerali di nuove specie, in parte esclusive delle rocce metamorfiche. A questi cambiamenti di forma e di specie dei cristalli si d\u00e0 il nome di \"blastesi\".&lt;br&gt;\nA \"livello strutturale\" produce cambiamenti pi\u00f9 o meno intensi nel \"fabric\" della roccia, con o senza riorientamento dei cristalli. Nel primo caso il fabric prodotto \u00e8 isotropo (i cristalli sono orientati in modo casuale) nel secondo il fabric \u00e8 anisotropo (i cristalli sono orientati lungo particolari linee o superfici chiamate rispettivamente lineazioni e foliazioni). Il fabric isotropo \u00e8 tipico delle rocce metamorfiche sottoposte alla sola pressione litostatica dovuta alla profondit\u00e0, mentre quello anisotropo \u00e8 dovuto a una pressione aggiuntiva: la \"pressione orientata\" (o \"stress\"), dovuta a forze compressive o a sforzi di taglio lungo piani di movimento generati da spinte tettoniche.\nDal protolito alla roccia metamorfica.\nLa composizione mineralogica delle rocce metamorfiche non dipende solo dalle variazioni di pressione temperatura e dall'azione dei fluidi. Il metamorfismo \u00e8 un processo isochimico, vale a dire che si possono generare nuovi minerali nella roccia ma non cambia, se non in modo marginale, il chimismo complessivo, ossia la composizione chimica della roccia di partenza, detta protolito, viene conservata. Come ad ogni protolito corrispondono diverse paragenesi o associazioni di minerali metamorfici nelle diverse condizioni di P-T, cos\u00ec nelle stesse condizioni di P-T ogni protolito dar\u00e0 origine a paragenesi diverse, proprie della sua composizione chimica. Quindi si pu\u00f2 risalire al protolito della roccia metamorfica sia dall'analisi delle sue paragenesi che dalla sua analisi chimica. Un'altra possibilit\u00e0 di riconoscimento \u00e8 che la roccia metamorfica conservi parte del fabric e/o della mineralogia originarie del protolito, cosa che avviene spesso alle pi\u00f9 basse temperature del metamorfismo. In questo caso alla roccia metamorfica si d\u00e0 il nome del protolito preceduto dal prefisso meta- (ad es. metabasalto, metaconglomerato ecc.).&lt;br&gt;\nIl protolito pu\u00f2 essere una roccia qualunque: ignea - intrusiva o effusiva - sedimentaria o gi\u00e0 metamorfica per un precedente metamorfismo. L'aggiunta di calore nel processo metamorfico comporta tipicamente il rilascio di volatili (H2O, CO2 ecc.), che sono immagazzinati nei silicati idrati (per es. minerali delle argille, miche, anfiboli), carbonati e altri minerali contenenti componenti volatili. Quindi molte rocce metamorfiche sono tipicamente impoverite in volatili rispetto al loro protoliti.\nPrincipali tipi di protoliti e loro trasformazioni metamorfiche.\nTenendo presente che le rocce hanno uno spettro composizionale continuo e quindi ogni distinzione in classi \u00e8 un artificio per semplificarne la trattazione, si possono distinguere in base alla composizione chimica 7 tipologie di base di protoliti, ciascuna con i propri minerali e le proprie paragenesi metamorfiche:\nRocce ultramafiche.\nSono le rocce ignee a pi\u00f9 alto contenuto di minerali ferro-magnesiaci (peridotiti, pirosseniti ecc.), composte da pirosseno e olivina e senza o con pochi feldspati. Alle pi\u00f9 alte temperature metamorfiche danno origine a rocce composte dagli stessi minerali pi\u00f9 eventuale spinello e Mg-Fe-granati, mentre a temperature inferiori contengono combinazioni di serpentino, talco, brucite, clorite, tremolite, magnetite e, dove la fugacit\u00e0 di CO2 \u00e8 adeguata per la stabilizzazione, anche a dolomite o magnesite.\nRocce mafiche.\nSono essenzialmente le rocce ignee basiche (gabbri-basalti) ma anche, in alcuni casi, dolomie argillose e marne. Nelle corrispondenti rocce metamorfiche sono abbondanti i silicati ricchi in Mg-Fe-Ca, come actinolite, orneblenda, pirosseno, granato, epidoto, plagioclasio, clorite e pumpellyite. Gli equivalenti metamorfici di questi protoliti sono spesso chiamati in letteratura con il nome comprensivo di metabasiti.\nRocce quarzo-feldspatiche o felsiche.\nSono sia le rocce magmatiche felsiche (granitoidi sensu latu ed equivalenti effusivi) che le arenarie litiche e feldspatiche. Oltre al quarzo e ai feldspati, le corrispondenti rocce metamorfiche contengono minori quantit\u00e0 di biotite, clorite, anfibolo, pumpellyite, stilpnomelano e ossidi di ferro-titanio. Occorre precisare che, senza la presenza di fabric relitti o l'osservazione di strutture critiche sul campo, \u00e8 impossibile discriminare il protolito di origine tra le diverse rocce intrusive ed effusive, i tufi, le ossidiane e i differenti tipi di arenaria.\nRocce pelitiche.\nSono le rocce sedimentarie ricche di argilla, come le argilliti e le siltiti. Le corrispondenti rocce metamorfiche (\"metapeliti\") sono caratterizzate da silicati ricchi di alluminio, come i polimorfi di Al2SiO5 (andalusite, sillimanite, cianite), cordierite, granato almandino e staurolite. Il quarzo \u00e8 quasi sempre presente con abbondanti miche - sia biotite che miche chiare - che sono assenti solo alle pi\u00f9 alte temperature, dove sono sostituite da combinazioni di alcali feldspato, polimorfi di Al2SiO5, ossidi di ferro-titanio e pirosseni. In alcune metapeliti \u00e8 presente anche la grafite.\nRocce calcaree.\nSono i calcari e le dolomie pi\u00f9 o meno puri. In assenza di quarzo e altri silicati calcite e dolomite sono stabili in un ampio spettro di P-T, subendo solo una ricristallizzazione, ma all'aumentare dei silicati si passa alla categoria successiva.\nRocce a silicati di calcio.\nSono rocce carbonatiche impure per la presenza di argilla e/o quarzo o rocce carbonatiche metasomatizzate in un'aureola di contatto (skarn). Le corrispondenti rocce metamorfiche contengono carbonati di Ca, Mg, Fe e localmente Mn pi\u00f9 numerosi silicati ricchi in calcio come il granato grossularia-andradite, la vesuvianite, i minerali del gruppo dell'epidoto, le soluzioni solide diopside-hedembergite, la wollastonite e la tremolite.\nRocce ferruginose.\nComprendono le rocce precambriane delle cosiddette \"banded iron formations\" e le selci marine. Le selci metamorfosate sono composte da quarzo e quantit\u00e0 accessorie di silicati di Fe-Mn, come il granato spessartite, l'epidoto piemontite e il pirosseno riebeckite.\nLe strutture delle rocce metamorfiche.\nOltre che da specifiche paragenesi o associazioni di minerali, le rocce metamorfiche sono caratterizzate anche da specifiche strutture, utilizzate come criterio per la loro classificazione. Per \"struttura\" si intende la disposizione di parti di una massa rocciosa irrispettiva della scala di osservazione, incluse le interrelazioni tra le parti, la loro forma e le caratteristiche interne. I prefissi micro-, meso- e mega- sono utilizzati per definire rispettivamente la scala microscopica, la scala del campione a mano e dell'affioramento roccioso e la scala pi\u00f9 ampia di un corpo roccioso. \u00c8 in parte sinonimo di fabric, termine specifico per indicare il tipo e il grado di orientazione preferenziale di granuli minerali o gruppi di granuli nella roccia.&lt;br&gt;\nLe strutture delle rocce metamorfiche forniscono informazioni essenziali sul tipo di ambiente tettonico nelle quali si sono formate e sulla natura del metamorfismo.&lt;br&gt;\nLa definizione dei termini in questo paragrafo segue le raccomandazioni della Sottocommissione sulla Sistematica delle Rocce Metamorfiche (SSMR) dello IUGS (International Union of Geological Sciences).\nTessiture (o microstrutture) delle rocce metamorfiche.\nSono le strutture visibili in sezione sottile o con l'ausilio di una lente d'ingrandimento, ossia la forma dei cristalli, le relazioni intercorrenti tra essi e con le deformazioni subite dalla roccia. I termini usati per la loro descrizione finiscono spesso con il suffisso \"-blastica\" (dal greco \"blast\u00f3s\" = germe), che sta indicare che derivano da ricristallizzazione metamorfica della roccia. Una roccia pu\u00f2 avere pi\u00f9 di una delle seguenti tessiture:\nRelativamente ai rapporti temporali con le deformazioni, i cristalli sono definiti \"pre-cinematici, sin-cinematici\" e \"post-cinematici\" se cresciuti rispettivamente prima, durante o dopo una fase deformativa, rappresentata nella roccia da una foliazione o una lineazione.\nClassificazione delle rocce metamorfiche.\nA differenza della nomenclatura delle rocce ignee, infarcita di molti nomi complicati e non descrittivi delle caratteristiche della roccia, quella delle rocce metamorfiche \u00e8 costituita da pochi nomi chiari e spesso autoesplicativi.&lt;br&gt;\nNon esiste un criterio unico per la descrizione delle rocce metamorfiche: sul finire degli anni '70 del secolo scorso, per allineare i criteri classificativi a quelli delle rocce ignee, fu elaborata una proposta di classificazione basata puramente sulle percentuali modali dei minerali essenziali, con le rocce divise in epizonali, mesozonali e catazonali (Winkler, 1979). Non incontr\u00f2 per\u00f2 il favore della comunit\u00e0 scientifica.&lt;br&gt;\nOggi per dare un nome a una roccia metamorfica ci si basa su un misto tra percentuali modali dei minerali e strutture mesoscopiche. Un altro importante criterio \u00e8 la composizione e natura del protolito. Esiste infine una serie di nomi speciali di largo e storico uso, accettati anche dall'IUGS. Alcuni nomi sono indicativi anche della facies metamorfica a cui la roccia appartiene (ad es. anfibolite, eclogite, granulite).\nI nomi delle rocce metamorfiche sono formati da un nome radice accompagnato o meno da una serie di prefissi qualificatori della struttura e/o della composizione mineralogica. In Italiano, per\u00f2, visto che l'aggettivo qualificatore si pone di solito dopo il nome, i qualificatori, a seconda dei casi, sono usati sia come prefissi che come suffissi (ad es. augen gneiss diventa gneiss occhiadino, banded epidote-bearing garnet\u2013amphibolite diventa anfibolite granatifera listata a epidoto ma in talcoscisto, cloritoscisto e ortogneiss, ad esempio, il qualificatore resta come prefisso). I qualificatori sono opzionali, per dare informazioni aggiuntive: la roccia pu\u00f2 essere definita anche dal solo nome radice.\nNomi riferiti alle mesostrutture.\nIl tipo di struttura della roccia \u00e8 la fonte primaria dei nomi delle rocce metamorfiche. In relazione alla foliazione, ad esempio, le rocce sono inquadrate come nella tabella 1. I seguenti sono i principali nomi radice basati sulla mesostruttura della roccia (per ulteriori dettagli cliccare sui nomi delle rocce):\nNomi speciali per le rocce del metamorfismo dinamico.\nSono le rocce che hanno subito una fortissima deformazione associata a zone sottoposte a forze di taglio come faglie e piani di scorrimento.\nNomi riferiti alla composizione modale della roccia.\nI nomi dei maggiori costituenti di una roccia sono in genere inclusi nel nome stesso della roccia. Ad esempio \" anfibolite\" indica una roccia formata principalmente da anfibolo e plagioclasio, mentre \"gneiss\" indica una roccia formata prevalentemente da quarzo e feldspati. Per i costituenti non inclusi nel nome della roccia si usano le seguenti regole:\nNomi collegati all'origine del protolito.\nQuando il protolito della roccia metamorfica \u00e8 riconoscibile in base alla paragenesi o alla presenza di relitti mineralogici e/o strutturali della roccia di origine o ancora in base ai rapporti con le altre rocce sul terreno, lo IUGS consiglia usare i nomi di quest'ultima preceduti dal prefisso meta-. Ad es. metapelite, metabasite, metagranito, metagrovacca ecc. Come per i criteri visti in precedenza, a questi nomi possono essere aggiunti dei prefissi o degli aggettivi qualificatori (ad es. metagranito leucocratico biotitico-muscovitico).\nFlow chart per dare un nome alle rocce metamorfiche.\nLa flow chart qui di seguito, adattata alla lingua italiana e al testo di questa voce, mostra la chiave proposta dalla Sottocommisione per la Sistematica delle Rocce Metamorfiche (SCMR) dell'IUGS per attribuire un nome alle rocce metamorfiche.\nI minerali delle rocce metamorfiche.\nNell'elenco che segue sono mostrati in ordine alfabetico tutti i principali minerali delle rocce metamorfiche, con l'abbrevizione usata per il loro nome (da Bucher &amp; Frey, 1994) e la loro formula chimica (da Deer et al., 1997). Alcuni minerali(*) sono componenti di soluzioni solide ma possono anche comparire in forma pura. I minerali delle argille sono in corsivo."}
{"id": "315503", "revid": "1543377", "url": "https://it.wikipedia.org/wiki?curid=315503", "title": "Hitman (fumetto)", "text": "Hitman \u00e8 un personaggio immaginario protagonista di una omonima serie a fumetti edita negli Stati Uniti d'America dalla DC Comics, scritta da Garth Ennis e disegnata da John McCrea, durata 60 numeri dal 1996 al 2000. Caratteristiche di questo fumetto sono la violenza, lo humour nero e (occasionalmente) il romanticismo.\nBiografia del personaggio.\nTommy Monaghan \u00e8 un sicario della parte irlandese di Gotham City che uccide solo \"gente cattiva\". Viene morso da un alieno, evento che gli conferisce vista a raggi-x e la capacit\u00e0 di leggere le menti altrui telepaticamente. Diventa cos\u00ec \"Hitman\", un assassino specializzato nell'uccisione di metaumani. Tommy spesso soffre di dolori alla testa (dovuti a una botta) talmente forti da impedirgli di usare i suoi poteri. Inoltre raramente \u00e8 stato ingaggiato per uccidere veri superumani (a parte pericolosi fuggitivi dal laboratorio di ricerche locale). Nonostante il personaggio si dia il nome in codice \"Hitman\" nella sua prima apparizione, si riferisce a s\u00e9 stesso (e gli altri parlano di lui) con quel nome solo nel primo numero della serie; negli altri numeri ci si riferisce a lui solo con il suo nome di battesimo, anche se \u00e8 stato chiamato talvolta \"Hitman\" in alcune apparizioni in altre serie. Affronta sia avversari realistici (la mafia, soldati britannici ecc.) che fantastici (pesci-zombi, vampiri, dinosauri ecc.).\nStoria editoriale.\nLa serie esord\u00ec nel 1996 e venne pubblicata per 60 numeri fini al 2001.\nNonostante la sua natura bizzarra e spesso iconoclasta, la serie era strettamente intrecciata al DC Universe. Batman, il Joker, Lanterna Verde, Catwoman, Etrigan e Superman sono apparsi in alcune storie, e sono stati fatti di frequente riferimenti scherzosi ad avvenimenti dell'Universo della DC correnti (come i capelli lunghi di Superman). Ha anche preso parte a molti eventi DC, come \"L'ultima notte\", \"One Million\" e \"Terra di nessuno\". C'\u00e8 stato persino un \"crossover\" con Lobo.\nSecondo il suo autore il personaggio dovrebbe fare un'apparizione in un futuro ciclo di \"JLA Classified\":\nPremi e riconoscimenti.\nDa segnalare anche le seguenti storie, che hanno ricevuto un alto numero di voti nei Comic Buyer's Guide Fan Award per la migliore storia, rispettivamente nel 1999 e nel 2000:"}
{"id": "315504", "revid": "1517931", "url": "https://it.wikipedia.org/wiki?curid=315504", "title": "Seich\u014d Matsumoto", "text": "Biografia.\nNato a Kokura (oggi Kokura Kita Ku, quartiere di Kitaky\u016bsh\u016b), Fukuoka, abbandona gli studi ancora giovanissimo e lavora per diversi anni in una tipografia. Nel 1942 lavora per la rivista \"Journal Asahi\", dove riesce anche a pubblicare alcuni racconti storici. Nel 1953 vince il premio Akutagawa (premio in onore dello scrittore e poeta Ry\u016bnosuke Akutagawa) per una cronaca storica: questo successo gli permette, nell'arco di pochi anni, di dedicarsi a tempo pieno all'attivit\u00e0 di scrittore.\nDal 1955, infatti, inizia a pubblicare racconti gialli di stampo prettamente realistico, in netto contrasto con l'allora vigente letteratura gialla giapponese, impregnata di elementi spesso fantastici. Nel 1957 vince il premio del Club degli scrittori polizieschi per una sua antologia.\nLo stesso anno la rivista \"Tabi\" pubblica a puntate il romanzo \"Ten to sen\", che riscuote grande successo di pubblico e viene tradotto in molti paesi esteri.\nLe tematiche dei suoi gialli affondano spesso le radici nei problemi sociali giapponesi, con una predilezione per l'indagine strettamente logica ed intuitiva. Spesso Matsumoto \u00e8 stato definito il Simenon giapponese. La sua produzione vanta pi\u00f9 di 300 romanzi, oltre a molti racconti, che hanno riscosso successo in tutto il mondo.\nIn Italia sono usciti tre dei suoi romanzi nella collana \"Il giallo Mondadori\". Nel 2018 la casa editrice Adelphi ha pubblicato una nuova traduzione di \"Ten to sen\" con il titolo \"Tokyo Expres\"s e nel 2019 l'inedito \"Kiri no hata\" con il titolo \"La ragazza del Ky\u016bsh\u016b\". Muore di cancro il 4 agosto 1992.\nOpere tradotte in italiano.\n\"(solo titoli usciti in Italia)\"\nFilmografia.\nSono stati tratti 19 film dai suoi romanzi, due speciali televisivi dedicati ai suoi racconti, ed una serie televisiva basata su \"Come sabbia tra le dita\". Il tutto inedito in Italia."}
{"id": "315505", "revid": "253269", "url": "https://it.wikipedia.org/wiki?curid=315505", "title": "Chi McBride", "text": "Carriera.\nKenneth McBride, nato e cresciuto a Chicago (da cui il suo nome \"Chi\"), si trasferisce ad Atlanta a 25 anni per intraprendere la carriera musicale. In seguito si trasferisce a Los Angeles dove a 30 anni dar\u00e0 il via alla sua, un po' tardiva secondo gli standard di Hollywood, carriera d'attore. Il suo primo film di successo \u00e8 \"Codice Mercury\" (1998) al fianco di Bruce Willis. In seguito \u00e8 comparso in \"Fuori in 60 secondi\", \"Sospesi nel tempo\", \"Io, Robot\" e \"Annapolis\". Inoltre ha partecipato alle serie televisive \"Boston Public\", \"Dr. House - Medical Division\", \"The John Larroquette Show\", \"Killer Instinct\", \"The Nine\", \"Pushing Daisies\", \"Human Target\", \"Golden Boy\" e \"Hawaii Five-0\".\nDoppiatori italiani.\nNelle versioni in italiano dei suoi film, Chi McBride \u00e8 stato doppiato da:\nDa doppiatore \u00e8 sostituito da:"}
{"id": "315507", "revid": "76069", "url": "https://it.wikipedia.org/wiki?curid=315507", "title": "Latakia", "text": ""}
{"id": "315508", "revid": "1873017", "url": "https://it.wikipedia.org/wiki?curid=315508", "title": "Tartus", "text": "Tartus o Tartous (- al tempo delle Crociate Tortosa) \u00e8 una citt\u00e0 e, per importanza, il secondo porto della Siria dopo quello di Laodicea, capoluogo del Governatorato di Tartus. Conta oltre abitanti nell'area metropolitana ed \u00e8 un luogo di grande interesse per il turismo, soprattutto per la presenza di importanti reperti archeologici.\nNell'antichit\u00e0 fece parte dei possedimenti d'oltremare della Repubblica di Genova.\nStoria.\nLa citt\u00e0, circondata da mura erette dai cavalieri crociati, \u00e8 antichissima; sono state molte le trasformazioni che la riguardano, soprattutto a causa dell'opera dei molti popoli che, nel corso dei secoli, l'hanno abitata.\nNon esistono reperti del suo passato di citt\u00e0 fenicia, quando si chiamava Antaradus, colonia di Arados (a sud della citt\u00e0 si trova il sito di Amrit, anticamente Marathus). Ben poco rimane anche del suo passato di citt\u00e0 romana (dell'epoca di Costantino).\n\u00c8 possibile, invece, ritrovare, qualche testimonianza del periodo cristiano, quando divenne un centro di pellegrinaggi: secondo la tradizione, san Pietro, durante il suo viaggio da Gerusalemme ad Antiochia, edific\u00f2 una cappella in onore della Vergine Maria e che conteneva un'immagine miracolosa della madre del Cristo portata in questo luogo da san Luca.\nNel corso dei secoli il nome della citt\u00e0 fu cambiato da Antaradus in Tortosa (da non confondersi con l'omonima Tortosa, citt\u00e0 della Catalogna in Spagna): al tempo delle crociate, la citt\u00e0 era una postazione fondamentale lungo la linea difensiva predisposta dai Cristiani contro i Musulmani e soprattutto uno dei porti per i collegamenti via mare con l'occidente.\nDal 1183 fu una base logistica per i rifornimenti militari gestita dall'ordine dei Templari che rimasero in citt\u00e0 per pi\u00f9 di un secolo. Nel 1188, dopo la Battaglia di Hattin, il Saladino assedi\u00f2 anche Tortosa, ma dovette cessare e in cambio della resa di Gaza liber\u00f2 i prigionieri di Hattin (tra i quali il gran maestro G\u00e9rard de Ridefort e il re di Gerusalemme Guido di Lusignano). Rest\u00f2 nelle mani dei Templari resistendo anche a due attacchi del sultano Baybars nel 1270 e 1276, fino a poco dopo la Caduta di Acri, fino al 1291, quando fu assoggettata in via definitiva dal sultano Qalawun.\nDi grande aspetto storico-archeologico \u00e8 la cattedrale di Notre-Dame risalente al XII secolo e nel tempo trasformata in un museo che custodisce sarcofagi in pietra.\nDi particolare interesse sono i resti - in parte ora adibiti ad abitazione privata - della fortezza dei Templari che si affaccia sul mare.\nNel 1971 un accordo col governo siriano permise la creazione di una base navale sovietica: la base navale russa di Tartus \u00e8 \u2013 al 2018 \u2013 ancora in possesso della Marina militare russa ed \u00e8 l'unica base russa fuori dai territori dell'ex-URSS e l'unica nei mari caldi.\nCastello.\nLa fortezza di Tartus era situata a nord-ovest della citt\u00e0, affacciato al mare. Era costituito da due cinte murarie, precedute entrambe da un fossato di acqua proveniente dal mare. La prima era alta e spessa 3; la seconda era come la prima intervallata da torri quadrangolari, ma ancora pi\u00f9 alta per arrivare a difenderla. Alle spalle della seconda si ergevano gli altri edifici attorno alla piazza d'armi, tra i quali una cappella a quattro campate, ma senza abside, e la grande sala, lunga 44 e larga , divisa da una fila di cinque colonne e illuminata da sei grandi finestre. Infine, sul lato del mare, c'era l'imponente maschio, con alla base il magazzino per le armi e la cisterna di raccolta per l'acqua."}
{"id": "315513", "revid": "110157", "url": "https://it.wikipedia.org/wiki?curid=315513", "title": "Sulawesi Meridionale", "text": "La provincia del Sulawesi Meridionale (Sulawesi Selatan) \u00e8 una delle province in cui \u00e8 suddivisa l'isola indonesiana di Sulawesi.\nGeografia fisica.\nTerritorio.\nComprende la penisola meridionale dell'isola e parte del territorio centrale, la parte pi\u00f9 nord-occidentale della provincia fu scorporata nel 2004 per costituire la provincia di Sulawesi Occidentale.\nDella provincia fanno parte anche le isole Selayar, separate da Sulawesi dall'omonimo stretto.\nClima.\nIl clima \u00e8 caratterizzato da due monsoni: il monsone di oriente, che soffia da aprile a settembre, e il monsone di occidente, pi\u00f9 piovoso, nei rimanenti mesi.\nSuddivisione amministrativa.\nLa provincia di Sulawesi Meridionale \u00e8 suddivisa in venti reggenze (\"kabupaten\") e tre municipalit\u00e0 (\"kota\"):\nCitt\u00e0 principali.\nLe principali citt\u00e0 sono:\nPopolazione.\nLa popolazione di sei milioni e mezzo di abitanti \u00e8 cos\u00ec suddivisa:\nLa popolazione \u00e8 principalmente di religione islamica ad eccezione dei Toraja che sono cristiano-animisti."}
{"id": "315514", "revid": "1335892", "url": "https://it.wikipedia.org/wiki?curid=315514", "title": "Boicottaggio", "text": "Il boicottaggio \u00e8 un'azione individuale o collettiva coordinata avente lo scopo di isolare, ostacolare e/o modificare l'attivit\u00e0 di una persona, o quella di un gruppo di persone, una azienda o un ente o anche di uno Stato, in quanto ritenuta non conforme a principio o ai diritti universali o a convenzioni sociali. Oltre che a tali fini moralizzatori l'azione di boicottaggio pu\u00f2 essere posta in essere anche a scopi economici.\nStoria ed etimologia.\nIl termine boicottaggio deriva dal nome del capitano inglese Charles Cunningham Boycott (1832-1897), un amministratore terriero vissuto nel XIX secolo in Irlanda. Come amministratore del conte di Erne, ricco proprietario terriero della contea di Mayo, non rifuggiva da vessazioni verso i contadini suoi dipendenti. Fu cos\u00ec che la \"Lega irlandese dei lavoratori della terra\", l\"'Irish Land League\" (un'organizzazione che sosteneva le istanze dei braccianti terrieri e che aveva iniziato una campagna in favore di migliori condizioni lavorative dei contadini alla quale Boycott aveva tentato di opporsi) adott\u00f2 nel 1880 un'azione non violenta; contro Boycott fu infatti lanciata una campagna di isolamento e non collaborazione: i vicini di casa iniziarono a non parlargli, in chiesa nessuno si sedette pi\u00f9 vicino a lui o gli rivolse la parola, non fu pi\u00f9 servito nei negozi n\u00e9 ebbe pi\u00f9 braccianti da ingaggiare per il raccolto nelle tenute che gestiva. Le terre del conte cominciarono a inaridire e Boycott fu licenziato. \nMa il governo inglese, non accettando l'insubordinazione irlandese, decise di intervenire, inviando una scorta militare per proteggere Boycott, che fu costretto comunque a lasciare l'Irlanda il 1\u00ba dicembre dello stesso anno. Dal \"to boycott\" inglese hanno attinto i Francesi (\"boycotter\"), i Tedeschi (\"boykottieren\") e gli Italiani (\"boicottare\"). Inizialmente il verbo \"boicottare\" aveva il significato pi\u00f9 corretto di \u00abmettere al bando\u00bb un commerciante \"colpevole\", impedendogli appunto di commerciare. Il termine, nonostante il rifiuto dei puristi, ha continuato ad essere usato e ha finito con il significare \u00abcongiurare contro qualcuno o qualcosa\u00bb, ostacolandone l'attivit\u00e0 o la produzione, assumendo anche una valenza politica, riferita per esempio ad uno Stato produttore di determinati beni. Oggi il verbo boicottare \u00e8 entrato nell'uso comune e significa \u00abostacolare, escludere\u00bb.\nMetodo ed obiettivi.\nVi sono almeno tre tipi di boicottaggio: di \"coscienza\", \"strategico\" ed uno \"etico-strategico\".\nCon tale espressione si intende il modo che molte persone per evitare di comperare (e quindi sostenere) prodotti derivanti dall'inaccettabile sfruttamento umano o del pianeta: prodotti direttamente fabbricati da persone (spesso bambini) in condizioni di lavoro estremamente disumane e, spesso, indotte dal sistema economico; marche che, pur di raggiungere il maggior profitto, non rispettano la dignit\u00e0 umana ed il valore del lavoro; prodotti altamente inquinanti, pericolosi per la saluta del pianeta o per la salute umana, creati nel nome del \"libero mercato\" e del \"massimo profitto\" che, pur essendo lesivi ed in pi\u00f9 difficilmente degradabili, vengono comunque commerciati. Questo modo di boicottare \u00e8 la maniera che ogni singolo soggetto possiede per ribellarsi al contingente sistema economico ed \u00e8 la maniera che ogni singolo soggetto possiede per non sovvenzionare marche o prodotti derivanti da tale logica di mercato.\nIn taluni casi si pu\u00f2 verificare il caso in cui il boicottaggio di coscienza assume una espansione tale da poter organizzarsi in movimento in grado di espandersi e trovare sostenitori rapidamente. Une delle vittorie pi\u00f9 significative ottenute mediante il boicottaggio fu l'abolizione del regime dell'apartheid in Sudafrica.\nIl successo di un boicottaggio, come movimento non strutturato, dipende dalla sua capacit\u00e0 di diffondere il messaggio. Grazie all'avvento di internet con i siti web, i blog ed i forum la capacit\u00e0 di comunicazione dei movimenti di boicottaggio \u00e8 aumentata consentendo di raggiungere un numero maggiore di potenziali aderenti."}
{"id": "315538", "revid": "10527", "url": "https://it.wikipedia.org/wiki?curid=315538", "title": "James Brendan Bennett Connolly", "text": ""}
{"id": "315539", "revid": "298229", "url": "https://it.wikipedia.org/wiki?curid=315539", "title": "James Connolly", "text": ""}
{"id": "315541", "revid": "78273", "url": "https://it.wikipedia.org/wiki?curid=315541", "title": "Sud Sulawesi", "text": ""}
{"id": "315544", "revid": "21880", "url": "https://it.wikipedia.org/wiki?curid=315544", "title": "Krill", "text": ""}
{"id": "315545", "revid": "275274", "url": "https://it.wikipedia.org/wiki?curid=315545", "title": "James Connolly (politico)", "text": "Infanzia e prime esperienze.\nNato ad Edimburgo, Scozia, da immigrati irlandesi, per questo motivo assunse per tutta la vita un accento scozzese nel parlato. Lasci\u00f2 la scuola per lavorare all'et\u00e0 di undici anni, per problemi economici della sua famiglia, ma nonostante ci\u00f2 divenne uno dei pi\u00f9 importanti teorici Marxisti del tempo. Si arruol\u00f2 nell'esercito del Regno Unito all'et\u00e0 di quattordici anni e fu stanziato a Dublino dove avrebbe pi\u00f9 tardi incontrato la futura moglie. In questo periodo matur\u00f2 un forte disprezzo per il Regno Unito, e quando il suo corpo venne trasferito per essere stanziato in India, disert\u00f2. A sommarsi all'insofferenza per i modi dei soldati del Regno Unito, l'aver conosciuto Lillie reynolds, sua futura moglie, con cui si trasfer\u00ec in Scozia, a Edimburgo. Fu l\u00ec dove inizi\u00f2 i primi contatti con i socialisti di Scozia, nel 1892 era gi\u00e0 un'importante figura della Scottish Socialist Federation, con il ruolo di segretario dal 1895; gi\u00e0 nel 1896 aveva fondato l'Irish Socialist Republican Party. Connolly fu tra i fondatori del Socialist Labour Party che si divise dalla Social Democratic Federation nel 1903.\nBraccio destro di James Larkin nell'Irish Transport and General Workers Union, fond\u00f2 nel 1913 l'Irish Citizen Army (ICA), un gruppo armato e ben addestrato il cui compito era quello di difendere lavoratori e scioperanti, in particolar modo dalla brutalit\u00e0 della Dublin Metropolitan Police. Nonostante contassero al massimo su 250 membri, il loro obiettivo divenne presto l'instaurazione di una nazione irlandese, indipendente e socialista\nIl 1916.\nNel 1916, considerando gli appartenenti all'organizzazione Irish Volunteers troppo borghesi e poco focalizzati sull'indipendenza economica dell'Irlanda e pensando che fossero poco risoluti nel prendere le armi contro l'Impero del Regno Unito, tent\u00f2 di spronarli all'azione minacciando di mandare il suo corpo minuto da solo contro l'impero, se necessario. Ci\u00f2 allarm\u00f2 i membri dell'Irish Republican Brotherhood, che avevano gi\u00e0 infiltrato i Volunteers e che avevano dei piani per un'insurrezione quello stesso anno. I leader dell'IRB, compresi Tom Clarke e Patrick Pearse incontrarono Connolly per vedere se un accordo potesse essere raggiunto. Si \u00e8 detto che questi fosse stato rapito da loro, ma ci\u00f2 si \u00e8 rivelato poi falso. Comunque scomparve per tre giorni senza dire a nessuno dove era stato. Durante l'incontro l'IRB e l'ICA decisero di agire insieme a Pasqua di quell'anno.\nQuando, il 24 aprile del 1916, la Rivolta di Pasqua ebbe atto, Connolly era Comandante della Brigata di Dublino e, avendo la Brigata di Dublino un ruolo sostanziale nella rivolta, egli era \"de facto\" Comandante in Capo. \nDopo la resa, fu giustiziato dall'esercito del Regno Unito per il suo ruolo, nonostante fosse stato ferito cos\u00ec gravemente durante i combattimenti da non riuscire a stare in piedi per l'esecuzione: fu cos\u00ec fucilato su una sedia. \nGli sopravvissero la moglie e numerosi figli (tra cui il politico Roddy Connolly).\nPost mortem.\nLa sua fama in Irlanda \u00e8 legata per lo pi\u00f9 al suo contributo per la causa indipendentista, mentre il suo marxismo \u00e8 passato in secondo piano (nonostante alla sua figura come socialista si rifacciano molti partiti di sinistra e gruppi repubblicani di sinistra). Comunque gli scritti di Connolly dimostrano il suo essere, prima di tutto, un pensatore marxista; in molti dei suoi lavori si scaglia contro ci\u00f2 che chiama il nazionalismo borghese di coloro che si definiscono patrioti irlandesi.\nConnolly fu tra i pochi politici di sinistra della Seconda Internazionale che si opposero alla Grande Guerra; ci\u00f2 lo mise in contrasto con molti leader dei partiti europei di sinistra, ma al tempo stesso marc\u00f2 la sua appartenenza al gruppo di coloro che si sarebbero pi\u00f9 tardi chiamati comunisti. Era inoltre membro della radicale organizzazione Industrial Workers of the World.\nLenin fu un grande ammiratore di Connolly, nonostante i due non si fossero mai incontrati. Egli critic\u00f2 gli \"altri\" comunisti, che avevano bollato la ribellione in Irlanda come borghese; secondo Lenin, nessuna rivoluzione era pura, ed i comunisti avrebbero dovuto unirsi con altri gruppi di insoddisfatti per rovesciare il preesistente ordine sociale. In Scozia il suo pensiero ha influenzato molto quello di socialisti come John Maclean, che combin\u00f2 in modo simile idee politiche di sinistra con idee nazionaliste con la formazione dello Scottish Workers Republican Party.\nEsiste una statua di James Connolly a Dublino, fuori dalla Liberty Hall, dove si trovano gli uffici della SIPTU Trade Union.\nNel 1991 il gruppo statunitense dei Black 47 ha pubblicato la canzone \"James Connolly\".\nNel 2020 il gruppo statunitense celtic punk dei Dropkick Murphys ha pubblicato come singolo la canzone \"James Connolly\", cover dei Black 47."}
{"id": "315548", "revid": "6923", "url": "https://it.wikipedia.org/wiki?curid=315548", "title": "Sulawesi", "text": "Sulawesi (chiamata in epoca coloniale Celebes) \u00e8 un'isola della Repubblica Indonesiana situata tra il Borneo e le isole Molucche.\nGeografia.\nSulawesi \u00e8 l'undicesima isola al mondo per estensione: ha una superficie di 174.000\u00a0km\u00b2. Ad occidente di essa si trova l'isola del Borneo, a nord si trovano le Filippine, le Molucche a oriente e le isole di Flores e Timor a sud. L'isola ha una forma molto particolare, essendo formata da quattro lunghe ed estese penisole, tra le quali l'orografia montuosa della parte centrale rende difficili le comunicazioni.\nDa un punto di vista amministrativo l'isola \u00e8 divisa in sei province:\nLe citt\u00e0 principali sono Makassar, sulla costa sud-occidentale dell'isola e Manado situata sull'estremo settentrionale.\nL'isola \u00e8 nata milioni di anni fa in seguito alla collisione di due zolle terrestri. Ricca di foreste, ha una struttura montuosa e irregolare ed \u00e8 costellata di vulcani ancora attivi. Presenta una flora e una fauna selvatiche di grande ricchezza e variet\u00e0 e molte specie endemiche.\nSulawesi \u00e8 situata nell'arcipelago indonesiano, a circa 100\u00a0km a est del Borneo. Le Molucche e la Nuova Guinea si trovano a est, le isole della Piccola Sonda e l'Australia a sud, l'arcipelago delle Filippine a nord. Distese tra le montagne e i vulcani, le foreste di Celebes ospitano un patrimonio faunistico inconsueto e probabilmente, negli angoli pi\u00f9 remoti, specie ancora da scoprire. La forma \u00e8 cos\u00ec particolare che nessuna zona dell'isola dista dal mare pi\u00f9 di 90\u00a0km. \nApprofondimenti.\nRiscaldata dal sole tropicale e bagnata da piogge abbondanti, Celebes \u00e8 ricca di lussureggianti foreste. Nell'area meridionale dell'isola, dove la densit\u00e0 di popolazione \u00e8 pi\u00f9 alta, la maggior parte della terra \u00e8 stata liberata dalla vegetazione per lasciar spazio alle coltivazioni, ma altrove il terreno irregolare e montuoso ha confinato gli insediamenti umani alle pianura costiere o al fondo delle valli. Viene coltivato il terreno ai piedi delle montagne, mentre il bestiame pascola sui pendii. La foresta cresce pi\u00f9 lussureggiante nelle zone pianeggianti, dove diverse specie di splendidi ebani si mescolano a centinaia di altre specie di alberi e palme. Nelle foreste, sui pendii, gli alberi crescono pi\u00f9 fitti e bassi, con i rami abbracciati da numerose orchidee. Sulle cime, a 3000\u00a0m di altitudine, la foresta lascia spazio alla pi\u00f9 bassa flora subalpina e ai licheni: i cespugli dalle corte foglie crescono molto meno a causa del vento ed del relativo freddo.\nLe origini della fauna.\nIl considerevole patrimonio faunistico di Sulawesi \u00e8 il prodotto di tre fattori: la deriva dei continenti, l'immigrazione delle specie e millenni di totale isolamento. Quando la parte orientale dell'isola entr\u00f2 in collisione con la parte occidentale, provocando l'incurvamento caratteristico della penisola settentrionale e la formazione di una catena di rilievi montuosi, le differenti specie animali gi\u00e0 presenti sull'isola si mescolarono sino a creare un patrimonio faunistico inconsueto cui si aggiunsero, in milioni di anni, ondate migratorie di animali provenienti dalle isole vicine.\nSulawesi divenne un crocevia dalla compresenza di animali tipici sia dell'Oceania sia dell'Asia, come le scimmie. Col tempo, le diverse specie che avevano raggiunto e colonizzato Sulawesi subirono un'evoluzione in isolamento e svilupparono nuove caratteristiche cos\u00ec da rendersi profondamente diversi dagli antenati. Anche alcune popolazioni di animali si sono sviluppate in isolamento reciproco, poich\u00e9 i continui cambiamenti geologici avevano trasformato le catene montuose in barriere geografiche. Oggi l'isola conta un gran numero di specie endemiche, che non esistono altrove.\nConservazione.\nIl naturalista britannico Alfred Russel Wallace, che elabor\u00f2 una teoria evoluzionistica parallelamente a Darwin, fu uno dei primi europei a esplorare Celebes, a met\u00e0 dell'Ottocento. Sorpreso dalla variet\u00e0 di specie faunistiche presenti, conferm\u00f2 che Celebes ospitava due gruppi distinti di animali, provenienti dall'Asia e dall'Australia, a conferma dell'ipotesi di un'antica unione dell'isola a entrambi i continenti.\nStoria.\nNel dicembre 2019 \u00e8 stato annunciato, da parte del gruppo di ricerca della Griffith University guidato dal dottor Maxime Aubert, il rinvenimento di pitture rupestri risalenti a oltre anni fa, che raffigurerebbero le scene di caccia pi\u00f9 antiche del mondo."}
{"id": "315553", "revid": "69794", "url": "https://it.wikipedia.org/wiki?curid=315553", "title": "Vincitori del Palio di Siena (XXI secolo)", "text": "Di seguito l'elenco dei vincitori del Palio di Siena nel XXI secolo."}
{"id": "315558", "revid": "438678", "url": "https://it.wikipedia.org/wiki?curid=315558", "title": "Il merlo maschio", "text": "Il merlo maschio \u00e8 un film del 1971, scritto e diretto da Pasquale Festa Campanile, tratto dal racconto \"Il complesso di Loth\" di Luciano Bianciardi.\nTrama.\nVerona. Il violoncellista Niccol\u00f2 Vivaldi si sente bloccato nella sua carriera e persino sbeffeggiato dai colleghi, nonch\u00e9 trascurato dal suo direttore d'orchestra. Un giorno Vivaldi inizia a fotografare la bella moglie Costanza in pose sempre pi\u00f9 audaci, per poi mostrare le immagini prima al suo migliore amico, Cavalmoretti, e poi ai colleghi, in un crescendo di esibizionismo al quale la stessa moglie si rende, suo malgrado, partecipe: arriver\u00e0 a rimanere seminuda davanti all'intero pubblico dell'Arena durante la rappresentazione dell'Aida, dopo essersi introdotta sul palco tra le coriste.\nDistribuzione.\nIl film fu distribuito in numerosi paesi riscontrando un discreto successo. La pellicola \u00e8 oggi considerata un \"cult\" in diverse parti del mondo. Questa che segue \u00e8 la lista di tutte le edizioni distribuite del film con rispettivi titoli.\nEdizione in DVD.\nLa Minerva Video, casa produttrice che si \u00e8 occupata di riversare in digitale i negativi del film, ha dichiarato di non aver potuto presentare l'opera in una veste ristrutturata ottimale, a causa dell'irreperibilit\u00e0 dei negativi originali dell'opera, che si suppone siano stati distrutti per errore. Infatti, l'edizione del film in DVD disponibile ad oggi sul mercato, seppur rimasterizzata digitalmente, presenta molti segni dell'usura del tempo sulla pellicola e evidenzia diverse imperfezioni dell'immagine dovute agli anni.\nCuriosit\u00e0.\nAll'inizio del film, il direttore d'orchestra interpretato da Gianrico Tedeschi insulta i suoi orchestrali con un gioco di parole, dicendo loro che, con la loro pessima esecuzione, hanno fatto dell'Arena di Verona in cui stanno provando un Anfiteatro Flavio, ovvero (giocando sul nome dell'imperatore della dinastia dei Flavi fondatore di tali anfiteatri ma anche ideatore degli orinatoi) un vespasiano."}
{"id": "315566", "revid": "712828", "url": "https://it.wikipedia.org/wiki?curid=315566", "title": "Danni Quee", "text": ""}
{"id": "315568", "revid": "125173268", "url": "https://it.wikipedia.org/wiki?curid=315568", "title": "Ricardo La Volpe", "text": "Carriera.\nCalciatore.\nDa calciatore ha fatto parte come secondo portiere della rosa dell'Argentina laureatasi campione del mondo al mondiale casalingo del 1978.\nAllenatore.\nInizi\u00f2 la propria carriera di allenatore nel 1983 nel campionato messicano, allenando lo . Poi guid\u00f2 , , , , , , e . Malgrado risultati altalenanti, riusc\u00ec a guadagnare la reputazione di allenatore capace, incline al gioco offensivo. Nel 1992-1993 vinse il campionato nazionale con l'Atlante e nel 1999 raggiunse la finale del campionato con l'Atlas.\nNel 2002 gli fu affidata la panchina della nazionale messicana, che condusse alla vittoria della Gold Cup del 2003 e poi al quarto posto nella Confederations Cup 2005, nel corso della quale il Messico batt\u00e9 nella fase a gruppi il , poi vincitore del trofeo. Sotto la sua gestione la nazionale messicana si iss\u00f2 al quarto posto del ranking FIFA. Allen\u00f2 il Messico anche nella Coppa America 2004, in cui il Messico sconfisse l'Argentina dopo anni, ma perse ai quarti di finale contro il Brasile. Nella Gold Cup del 2005 il Messico di La Volpe usc\u00ec ai quarti di finale contro la , mentre alle Olimpiadi di Atene 2004 usc\u00ec nella fase a gironi dopo la sconfitta contro la Corea del Sud. La Volpe ottenne quindi con il Messico la qualificazione al in Germania, dove la squadra si piazz\u00f2 seconda nel girone e fu eliminata agli ottavi di finale dall'Argentina (2-1 dopo i tempi supplementari.\nDimessosi dopo il mondiale tedesco, nell'agosto 2006 La Volpe assunse la guida del in sostituzione di Alfio Basile, passato ad allenare l'Argentina. L'esperienza part\u00ec male e fu segnata da alcuni capitomboli: alla sconfitta contro il (3-1) dell'8 ottobre 2006 segu\u00ec l'eliminazione dalla Coppa Sudamericana per mano del ai tiri di rigore (3-1). La squadra fall\u00ec inoltre la vittoria del Campionato di Apertura di Primera Divisi\u00f3n, mancando tre occasioni per conquistarlo nelle giornate conclusive e poi perdendo il play-off contro l'. Tenendo fede alla parola data (dimissioni in caso di insuccesso), La Volpe si dimise dopo il match contro i biancorossi. Qualche mese dopo assunse le redini del , dove rimase solo per breve tempo, fino alle dimissioni del 2007.\nNel 2008 torn\u00f2 in Messico, nelle vesti di allenatore del , che guid\u00f2 all'ottavo posto in massima serie e alla semifinale del campionato (sconfitta contro il ). Malgrado il buon inizio nell'Apertura 2008, la squadra in seguito croll\u00f2, ritrovandosi in fondo alla classifica, ma evit\u00f2 poi la retrocessione. La Volpe si dimise al termine del torneo.\nIl 28 gennaio 2009 torn\u00f2 dopo anni sulla panchina dell', con cui non and\u00f2 oltre il tredicesimo posto. Il 18 novembre 2009 lasci\u00f2 la squadra a causa degli scarsi risultati.\nIl 9 settembre 2010 fu nominato commissario tecnico della al posto di R\u00f3nald Gonz\u00e1lez. A causa dei risultati insoddisfacenti in Gold Cup 2011 e nella Coppa America 2011, il contratto, della durata di quattro anni, fu stracciato gi\u00e0 l'11 agosto 2011. Il 29 agosto fu dunque ingaggiato dal in sostituzione dell'esonerato Sebasti\u00e1n M\u00e9ndez.\nDal 2012 al 2013 guid\u00f2 nuovamente l'.\nA quattro giornate dalla fine del campionato messicano, nel 2014 si insedi\u00f2 sulla panchina del , reduce dal 4-0 subito contro l'. Concluse il torneo con una vittoria, un pareggio e due sconfitte nelle prime quattro partite in carica, ma il 30 aprile 2014 fu esonerato per \"comportamento inappropriato nei confronti dello staff femminile del club\".\nDal 2015 al 2016 allen\u00f2 il .\nNel settembre 2016 fu ingaggiato dall', con cui si piazz\u00f2 quarto alla Coppa del mondo per club FIFA 2016 e al secondo posto nel Campionato di Apertura messicano, dopo la sconfitta nella partita contro i . Dopo uno scialbo Clausura 2017, in cui l'Am\u00e9rica manc\u00f2 la qualificazione ai play-off per la prima volta dal 2011, si dimise.\nNel 2018 si spost\u00f2 in Egitto per allenare il .\nNel marzo 2019 ha assunto la guida di un'altra compagine messicana, il .\nCuriosit\u00e0.\nLa tattica in cui una squadra in fase di costruzione bassa vede un centrocampista scendere tra i due centrali di difesa che si allargano e prendono il posto dei terzini, i quali a loro volta salgono fino a centrocampo, prende il nome di \"Salida LaVolpiana\" in suo onore."}
{"id": "315570", "revid": "599013", "url": "https://it.wikipedia.org/wiki?curid=315570", "title": "Jared Borgetti", "text": "Con pi\u00f9 di 300 gol tra club e nazionale \u00e8 uno dei pi\u00f9 grandi bomber messicani di sempre e uno dei migliori realizzatori nella storia del .\nBiografia.\nNato a Culiacancito (Sinaloa) nel 1973, Jared Borgetti \u00e8 un messicano di ascendenza italiana: \nCarriera.\nClub.\nDopo aver giocato a lungo nella squadra messicana del Santos Laguna si \u00e8 trasferito in Premier League, al Bolton, nell'estate 2005 per 900.000 sterline.\nNazionale.\nDebutt\u00f2 con la nazionale maggiore messicana il 5 febbraio 1997 contro l'. Guadagn\u00f2 un posto da titolare sul finire del 2000, durante le qualificazioni al . Disput\u00f2 quindi con la nazionale la Coppa America 2001, il mondiale di (durante il quale segn\u00f2, nella sfida pareggiata per 1-1 con l', il gol del momentaneo 1-0 con un colpo di testa), la Coppa America 2004, la Confederations Cup 2005 (in cui segn\u00f2 tre gol, contro e , contribuendo al quarto posto finale dei suoi) e la CONCACAF Gold Cup 2007 (dove segn\u00f2 due gol), mentre salt\u00f2 per infortunio la Coppa America 2007."}
{"id": "315571", "revid": "237256", "url": "https://it.wikipedia.org/wiki?curid=315571", "title": "Alexander Borodin", "text": ""}
{"id": "315577", "revid": "12190", "url": "https://it.wikipedia.org/wiki?curid=315577", "title": "Oggetti magici in Harry Potter", "text": ""}
{"id": "315580", "revid": "12190", "url": "https://it.wikipedia.org/wiki?curid=315580", "title": "Incantesimi in Harry Potter", "text": ""}
{"id": "315582", "revid": "599013", "url": "https://it.wikipedia.org/wiki?curid=315582", "title": "Claudio Su\u00e1rez", "text": "\u00c8 il primatista di presenze nelle Nazionali maggiori della CONCACAF, con 177 partite ufficiali con la maglia del Messico.\nDurante la sua ventennale carriera nei club, ha vinto due campionati messicani (nel 1991 col Pumas e nel 1997 col Chivas), una Interliga (2005, col Chivas), un SuperClasico (2007, col Chivas) e una Champions League americana (1989 col Pumas).\nCon la Nazionale messicana ha giocato 5 Coppe America (1993, 1995, 1997, 1999 e 2004), 4 Gold Cup (1993, 1996, 1998 e 2000), 2 Mondiali (1994 e 1998), 4 Confederations Cup (1995, 1997, 1999 e 2001) e le Olimpiadi di Atlanta 1996, vincendo le edizioni 1993, 1996 e 1998 della Gold Cup e la Confederations Cup 1999.\nCarriera.\nClub.\nHa iniziato la carriera esordiendo nel 1988 nel campionato messicano con l'UNAM, una delle maggiori squadre del suo paese con cui ha militato fino al 1996, dopo aver vinto il titolo nazionale nel 1991. Passato al Guadalajara, ha subito conquistato nella prima stagione il suo secondo titolo nazionale.\nDopo 4 anni si \u00e8 trasferito ad un'altra squadra messicana, il Tigres, con il quale \u00e8 rimasto fino alla stagione 2006, quando si \u00e8 trasferito negli Stati Uniti al CD Chivas dopo 490 partite nella massima serie messicana.\nNazionale.\nCon la nazionale del suo paese ha giocato ben 177 partite al 1\u00ba giugno 2006, record di tutti i tempi per il Messico e seconda prestazione al mondo come numero di presenze per un giocatore con la sua nazionale. L'unico giocatore ad aver giocato pi\u00f9 partite \u00e8 l'egiziano Ahmed Hassan.\nSuarez ha esordito il 25 luglio 1992 contro El Salvador, ha preso poi parte a tre campionati del mondo (1994, 1998 e 2006), inoltre ha giocato e vinto la FIFA Confederations Cup del 1999. Con la nazionale messicana ha vinto inoltre 3 CONCACAF Gold Cup (1993, 1996, 1998).\nIl suo bottino in nazionale potrebbe essere stato ancor maggiore, raggiungeva gi\u00e0 le 170 presenze a inizio 2002: dopo di allora Suarez in quattro anni ha giocato sole 3 partite, venendo poi richiamato a far parte stabilmente della nazionale a partire dalla primavera 2006."}
{"id": "315585", "revid": "238230", "url": "https://it.wikipedia.org/wiki?curid=315585", "title": "Pietro Carrera", "text": "\u00c8 anche conosciuto per la sua cospicua attivit\u00e0 di storico falsario, avendo contribuito, insieme a Ottavio D'Arcangelo e ad altri, a mettere in piedi una sorta di \"prolifica accademia di falsari operanti a Catania e ad Acireale\".\nBiografia.\nNacque da Mariano Carrera, un artigiano, e da Antonina Severino. Avviato agli studi ecclesiastici, studi\u00f2 nel seminario vescovile di Siracusa e, dopo essere stato ordinato sacerdote, gli venne assegnato un beneficio presso la chiesa di Santa Maria della Stella di Militello in Val di Catania, della quale fu cappellano dal 1601 a tutto il 1604 e poi dal 1612 al 1617. Divenne anche cappellano di corte di Francesco Branciforte, marchese di Militello.\nNel 1597 fece un viaggio a Palermo, dove conobbe lo scacchista Paolo Boi, detto \u00abil Siracusano\u00bb, e altri giocatori che frequentavano i circoli cittadini. Si fece molti amici e torn\u00f2 spesso a Palermo per frequentare gli ambienti scacchistici.\nNel 1617 pubblic\u00f2 la sua opera pi\u00f9 famosa, \"Il gioco de gli scacchi diviso in otto libri\", dedicandolo al marchese di Militello e principe di Pietraperzia Francesco Branciforte. Vi erano esposti vari argomenti, tra cui le origini degli scacchi, le aperture, l'importanza dei \"partiti\" (cos\u00ec erano chiamati allora i problemi o studi), l'assegnazione degli svantaggi (come per il \"pion coiff\u00e9\"), il finale di partita e gli scacchi alla cieca. Il trattato \u00e8 teoricamente importante, ma \u00e8 soprattutto utile come fonte di notizie sui giocatori del suo tempo.\nDopo la morte del principe mecenate, nel 1622, il Carrera lasci\u00f2 Militello e dopo un soggiorno a Messina (1623) si trasfer\u00ec a Canicatt\u00ec, dove divenne segretario di don Giacomo Bonanno Colonna, duca di Montalbano. Probabilmente per fargli cosa gradita, pubblic\u00f2 a suo nome una notevole opera di erudizione, \"L'antica Siracusa illustrata\". Dopo la morte del duca rese nota la vera paternit\u00e0 dell'opera, attirandosi le ire del frate padre Mariano Perello, col quale inizi\u00f2 una annosa disputa.\nNel 1632 lasci\u00f2 Canicatt\u00ec per Palermo, dove soggiorn\u00f2 per otto mesi, riprendendo a giocare a scacchi, poi and\u00f2 a Catania, dove rimase per dieci anni. Nel 1635 pubblic\u00f2 un libello polemico, sotto lo pseudonimo di Valentino Vespaio, contro Alessandro Salvio, che aveva criticato una sua analisi, trovandone un miglioramento.\nNel 1639 usc\u00ec il primo volume del suo \u00abcapolavoro pseudostoriografico\u00bb, \"Le memorie historiche della citt\u00e0 di Catania\", e dopo due anni il secondo volume, dedicato alla vita di Sant'Agata. Non vide invece mai la luce il terzo volume, dedicato alle famiglie illustri catanesi.\nLo scacchista.\nNon gioc\u00f2 spesso in partita viva, ma a suo dire vinse Girolamo Cascio, che defin\u00ec \u00abgiovane virtuoso e amante del vero\u00bb in varie partite giocate in presenza del principe di Pietraperzia; si misur\u00f2 anche con il Beneventano (Salvatore Albino) e, secondo le sue asserzioni, si dimostr\u00f2 superiore.\nInvent\u00f2 inoltre una variante del gioco che utilizza una scacchiera di 8 x 10 caselle (scacchi di Carrera) in luogo della usuale 8 x 8, anticipando analoghe proposte di Bird e di Capablanca.\nNel suo trattato \"Il gioco de gli scacchi\" vengono date alcune analisi dell'apertura 1. e4 c5. Nei primi anni dell'Ottocento lo scacchista inglese Jacob Sarratt sulla scorta di un raro e prezioso manoscritto italiano, segnalatogli dal signor E. Morris, affermava che la successione di mosse 1.e4 c5 era stata definita in periodo pi\u00f9 antico \u00abIL GIOCHO SICILIANO\u00bb, denominazione che grazie allo studioso inglese inizi\u00f2 da allora a diffondersi nel mondo scacchistico e che poi divenne \u00abDifesa Siciliana\u00bb.\nLe \"Epistole di Diodoro Siciliano\".\nTrattasi di 65 epistole (ed una finale senza numero), falsamente attribuite a Diodoro Siculo, ma in realt\u00e0 concepite all'inizio del Seicento da Ottavio D'Arcangelo nella sua \"Istoria delle cose insigni e famosi successi di Catania\", in due volumi mai pubblicati, e scritte effettivamente dal Carrera e da lui pubblicate nel 1639 nelle sue \"Memorie historiche della citt\u00e0 di Catania\", con l'usitata finzione di averle ritradotte dalla versione latina (ma due, la 61 e la 62, sono in latino) eseguita addirittura dal Bessarione, che a sua volta avrebbe tradotto un originale greco perduto.\nSi fingono indirizzate dai \"Catanei\" o dal \"Senato Cataneo\" ad altri popoli o a re e tiranni, tra cui Gerone, Falaride, Dionisio il Vecchio, Dionisio il Giovane, Cocalo; si ricordano soprattutto la 56 e la 57 a Platone, con la 58, responsiva di \"Platone a' Catanei\". Trassero in inganno illustri editori e nel Settecento furono latinizzate da Abraham Preiger e comprese nell'edizione wetsteniana di Diodoro \"in folio\"."}
{"id": "315590", "revid": "438678", "url": "https://it.wikipedia.org/wiki?curid=315590", "title": "Defensive end", "text": "Il defensive end (abbreviato \"DE\") \u00e8 un ruolo del football americano, posizionato all'estremit\u00e0 della defensive line (linea di difesa). Ci sono due defensive end in campo: uno a sinistra (\"left end\") e uno a destra (\"right end\") e uno o due defensive tackle, a seconda che si tratti di una difesa 4-3 o di una 3-4.\nI suoi compiti principali sono nella pass rush cercare di penetrare nella tasca ai lati del quarterback e di chiudere gli spazi per le lunghe corse laterali (sweep).\nI giocatori in questi ruoli hanno caratteristiche fisiche simili a quelle dei tight end, sono tra gli uomini pi\u00f9 grossi e veloci, solitamente i pi\u00f9 aggressivi tra questi diventano defensive end, mentre quelli con le mani migliori tight end."}
{"id": "315593", "revid": "125795123", "url": "https://it.wikipedia.org/wiki?curid=315593", "title": "Nazionale di calcio della Nigeria", "text": "La nazionale di calcio della Nigeria, i cui componenti sono soprannominati le \"super aquile\", \u00e8 la rappresentativa calcistica della Nigeria ed \u00e8 posta sotto l'egida della Federazione calcistica nigeriana.\n\u00c8 una delle nazionali africane storicamente pi\u00f9 valide, potendo vantare la vittoria di 3 edizioni della Coppa d'Africa (1980, 1994, 2013), cui si somma la vittoria di una Coppa CEDEAO, vinta nell'edizione casalinga. Ha inoltre partecipato a sei edizioni della Coppa del mondo, raggiungendo gli ottavi di finale nel 1994, 1998 e 2014.\nNella graduatoria FIFA, in vigore da agosto 1993, il miglior posizionamento raggiunto \u00e8 stato il 5\u00ba posto dell'aprile 1994, mentre il peggiore \u00e8 stato l'82\u00ba posto del novembre 1999; occupa il 32\u00ba posto della graduatoria.\nStoria.\nEsordi.\nDopo aver giocato alcune partite con rappresentative di altre colonie britanniche dagli anni '30, la Nigeria, all'epoca colonia britannica, esord\u00ec l'8 ottobre 1949 contro la , altra colonia del Regno Unito, vincendo per 2-0. Nell'ottobre 1949 la squadra nigeriana si rec\u00f2 in Inghilterra per giocare alcune partite contro squadre dilettantistiche quali Dulwich Hamlet, Bishop Auckland e South Liverpool. La partita tra Nigeria e Marine attir\u00f2 6 000 spettatori al Rossett Park, record per il piccolo stadio. Nell'Africa occidentale i componenti della squadra erano inizialmente noti come \"diavoli rossi\" per via delle maglie di colore rosso acceso.\nIl 1\u00ba luglio 1955 i nigeriani furono battuti ad Accra dalla Costa d'oro (oggi ) per 7-0, che resta la sconfitta pi\u00f9 pesante mai subita dai nigeriani. Nel 1963 la squadra esord\u00ec in Coppa d'Africa, nel girone con eRepubblica Araba Unita, venendo eliminata al primo turno.\nAnni 1970.\nNella seconda edizione dei Giochi panafricani, nel 1973, la Nigeria si piazz\u00f2 terza, stesso risultato che consegu\u00ec alla e alla \nAnni 1980.\nNegli anni '80 la Nigeria conobbe risultati altalenanti. Non riusc\u00ec a qualificarsi per il campionato del mondo, ma sul piano continentale si mantenne ad alti livelli.\nNel 1980, con calciatori del calibro di Segun Odegbami, Best Ogedegbe, John Chiedozie e Tunji Banjo del Leyton Orient, le \"super aquile\", guidate da Muda Lawal e Christian Chukwu, vinsero per la prima volta la Coppa d'Africa nell'edizione casalinga, battendo in finale, a Lagos, l' per 3-0 con una doppietta di Odegbami e con un gol di Lawat.\nNel 1982 la Nigeria si qualific\u00f2 per la Coppa d'Africa e fu eliminata nella fase a gironi. Nel 1984 e nel 1988 la Nigeria arriv\u00f2 in finale di Coppa d'Africa, ma perse ambo le volte contro il . Non si qualific\u00f2 per l'edizione del 1986.\nAnni 1990: \"la generazione d'oro\".\nGli anni novanta furono per la Nigeria calcistica particolarmente floridi. Molti dei calciatori che formarono in questo decennio l'ossatura della nazionale maggiore avevano conseguito importanti risultati con la nazionale nigeriana under-17, su tutti la vittoria del campionato mondiale di categoria del 1993. Della \"generazione d'oro\" del calcio nigeriano fecero parte, tra gli altri, Peter Rufai, Uche Okechukwu, Finidi George, Rashidi Yekini, Emmanuel Amuneke, Daniel Amokachi, Sunday Oliseh, Jay-Jay Okocha, Victor Ikpeba, Nwankwo Kanu e Taribo West.\nNel gennaio 1990 la selezione nigeriana si aggiudic\u00f2 la Coppa CEDEAO nell'edizione casalinga, battendo in finale il ai tiri di rigore. Nell'edizione del 1990 delloa Coppa d'Africa raggiunse nuovamente la finale, ma fu sconfitta dall' padrona di casa. Nel 1992 fu semifinalista, eliminata dal Ghana.\nIl 23 settembre 1991 la Nigeria fece registrare la pi\u00f9 larga vittoria della propria storia, battendo l' per 8-1 ai Giochi panafricani, dove arriv\u00f2 terza.\nIl ritorno al successo in Coppa d'Africa avvenne nell'edizione del 1994. Dopo aver battuto per 3-0 il e pareggiato senza reti con l', la Nigeria si classific\u00f2 seconda nel proprio girone ed avanz\u00f2 alla fase successiva. Ai quarti di finale elimin\u00f2 lo (2-0 con doppietta di Yekini) ed in semifinale la campione in carica (2-2 dopo i tempi supplementari, 4-2 dopo i tiri di rigore). In finale, svoltasi il 10 aprile 1994 a Tunisi, dopo una combattuta partita con lo , la Nigeria prevalse con il risultato di 2-1, grazie ad una doppietta di Amunike. Yekini, miglior marcatore del torneo con 5 gol, entr\u00f2 a far parte dell'undici ideale del torneo insieme ai difensori Litana e Iroha ed ai centrocampisti Okocha e Amokachi.\nNell'ottobre 1993 la Nigeria si era qualificata per la prima volta per il campionato del mondo, USA 1994, a spese della campione d'Africa in carica, dopo aver prevalso nel minigirone finale con gli ivoriani e l' grazie agli scontri diretti favorevoli. Negli USA la Nigeria, dopo aver battuto per 3-0 la e aver perso di misura contro l'Argentina, sconfisse per 2-0 la , qualificandosi, cos\u00ec, agli ottavi di finale come prima classificata del girone. Qui, pur in superiorit\u00e0 numerica per l'espulsione di Gianfranco Zola al 75\u00ba minuto, fu eliminata dall', a segno con due prodezze di Roberto Baggio, che prima rispose al gol di Amunike all'88\u00ba, portando la sfida ai supplementari, e poi ribalt\u00f2 il risultato, portandolo sul definitivo 2-1 al 102\u00ba.\nLa Nigeria disput\u00f2 la Confederations Cup 1995 in Arabia Saudita. Battuto per 3-0 il , pareggi\u00f2 a reti bianche contro l' e fin\u00ec seconda nel girone. Nella finale per il terzo posto fu battuta (5-4) ai rigori dal (1-1 dopo i tempi supplementari). La Nigeria si aggiudic\u00f2 poi la Coppa delle nazioni afro-asiatiche 1995, battendo in ambo le gare l' (3-2 a Tashkent e 1-0 a Lagos).\nAlle Olimpiadi 1996 la Nigeria super\u00f2 , e in finale e vinse la medaglia d'oro. Fu la prima nazionale non europea o sudamericana a vincere la medaglia.\nAlla fase finale del campionato del mondo 1998 le \"Super Aquile\" arrivarono dopo aver vinto il proprio girone finale con un punto di vantaggio sulla . Anche stavolta, per\u00f2, dopo aver ben figurato vincendo il girone ed eliminando cos\u00ec e (battute entrambe dai nigeriani prima dell'indolore sconfitta contro il ), gli africani uscirono agli ottavi di finale, questa volta contro la (4-1).\nAnni 2000.\nNella la Nigeria, paese ospitante, vinse il girone davanti a , e con due vittorie e un pareggio. Ai quarti di finale elimin\u00f2 il dopo i tempi supplementari e in semifinale il . In finale perse ancora una volta contro il . Sotto di due gol alla fine del primo tempo, i nigeriani rimontarono nella ripresa e portarono la sfida ai supplementari. Ai tiri di rigore vinsero i camerunensi per 4-3.\nNella le \"Super Aquile\" vinsero il girone con , e con due vittorie e un pareggio. Ai quarti di finale eliminarono il , ma in semifinale furono eliminate dal dopo i supplementari. Si aggiudicarono il terzo posto battendo il Mali padrone di casa nella finale di consolazione.\nAl Mondiale del 2002 i nigeriani, al loro terzo mondiale, furono inseriti in un difficile girone. Persero contro (1-0) e la (2-1) e furono eliminati, e il pari a reti bianche contro l' nell'ultima partita della prima fase li condann\u00f2 all'ultimo posto nel girone.\nSuccessivamente la Nigeria cambi\u00f2 l'intelaiatura della squadra perch\u00e9 le storiche stelle, ormai ultratrentenni, avevano smesso lentamente di brillare. Il nuovo corso si bas\u00f2 su questi nomi: Martins, Obi Mikel, Obinna, e Yakubu, considerate le speranze per dare un nuovo volto della squadra.\nA sorpresa la Nigeria non si qualific\u00f2 per il Mondiale di Germania 2006, ma riusc\u00ec a raggiungere il terzo posto nella . Nella fu eliminata ai quarti di finale.\nAlle Olimpiadi del 2008 fu medaglia d'argento dopo aver perso la finale contro l'Argentina.\nAnni 2010.\nNelle qualificazioni al campionato mondiale del 2010 nella seconda fase la Nigeria fu inserita nel girone con , e . Nelle prime due giornate la Nigeria batt\u00e9 il Kenya 3-0 con doppietta di Obinna e pareggi\u00f2 in Mozambico. Dopo un doppio pari, 0-0 in Tunisia e 2-2 in Nigeria, contro i tunisini (nella seconda sfida il pareggio ospite arriv\u00f2 beffardo all'89\u00ba con Darraji), si completarono le prime quattro giornate. La Tunisia aveva 8 punti, le \"Super Aquile\" 6, il Mozambico 4 e il Kenya 3.\nNel quinto turno la Tunisia vinceva per 1-0 con il Kenya. In contemporanea la Nigeria in casa col Mozambico non riusciva a trovare il gol della speranza. Un pareggio dei nigeriani avrebbe mandato la Tunisia gi\u00e0 in Sudafrica, ma mentre i tunisini gi\u00e0 festeggiavano la qualificazione, al 93\u00ba minuto, in pieno recupero, Obinna segn\u00f2 la rete della vittoria che teneva in vita la Nigeria e rimandava tutto all'ultimo turno, anche se la strada verso il Mondiale per le Super Aquile restava molto difficile.\nIl 14 novembre 2009 la Nigeria era impegnata in casa del Kenya e voleva la vittoria per andare almeno in Coppa d'Africa. Al 16\u00ba minuto Oliech port\u00f2 in vantaggio il Kenya, allontanando ancora di pi\u00f9 la Nigeria dalla qualificazione. Intanto la Tunisia era sullo 0-0 in Mozambico. Nel secondo tempo entr\u00f2 Martins, lasciato inizialmente in panchina, e tra il 62\u00ba e il 65\u00ba la partita si ribalt\u00f2. Segn\u00f2 dapprima Martins, poi Yakubu, ma perch\u00e9 la Nigeria si qualificasse per il mondiale era necessaria anche la sconfitta della Tunisia, che invece era sempre sul pari. Al 79\u00ba minuto il Kenya, sospinto dai propri tifosi, pareggi\u00f2 con una rete di Wanga e per la Nigeria sembr\u00f2 finita, ma ancora una volta Martins trascin\u00f2 i suoi e riport\u00f2 in vantaggio la Nigeria all'83\u00ba minuto. L'epilogo fu inopinato: in Mozambico la Tunisia, quai qualificata al Mondiale, si fece beffare subendo un gol da D\u00e1rio, che consegn\u00f2 quindi la qualificazione alla Nigeria.\nPer la Nigeria fu il quarto Mondiale disputato (eguagliata la Tunisia) e il Mondiale del ritorno dopo la delusione del 2006. I capocannonieri nelle qualificazioni con 3 reti furono Obinna e Uche, mentre segnarono 2 reti Yakubu, Martins, Yobo e Odemwingie.\nA Sudafrica 2010 la Nigeria di Lars Lagerb\u00e4ck, subentrato all'esonerato Shaibu Amodu nel febbraio 2010, fu inserita nel gruppo B e all'esordio incontr\u00f2 l'. La partita, giocata il 12 giugno a Johannesburg, vide i nigeriani sconfitti per 1-0 nonostante l'ottima prova del portiere nigeriano Vincent Enyeama, che respinse diversi tiri avversari. La seconda partita vide la Nigeria affrontare la , che aveva perso per 2-0 contro la . Nonostante il vantaggio iniziale, gli africani, ridotti in 10 uomini per un'espulsione, persero per 2-1. Nella sfida finale i nigeriani, obbligati a vincere contro la Corea del Sud sperando in una vittoria dell'Argentina sulla Grecia, pareggiarono per 2-2. La Nigeria chiuse all'ultimo posto, con un solo punto, il girone B e fu eliminata al primo turno.\nLa squadra era stata inizialmente sospesa dalla FIFA da ogni competizione internazionale a decorrere dal 4 ottobre 2010, a seguito delle attivit\u00e0 d'interferenza sullo sport attuate dai settori politici del paese dopo il mondiale del 2010. Tale squalifica fu sospesa fino al 26 ottobre.\nQualificatasi per la Coppa d'Africa 2013, la Nigeria fu inserita in un girone con , ed . Pareggi\u00f2 per 1-1 la sfida con il Burkina Faso (la Nigeria si fece beffare al 94\u00ba minuto da un gol di Alain Traor\u00e9). La seconda sfida contro i campioni in carica dello Zambia termin\u00f2 con lo stesso risultato, mentre all'ultima giornata l'Etiopia fu battuta da una doppietta su rigore di Moses. Con questi risultati la Nigeria chiuse il girone al secondo posto e sfid\u00f2 ai quarti di finale la favorita . La Nigeria comp\u00ec l'impresa, vincendo per 2-1. In semifinale l'avversario fu il . La Nigeria domin\u00f2 e vinse per 4-1. La finale fu contro il Burkina Faso, gi\u00e0 affrontato all'esordio nella fase a gironi. Le \"Super Aquile\" prevalsero per 1-0 grazie a un gol di Mba e celebrarono la loro terza Coppa d'Africa.\nLa nazionale nigeriana si qualific\u00f2 al campionato mondiale del 2014 in Brasile, dove fu eliminata agli ottavi di finale dalla (2-0). Durante il torneo in Nigeria vigeva il divieto di assistere agli incontri dai maxi schermi a causa del rischio di attentati da parte di Boko Haram.\nMancata la qualificazione alla e 2017, la nazionale nigeriana si qualific\u00f2 per il Mondiale 2018. Il cammino in Russia termin\u00f2 dopo il girone di prima fase. Battuti all'esordio dalla (2-0), i nigeriani sconfissero l' (2-0) nella seconda partita e si presentarono all'ultima partita contro l' con ottime chance di qualificazione. La sconfitta per 2-1, maturata nei minuti finali della partita, caus\u00f2 per\u00f2 l'eliminazione degli africani, scesi al terzo posto del girone.\nL'anno seguente la nazionale nigeriana centra la qualificazione alla , vincendo il proprio raggruppamento davanti al . Inserita nel girone B, nonostante la sconfitta contro il per 2-0 all'ultima giornata, centra la qualificazione agli ottavi come seconda del gruppo grazie alle vittorie, entrambe per 1-0, contro e . Agli ottavi di finale elimina il campione in carica (3-2) e ai quarti il Sudafrica (2-1), poi cade in semifinale contro l' (2-1) e batte la (1-0) nella finale di consolazione, terminando al terzo posto il torneo.\nAnni 2020.\nMeno fruttuoso \u00e8 il cammino nella (disputata nel 2022), nella cui prima fase la Nigeria impressiona molto favorevolmente, vincendo il proprio girone a punteggio pieno grazie alle vittorie contro (1-0), (3-1) e (2-0), per poi venire eliminata gi\u00e0 agli ottavi di finale dalla (1-0).\nDivise.\nLa squadra nazionale della Nigeria ha tradizionalmente utilizzato un completo primario verde scuro per lo pi\u00f9 con numerazione bianca, accoppiato con kit secondari tutto bianchi, entrambi emblematici dei colori della bandiera nigeriana. La tonalit\u00e0 del verde \u00e8 cambiata nel corso degli anni. Un verde scuro era spesso presente negli anni '80 e fino ai primi anni '90. Un colore vicino al verde giada \u00e8 stato il colore della divisa negli anni 90 e anni 2000. Negli anni a venire la squadra ha adottato un verde pi\u00f9 chiaro, che assomiglia pi\u00f9 alla tonalit\u00e0 utilizzata sulla bandiera.\nLa divisa cambia solo per leggeri interventi dovuti al cambio di fornitore tecnico o alla moda del momento. In alcuni periodi vendono adottati calzoncini verdi in tinta con la maglia e calzini bianchi.\nDagli anni 2010 la Nigeria indossa come divisa di gioco una maglia verde chiaro con pantaloncini bianchi e calzettoni verdi.\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per la Coppa delle nazioni africane 2021 che si disputer\u00e0 fra il 9 gennaio ed il 6 febbraio 2022.\n\"Presenze e reti aggiornate al 23 gennaio 2022\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nStatistiche aggiornate al 23 gennaio 2022.\nIn grassetto i giocatori ancora in attivit\u00e0."}
{"id": "315594", "revid": "1429175", "url": "https://it.wikipedia.org/wiki?curid=315594", "title": "Sabatino Aracu", "text": "Biografia.\nNato all'Aquila nel 1953, si diplom\u00f2 geometra e divent\u00f2 imprenditore.\nAttivit\u00e0 politica.\nAlle elezioni politiche del 1996 fu eletto alla Camera dei deputati con Forza Italia, venendo poi riconfermato nella successiva legislatura e ancora nel 2006 e nel 2008, nel collegio uninominale di Sulmona, in Abruzzo, in rappresentanza della coalizione di centrodestra.\nNella XIV Legislatura \u00e8 stato vicepresidente della Commissione parlamentare per il controllo sull'attivit\u00e0 degli Enti gestori di forme obbligatorie di previdenza e assistenza sociale. Nella XVI Legislatura \u00e8 stato rieletto con il Popolo della Libert\u00e0, diventando vicepresidente del gruppo alla Camera.\nDal 14 luglio 2008 Aracu \u00e8 indagato nell'ambito dell'inchiesta \"Sanitopoli\" con le accuse di associazione per delinquere finalizzata a deviare e condizionare l'attivit\u00e0 amministrativa della Regione in campo sanitario, di abuso, truffa, concussione continuata e di peculato.\nViene condannato in primo grado a 4 anni nel 2013.\nAttivit\u00e0 sportiva.\nIn ambito sportivo, dopo aver conquistato da atleta quattro Campionati Europei di pattinaggio corsa, nel 1982 \u00e8 diventato allenatore ottenendo numerosi titoli nazionali, europei e mondiali ed anche il ruolo di Responsabile della Scuola Italiana Pattinaggio. \u00c8 stato inoltre presidente della F\u00e9d\u00e9ration Internationale de Roller Sports e della Federazione Italiana Hockey e Pattinaggio.\nSabatino Aracu \u00e8 stato presidente del Comitato Organizzatore dei XVI Giochi del Mediterraneo, che si sono svolti a Pescara dal 26 giugno al 5 luglio 2009. Si \u00e8 dimesso dall'incarico nel maggio 2009. Nel dicembre 2008, Mario Pescante era stato nominato commissario straordinario, al fine di accelerare l'organizzazione dell'evento, dal Governo Berlusconi."}
{"id": "315595", "revid": "17351", "url": "https://it.wikipedia.org/wiki?curid=315595", "title": "Aeroporto internazionale di Tempelhof", "text": ""}
{"id": "315597", "revid": "39692", "url": "https://it.wikipedia.org/wiki?curid=315597", "title": "Radiati", "text": ""}
{"id": "315599", "revid": "729019", "url": "https://it.wikipedia.org/wiki?curid=315599", "title": "Nenzlingen", "text": "Nenzlingen (toponimo tedesco) \u00e8 un comune svizzero di 430 abitanti del Canton Basilea Campagna, nel distretto di Laufen.\nStoria.\nFino al 1993 fece parte del Canton Berna.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "315600", "revid": "2056951", "url": "https://it.wikipedia.org/wiki?curid=315600", "title": "Flavio Barbiero", "text": "Ha scritto diversi libri, il primo dei quali \u00e8 stato \"Una civilt\u00e0 sotto ghiaccio\" (editrice Nord), pubblicato nel 1974, nel quale teorizza la collocazione di Atlantide nel continente antartico.\nAttraverso un'analisi scientifica tenta di spiegare le modalit\u00e0 di una catastrofe planetaria avvenuta 11.000 anni fa. Arriva ad elaborare una tesi sugli effetti dell'impatto di un corpo celeste, anche di ridotte dimensioni, sull'asse di rotazione terrestre. Questa alterazione significativa ha portato ad un vero e proprio mutamento climatico innescando il fenomeno delle stagioni: prima dell'impatto, infatti, l'asse terrestre era quasi perpendicolare al piano dell'eclittica, evitando quindi l'alternanza stagionale. Ecco che in condizioni climatiche diverse il continente antartico si rivela in parte libero dai ghiacci e pertanto presumibilmente anche abitato da popolazioni umane.\nGiunge a questa teoria di un possibile spostamento repentino dei poli applicando gli studi e le esperienze, in particolare nel campo dei giroscopi, maturate durante la realizzazione per conto della Marina Militare Italiana, della prima arma anti-sommergibile atomica mai realizzata.\nHa organizzato nel 1975 e nel 1978 due spedizioni nei territori antartici per cercare prove scientifiche a conferma della sua tesi. Durante una di queste spedizioni ha rinvenuto sull'isola King George dei tronchi di albero fossilizzati.\nUn altro suo libro \u00e8 \"La Bibbia senza segreti\" prima edito da Rusconi (1988), poi ritirato dalle librerie. Messa da parte l'esperienza antartica, su invito del titolare degli scavi archeologici di Har Karkom, nel deserto del Negev, il Prof. Emmanuel Anati, si getta sullo studio della Bibbia e con il suo solito metodo di ricerca riesce a dimostrare la storicit\u00e0 del testo ed anche a seguirne le indicazioni disseminate nei suoi versetti che portano proprio ad identificare in Har Karkom il luogo di soggiorno nel deserto del popolo ebraico all'epoca dell'Esodo."}
{"id": "315601", "revid": "183694", "url": "https://it.wikipedia.org/wiki?curid=315601", "title": "Pietro Armani", "text": "Laureato in giurisprudenza, docente universitario presso l'Universit\u00e0 di Roma \"La Sapienza\", fu esponente di Alleanza Nazionale. Fu eletto alla Camera dei deputati nel 1996, e poi riconfermato nella successiva legislatura, nel collegio uninominale di Milano-7, in rappresentanza della coalizione di centrodestra.\nNella XIV Legislatura (dal 20 ottobre 2005) venne eletto presidente della ottava Commissione Ambiente, Territorio e Lavori Pubblici.\nDal 1973 al 1995 fu Consigliere d'amministrazione e anche Vicepresidente dell'IRI."}
{"id": "315603", "revid": "1528507", "url": "https://it.wikipedia.org/wiki?curid=315603", "title": "AIM Vicenza", "text": "AIM Vicenza SpA (sigla di Aziende Industriali Municipali) \u00e8 una societ\u00e0 per azioni del Comune di Vicenza che opera nei settori della distribuzione e del \"trading\", del calore e delle reti tecnologiche, dell'igiene ambientale e del verde pubblico, della manutenzione del patrimonio immobiliare e monumentale della citt\u00e0.\nAIM Vicenza fornisce servizi alla citt\u00e0 di Vicenza di distribuzione gas ed energia elettrica, igiene ambientale, teleriscaldamento, telecomunicazioni, sosta e parcheggi, manutenzione case popolari, immobili comunali, cimiteri, aree verdi, strade e segnaletica nonch\u00e9 alcuni servizi nei comuni della cintura urbana.\nStoria.\nL'azienda (denominata Aziende Industriali Municipalizzate) nacque nel 1906 per volont\u00e0 del Comune (che la controlla tuttora al 100%) il quale decise di cedere ad una societ\u00e0 unica i servizi di luce, acqua e gas. Il settore illuminazione era gestito dal 1845 dalla lionese \"Societ\u00e8 civile d'eclairage par le gaz des villes de Padove, Vicenze et Tr\u00e8vise\". I settori luce e gas erano strettamente collegati in quanto l'illuminazione pubblica veniva garantita attraverso lanterne a gas mentre il settore acqua aveva una copertura ridotta (vista anche la presenza di fontane e pozzi autonomi dai quali i vicentini si rifornivano).\nNel 1910 AIM prese in gestione la rete tranviaria di Vicenza e in seguito quella filoviaria, nel corso degli anni riconvertite in linee di trasporto su gomma.\nNel 1981 all'azienda fu affidato anche il servizio di raccolta rifiuti. Nel 1994 AIM inizi\u00f2 a gestire il servizio sosta e nel 1995 anche quello di fognatura e depurazione.\nAl compimento dei 90 anni nel 1996, l'azienda ha assunto una nuova denominazione (da Municipalizzate a Municipali) con propria autonomia giuridica e soggettivit\u00e0 tributaria. Nel 2000 \u00e8 diventata societ\u00e0 per azioni con nuova denominazione (AIM Vicenza S.p.A.) e un nuovo logo. Nel 2005 AIM \u00e8 diventata una holding con diverse societ\u00e0 collegate.\nNel 2006 l'azienda ha festeggiato i 100 anni con il nuovo motto \"Yes, Aim\" (dalla duplice lettura \"Si, Aim\" o \"Si, io sono\" giocando sul fatto che la sigla AIM pu\u00f2 essere letta anche Aiemme simile all'\"I am\" inglese), ma l'anno successivo si trov\u00f2 a fronteggiare un grosso buco di bilancio dovuto a errate scelte gestionali. L'allora sindaco Enrico H\u00fcllweck azzer\u00f2 il CdA nominando Mauro Zanguio come amministratore unico straordinario. La nuova giunta comunale, dopo un anno di amministrazione controllata, ha nominato un nuovo CdA guidato dal presidente Roberto Fazioli. Sono partite nuove strategie di rilancio aziendale e alcune vere e proprie rivoluzioni (come la fusione di AMCPS in AIM) che hanno contribuito a riportare il bilancio societario in attivo.\nNel 2016 FTV e AIM Mobilit\u00e0 hanno conferito il rispettivo ramo d\u2019azienda del Trasporto pubblico locale all'interno della societ\u00e0 SVT.\nIl 29 ottobre 2018 il socio Comune di Vicenza, ha nominato amministratore unico Gianfranco Vivian.\nSociet\u00e0.\nAIM Vicenza S.p.A. \u00e8 una holding che controlla al 100% le seguenti societ\u00e0:\nInoltre controlla al 35%\nSAR - Servizi A Rete.\nSi tratta del ramo d\u2019azienda che si occupa della produzione di energia elettrica, che inoltre gestisce il sistema a rete del teleriscaldamento all'interno della citt\u00e0 di Vicenza.\n\u00c8 la divisione che produce gas metano per Vicenza e per 12 Comuni della provincia.\nDal maggio 2005 l'azienda si occupa anche della produzione del gas metano per comune di Treviso.\nNell'ambito del progetto \u201cCitt\u00e0 Cablata\u201d, \u00e8 nato il servizio Telecomunicazioni che dal 2005 mette a disposizione del territorio servizi di comunicazione integrata.\nDal 28 marzo 2019 l'amministratore unico di SAR \u00e8 Giampaolo Dalla Via.\nAIM Energy.\nAIM Energy \u00e8 la societ\u00e0 per la commercializzazione di gas metano ed energia elettrica nel territorio veneto oltre che come venditore di energia alternativa, con l'offerta EnergyVerde, ideata per diminuire le emissioni di anidride carbonica in atmosfera e salvaguardare l'ambiente, utilizzando cos\u00ec solamente energia naturale, proveniente da fonti rinnovabili. AIM Energy \u00e8 il ramo aziendale che si occupa anche della riscossione delle tariffe di energia elettrica e gas.\nAIM EcoEnergy \u00e8 il ramo dedicato all'energia rinnovabile.\nAIM Energy \u00e8 retta, dal 27 febbraio 2019, dall'amministratore unico Fausto Costernaro.\nValore Citt\u00e0 AIM AMCPS.\nL'attuale denominazione \u00e8 stata assunta da AMCPS (acronimo di Azienda Municipale Conservazione Patrimonio e Servizi) a seguito dell'ingresso nel gruppo AIM avvenuto nel 2010.\nAMCPS era sorta nel 1907 (inizialmente con il nome di ASPC-Azienda Speciale Case Popolari), per progettare e realizzare abitazioni per le fasce \"deboli\" della popolazione, ma nel corso degli anni ha ampliato notevolmente le proprie competenze.\nOggi i compiti dei Valore Citt\u00e0 sono:\nDal 27 febbraio 2019 l'amministratore unico della societ\u00e0 \u00e8 Carlo Rigon.\nAIM Valore Ambiente.\nSociet\u00e0 per la gestione del ciclo integrale dei rifiuti urbani (raccolta e trattamento dei rifiuti oltre che igiene urbana), spazzamento e lavaggio delle strade.\nAIM Ambiente gestisce inoltre anche le quattro riciclerie (Nord, Ovest, Sud e San Pio X) site nel comune di Vicenza.\nLa societ\u00e0, dal 28 marzo 2019, \u00e8 retta dall'amministratore unico Mariano Farina.\nAIM Mobilit\u00e0.\n\u00c8 l'azienda che gestisce, per conto del Comune, il settore sosta composto dagli stalli blu posti lungo le strade della citt\u00e0, dai parcheggi a sbarra e dai parcheggi di interscambio con servizio di navetta per il centro storico. Cura anche la comunicazione alla cittadinanza attraverso i pannelli a messaggio variabile.\nI principali parcheggi a sbarra sono:\nFino al 2016, aveva in carico anche il servizio di trasporto pubblico urbano e suburbano della citt\u00e0, avviato con il conferimento mediante referendum popolare, delle due linee tranviarie a cui si \u00e8 dapprima affiancato e poi sostituito il servizio filoviario (attivo dal 1927 al 1970) e finalmente quello automobilistico, attivato a partire dal 1951 con la dismissione dell'ultima tramvia.\nIl 12 novembre 2015 \u00e8 stata approvata la fusione tra AIM Mobilit\u00e0 e FTV (gestore del servizio di trasporto pubblico interurbano), che sono poi confluite in una nuova societ\u00e0 chiamata SVT, Societ\u00e0 Vicentina Trasporti, a partire dal 1\u00ba marzo 2016.. \nAd AIM Mobilit\u00e0 rimane tuttora in gestione il settore sosta e parcheggi.\nDal 27 febbraio 2019 Farncesco Onassi \u00e8 l'amministratore unico della societ\u00e0.\nAzionisti.\n100% Comune di Vicenza"}
{"id": "315605", "revid": "6340", "url": "https://it.wikipedia.org/wiki?curid=315605", "title": "ENSO", "text": ""}
{"id": "315606", "revid": "767487", "url": "https://it.wikipedia.org/wiki?curid=315606", "title": "Tight end", "text": "Il tight end (abbreviato TE) \u00e8 uno dei ruoli d'attacco di una squadra di football americano, tradotto letteralmente \"estremo stretto\" (in contrapposizione allo \"split end\" nel quale si schiera un wide receiver), \u00e8 schierato ai lati della offensive line in campo solitamente ne vengono schierati 1, 2, 3 o nessuno a seconda della formazione adottata. \n\u00c8 forse uno dei ruoli pi\u00f9 affascinanti in questo sport perch\u00e9 il \"tight end\" \u00e8 un atleta che riesce a mettere insieme potenza e aggressivit\u00e0 nei blocchi (nelle azioni di corsa) e velocit\u00e0 e presa salda nelle azioni di lancio.\nIn questo ruolo vengono pertanto scelti solitamente uomini grossi ma rapidi per la loro mole in grado appunto di essere flessibili sia per bloccare che per correre una traccia da ricevitore.\nDeve essere quindi molto abile nel fare blocchi contro i difensori avversari per proteggere il runningback e anche abile a ricevere, nelle azioni di lancio, staccandosi dalla linea.\nDurante il posizionamento \u00e8 l'unico giocatore della linea d'attacco insieme al quarterback che pu\u00f2 muoversi da un estremo all'altro del campo, sbilanciando in questo modo la difesa."}
{"id": "315608", "revid": "486946", "url": "https://it.wikipedia.org/wiki?curid=315608", "title": "Tales of the Jedi", "text": ""}
{"id": "315609", "revid": "287204", "url": "https://it.wikipedia.org/wiki?curid=315609", "title": "Van Gogh (disambigua)", "text": "Il nome van Gogh pu\u00f2 riferirsi ai seguenti membri della famiglia olandese Van Gogh:\nSono inoltre contemplati i seguenti casi di omonimia:"}
{"id": "315610", "revid": "124232040", "url": "https://it.wikipedia.org/wiki?curid=315610", "title": "Maria Teresa Armosino", "text": "Biografia.\nLaureata in giurisprudenza, \u00e8 avvocato. \u00c8 stata eletta alla Camera dei deputati nel 1996, e poi riconfermata nella successiva legislatura, nel collegio uninominale di Canelli, in Piemonte, in rappresentanza della coalizione di centrodestra. Ha ricoperto il ruolo di membro del consiglio direttivo di Forza Italia alla Camera.\nNel 1996 \u00e8 coordinatrice cittadina di Forza Italia a Torino; nel 1998 diventa dirigente nazionale di \"Azzurro Donna\", l'organizzazione femminile del partito; il 16 aprile 1998, al primo congresso nazionale di FI viene eletta membro del comitato di presidenza.\nEntra a far parte dei governi della Casa delle Libert\u00e0 nel quinquennio 2001-2006, partecipando al Governo Berlusconi II e al Berlusconi III, come sottosegretario al Ministero dell'Economia e delle Finanze. Dal 2006 al 2008 \u00e8 vice capogruppo di Forza Italia alla Camera dei deputati. Successivamente entra nel nuovo partito di centrodestra, il Popolo della Libert\u00e0. Membro del Consiglio Direttivo del PdL alla Camera.\n.All'interno del partito \u00e8 componente del Collegio Nazionale dei Probiviri.\nNel 2008 la coalizione Popolo della Libert\u00e0-Lega Nord la candida come presidente della provincia di Asti, ma a differenza del suo predecessore Roberto Marmo non ottiene la maggioranza assoluta dei voti (si ferma a circa il 44%) ed al ballottaggio si scontra col candidato del Partito Democratico Roberto Peretti.\nAl ballottaggio del 27 e 28 aprile 2008 vince col 58% dei voti. Diventa quindi presidente della provincia di Asti,\nmantenendo anche la carica di parlamentare.\nIl 9 ottobre 2012 insieme ad altri Presidenti di Provincia annuncia le sue dimissioni da Presidente della Provincia di Asti per protesta contro la soppressione degli Enti provinciali operati dal Governo Monti e con la volont\u00e0 di ricandidarsi alle Politiche del 2013 incarico per cui scatta l'incompatibilit\u00e0 con quello di Presidente di Provincia (ultimo giorno utile per dimissioni).\nNon risulta eletta al Parlamento nel 2013."}
{"id": "315611", "revid": "228587", "url": "https://it.wikipedia.org/wiki?curid=315611", "title": "Aim", "text": ""}
{"id": "315615", "revid": "305248", "url": "https://it.wikipedia.org/wiki?curid=315615", "title": "Pion coiff\u00e9", "text": "Il pion coiff\u00e9 (in francese, \"pedone incappucciato\") \u00e8 una forma di svantaggio negli scacchi per giocatori con abilit\u00e0 di gioco notevolmente differenti. Il giocatore pi\u00f9 forte deve dare scacco matto con un pedone particolare, che \u00e8 solitamente segnato all'inizio del gioco. Si richiede di solito che il pedone non sia promosso.\nPietro Carrera dimostr\u00f2 che in un finale con re, regina e pedone contro re si pu\u00f2 forzare la vittoria a meno che il pedone non giaccia su una colonna centrale. Carrera considerava il pion coiff\u00e9 circa equivalente alla differenza di una regina."}
{"id": "315617", "revid": "123125972", "url": "https://it.wikipedia.org/wiki?curid=315617", "title": "Repubblica Araba dello Yemen", "text": "La Repubblica Araba dello Yemen () \u00e8 stata una nazione situata nella parte meridionale della penisola arabica, poi riassorbita nello Yemen unificato. \u00c8 esistita dal 1962 al 1990: era nota anche come Yemen del Nord.\nStoria.\nLe origini di questo Stato risalgono alla caduta dell'Impero ottomano, avvenuta nel 1922. Lo Yemen in realt\u00e0 aveva raggiunto l'indipendenza gi\u00e0 nel 1918 come Regno Mutawakkilita dello Yemen; la forma di governo era, appunto, monarchica.\nIl 27 settembre 1962, un gruppo di nazionalisti arabi, ispirati dal nazionalismo arabo e dal presidente della Repubblica Araba Unita (RAU) Gamal Abd el-Nasser, occuparono la capitale Sana'a e costrinsero il sovrano, l'imam Muhammad al-Badr, ad abdicare, dando vita alla Repubblica Araba dello Yemen. Questo colpo di Stato segn\u00f2 l'inizio di una guerra civile che dur\u00f2 fino al 1967 e che vide la Repubblica Araba Unita prendere le difese della neonata repubblica, mentre a favore del vecchio Stato monarchico vi erano l'Arabia Saudita e la Giordania.\nNel 1967, con il ritiro delle truppe egiziane, il conflitto ebbe fine e l'anno successivo la famiglia reale si ritir\u00f2 definitivamente da Sana'a, con la seguente riconciliazione delle fazioni contendenti. Nel 1970 anche l'Arabia Saudita riconobbe la Repubblica Araba dello Yemen.\nNel 1990 avvenne l'unificazione con la Repubblica Democratica Popolare dello Yemen (o Yemen del Sud), con la nascita dell'attuale Repubblica dello Yemen."}
{"id": "315621", "revid": "1410376", "url": "https://it.wikipedia.org/wiki?curid=315621", "title": "Filippo Ascierto", "text": "Biografia.\nFratello del medico Paolo Antonio Ascierto; \u00e8 nato a Sant'Agata de' Goti (Benevento), ma vive a Padova. Dopo aver conseguito il diploma di ragioniere si \u00e8 laureato in Scienze Politiche; \u00e8 stato maresciallo dei Carabinieri.\nAttivit\u00e0 politica.\n\u00c8 stato delegato del Consiglio Centrale di Rappresentanza Militare dei Carabinieri fino al 1997, quando \u00e8 stato eletto alla Camera dei deputati nel collegio proporzionale, in Veneto I, in rappresentanza della coalizione di Alleanza Nazionale dopo la morte del deputato Nicola Pasetto.\nA tale carica \u00e8 stato riconfermato sia nel 2001, nel collegio uninominale maggioritario di Piove di Sacco per il centrodestra, che nel 2006 con il nuovo sistema elettorale.\n\u00c8 componente della IV Commissione - Difesa - della Camera dei deputati. Ricopre l'incarico di Responsabile Nazionale del Dipartimento Sicurezza di Alleanza Nazionale.\nDa sempre interessato a temi legati alla sicurezza, \u00e8 tra i fondatori dell'Associazione \"Andromeda Osservatorio nazionale per la sicurezza\", un'associazione senza fini di lucro nata per servizi di volontariato.\nEx presidente della Conipi, la Confederazione Nazionale degli Investigatori Privati Italiani.\nNel luglio 2001 Ascierto promosse la discussa formazione di un gruppo di parlamentari di Alleanza Nazionale e di altri partiti di centrodestra che, durante il vertice dei G8 a Genova, si disponesse nelle piazze a fianco di polizia e carabinieri e contro i contestatori. Per la sua irritualit\u00e0 e per il timore di una diretta influenza politica di parte, tale iniziativa fu all'origine di polemiche gi\u00e0 diverse settimane prima dello svolgimento del vertice e delle gravi violenze che ne seguirono.. In effetti, il gruppetto di parlamentari recatosi a Genova non affianc\u00f2 le forze dell'ordine in piazza, ma occup\u00f2 le sale operative di polizia e carabinieri, determinando vivaci polemiche sulla possibile influenza politica esercitabile sull'operato tecnico delle forze dell'ordine in un momento cos\u00ec delicato, polemiche rese ancora pi\u00f9 roventi dalle dichiarazioni di Ascierto ad organi di stampa.\nMalgrado tali dichiarazioni e le polemiche che ne seguirono, Ascierto entr\u00f2 a far parte della Commissione d'indagine parlamentare che, sul finire dell'estate 2001, avrebbe dovuto indagare sulle violenze occorse a Genova in occasione del G8.\nNel 2006, \u00e8 rimasto vittima di un'aggressione da parte di un gruppo di no-global insieme ad Enzo Vanzan, (il padre di Matteo Vanzan, il militare caduto a Nassiriya nel 2004).\nIl 4 marzo \u00e8 stato eletto presidente provinciale di Alleanza Nazionale a Padova. Il 4 aprile \u00e8 stato nominato coordinatore cittadino del Popolo della Libert\u00e0 a Padova, carica che ha mantenuto fino all'11 febbraio 2012. Il 16 novembre 2013, allo scioglimento del Popolo della Libert\u00e0, aderisce a Forza Italia, partito in cui rimane sino al 16 novembre 2017, quando aderisce a Fratelli d'Italia.\nProcedimenti giudiziari.\nNel 2015 Ascierto fu indagato per millantato credito (secondo l'ipotesi accusatoria vantava la possibilit\u00e0 di condizionare i vertici di enti pubblici per ottenere lavori gratuiti nella sua villa di Montegrotto), truffa aggravata ai danni del Comune di Padova e malversazione sulla base di un preventivo fittizio per giustificare un contributo comunale versato all'associazione Andromeda da lui fondata e gestita. \nIl 10 gennaio 2020 la Corte d'Appello di Venezia lo ha assolto dall'accusa di malversazione e dichiarato prescritto per quella di truffa aggravata."}
{"id": "315622", "revid": "31886", "url": "https://it.wikipedia.org/wiki?curid=315622", "title": "Defensive line", "text": "La defensive line (in italiano linea di difesa) \u00e8 un termine del football americano con cui si definisce l'insieme dei defensive linemen.\nLa linea di difesa si schiera di fronte alla offensive line (linea d'attacco). Scopo dei defensive linemen \u00e8 quello di placcare gli avversari al fine di fermare gli attacchi di corsa o il quarterback per tentare di fermare gli attacchi di lancio. \nEsistono due principali formazioni usate in difesa:"}
{"id": "315623", "revid": "110157", "url": "https://it.wikipedia.org/wiki?curid=315623", "title": "Pfeffingen", "text": "Pfeffingen (toponimo tedesco) \u00e8 un comune svizzero di 2\u00a0363 abitanti del Canton Basilea Campagna, nel distretto di Arlesheim.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "315624", "revid": "1226", "url": "https://it.wikipedia.org/wiki?curid=315624", "title": "Classi sociali di Sparta", "text": ""}
{"id": "315626", "revid": "968817", "url": "https://it.wikipedia.org/wiki?curid=315626", "title": "Armoriale dei cantoni svizzeri", "text": "Questa pagina contiene le armi (stemmi e blasonature) dei cantoni svizzeri. "}
{"id": "315627", "revid": "767487", "url": "https://it.wikipedia.org/wiki?curid=315627", "title": "Claudio Azzolini", "text": "Laurea in scienze turistiche, giornalista, \u00e8 attualmente esponente di Forza Italia.\nBiografia.\nEx-Allievo della Scuola Militare Nunziatella di Napoli, dopo una carriera manageriale in Alitalia, ATI, Alfa Romeo, Aeritalia e SPI, nel 1994 viene eletto nella IV Circoscrizione (Italia Meridionale) per Forza Italia al Parlamento Europeo per la IV legislatura. Capogruppo di Forza Italia, nel 1998 ne guida l'ingresso nel Partito Popolare Europeo.\n\u00c8 stato eletto alla Camera dei deputati nel 2001, col sistema proporzionale nella circoscrizione Campania 1.\nNella XIV Legislatura \u00e8 Presidente della Delegazione Parlamentare Italiana presso l'Assemblea del Consiglio d'Europa e Vice Presidente dell'Assemblea Parlamentare del Consiglio d'Europa.\nNelle elezioni politiche italiane del 2006 \u00e8 stato nuovamente eletto alla Camera dei deputati per la XV Legislatura."}
{"id": "315628", "revid": "2044292", "url": "https://it.wikipedia.org/wiki?curid=315628", "title": "Copanello", "text": "Copanello o Copanello di Stalett\u00ec (soprannominata la \"Perla dello Jonio catanzarese\") \u00e8 una frazione del comune di Stalett\u00ec in provincia di Catanzaro, situata lungo la costa jonica della provincia calabrese a sud del capoluogo. \u00c8 delimitata a nord dal fiume Alessi e a sud dal torrente Lamia. Si suddivide in \"Copanello alto\" e \"Copanello lido\".\nGeografia fisica.\nLocalizzazione.\nCopanello \u00e8 situata al centro del Golfo di Squillace, nella parte chiamata \"Costa degli Aranci\" o \"Costa dei Saraceni\". Si trova sulla costa orientale dell'istmo di Catanzaro. Il limite settentrionale \u00e8 costituito dalla localit\u00e0 di Squillace Lido (\"frazione\" del comune di Squillace) est dal fiume Alessi la cui foce \u00e8 situata nei presso dell'Hotel Club Poseidon, a Copanello lido. Il limite meridionale di Copanello \u00e8 costituito da Santa Maria del Mare (\"frazione\" del comune di Stalett\u00ec) e dal torrente Lamia. A sud-ovest, confina con il paese di Stalett\u00ec mentre a sud-ovest, confina col comune di Squillace\nCopanello lido si situa sul litorale del Golfo di Squillace, quasi al livello del mare, ai piedi della \"Coscia di Stalett\u00ec\" (montagna calabrese chiamata anche \"Mons Moscius\" all'epoca di Cassiodoro o pi\u00f9 tardi \"Coscia della baronessa\"), mentre Copanello alto si situa sulla \"Coscia di Stalett\u00ec\", ad un centinaio di metri al di sopra del livello del mare, e si affaccia sul Golfo di Squillace.\nDopo la spiaggia di Copanello lido e dopo certi luoghi di Copanello alto \u00e8 possibile ammirare la costa del Mar Ionio da Isola di Capo Rizzuto, a nord, fino a Punta Stilo, a sud.\nTerritorio.\nL'intero territorio di Copanello \u00e8 caratterizzato da colline lussureggianti della tipica flora e fauna mediterranea e da promontori di granito bianco che digradano dolcemente verso il mare, creando arenili di sabbia fine, mista a scogliere granitiche perforate in alcuni punti da grotte in cui si insinua il mare, la pi\u00f9 famosa delle quali \u00e8 quella di San Gregorio, al confine con Caminia.\nUrbanistica.\nCopanello Alto.\nSi pu\u00f2 accedere a Copanello Alto tramite la strada statale 106 Jonica (la \"SS 106 Jonica\") che attraversa la \"frazione\" con Copanello Lido (passando in questo caso sotto la \"Galleria di Stalett\u00ec\") a nord e Santa Maria del Mare, poi Caminia a sud. L'altra via d'accesso possibile est la strada principale di Staletti a nord di Copanello Alto, la \"Strada Provinciale 52\", e che tocca le frazioni vicine di Torre Elena e della Lucerta.\nA Copanello Alto si trova la localit\u00e0 tradizionalmente chiamata \"Contrada di San Martino\", denominazione che ha permesso, negli anni '30 del XX secolo, l'identificazione dei resti di un antico edificio religioso con la Cappella di San Martino, parte del Vivarium, sita nella parte est di Copanello Alto, circa ai piedi della Coscia di Stalett\u00ec.\nCopanello Lido.\nL'accesso alla \"frazione\" di Copanello Lido \u00e8 possibile attraverso due strade. La prima \u00e8 un'uscita dalla SS 106 Jonica che, al livello della frazione, passa sotto un vecchio ponte ferroviario et si inserisce su \"piazza Antonio Susanna\" nella parte sud di Copanello. A partire da \"piazza Susanna\" nascono tre strade parallele che proseguono in linea retta verso nord formando il centro dell'abitato. Queste tre strade sono (da ovest ad est): la \"via Lucifero\", la \"via Cassiodoro\" e la \"via Lido\" che segue la spiaggia. Dopo 200 metri, la \"via Lucifero\" e la \"via Lido\" si fermano lasciando posto al nuovo quartiere residenziale costruito a partire dagli anni '90.\nLa seconda strada d'accesso a Copanello si trova a nord della \"frazione\", nella prosecuzione della \"via Cassiodoro\". Essa passa su un ponte al di sopra del fiume Alessi, poco pi\u00f9 avanti la sua foce, e arriva nel comune di Squillace da dove \u00e8 possibile inserirsi sulla SS 106 Jonica.\nL'altitudine media di Copanello Lido \u00e8 di 9 metri sul livello del mare.\nIdrografia.\nIl fiume \"Alessi\" (chiamato \"Amnis Pellena\" nel VI secolo) \u00e8 un corso d'acqua che nasce al centro dell'istmo di Catanzaro, sul territorio del comune di Girifalco, ai piedi del Monte Covello che fa parte delle Serre calabresi. Scorre in seguito nel comune di Vallefiorita poi verso la storica citt\u00e0 di Squillace di cui circonda il promontorio prima di confluire, a meridione della citt\u00e0, al \"Ghetterello\". Il fiume attraversa allora la parte settentrionale del comune di Stalett\u00ec prima di sfociare nel Mar Ionio al livello del Golfo di Squillace. La sua foce funge da confine tra la frazione di Copanello, nel comune di Stalett\u00ec, e la frazione di Squillace Lido, nel comune di Squillace. \u00c8 in questi luoghi che Ulisse avrebbe incontrato Nausicaa durante il suo viaggio nella terra dei Feaci. Il fiume Alessi percorre in totale 18 chilometri dalla sua fonte alla sua foce.\nOltre il fiume Alessi, due altri fiumi percorrono il territorio di Copanello Lido. Sono il Fosso della Coscia (affluente dell'Alessi che passa tra il Villaggio Guglielmo e gli impianti della torrefazione \"Guglielmo Caff\u00e8\") e il \"Fosso Gull\u00e0\" (affluente dell'Alessi che passa a nord del \"Casino Pepe\"). Il \"Fosso della Coscia\" si origina a nord della citt\u00e0 di Stalett\u00ec mentre il \"Fosso Gull\u00e0\" nasce nella zona situata tra il \"Casino Pepe\" e la citt\u00e0 di Stalett\u00ec.\nFlora e fauna.\nIl clima mediterraneo, secco e caldo d'estate, consente l'insediamento di specie tipicamente mediterranee.\nLe dune sabbiose ospitano associazioni vegetali psammofile, tra cui citiamo la salsola (salsola kali), il giglio di mare (pancraticum maritimum) e il papavero delle sabbie (glaucium flavum).\nLe scogliere a picco sul mare offrono l'ambiente adatto per il cappero, che forma lunghe 'barbe' pendenti, il minacciato garofano delle rupi (dianthus rupicola), il finocchio di mare e l'enula marina. Tra le rocce crescono anche oleandri, lentischi, euforbie, mirti, cisti e ginestre. Numerose sono le pinete, nelle quali vegetano anche cipressi ed eucalipti.\nLa fauna marina comprende cerianti e conchiglie, gli scogli e le rocce sono spesso ricoperti di alghe brune, code di pavone, spugne e ricci. Negli anfratti sottomarini si nascondono molte stelle serpentine e fra le pietre si muovono bavose e cernie. Il tutto \u00e8 attorniato da banchi di castagnole, occhiate, donzelle, piccoli barracuda, saraghi e cefali, triglie e tracine che si aggirano, anch'essi, sulla sabbia.Tra le rocce \u00e8 possibile, per gli occhi attenti, scovare polpi e murene.\nMitologia.\nUno dei primi ad aver situato la terra dei Feaci, la Scheria, nei dintorni di Copanello fu il politico e scrittore latino Cassiodoro (485-580). Cos\u00ec egli attribu\u00ec la fondazione della citt\u00e0 di Squillace a Ulisse dopo il suo arrivo nel paese dei Feaci.\nEsiste anche un'ipotesi, portata avanti dalla tradizione orale e basata tra l'altro sui racconti di Cassiodoro, che fu ripresa da Enzo Gatti nel suo libro \"Odisseo\" pubblicato nel 1975. Secondo lui, Ulisse sarebbe naufragato nel Golfo di Squillace, alla foce del fiume Alessi (foce utilizzata oggi come confine tra la frazione de Copanello Lido, nel comune di Stalett\u00ec, e la frazione di Squillace Lido, nel comune di Squillace). L\u00e0, avrebbe incontrato Nausicaa che l'avrebbe condotto da suo padre, il re Alcinoo, che avrebbe avuto dimora, in questo caso, al centro dell'Istmo di Catanzaro, forse a Tiriolo o pi\u00f9 vicino alla costa di Copanello.\nQuesta tradizione ha lasciato numerosi ricordi soprattutto nei toponimi dei luoghi. Cos\u00ec, la costa da Copanello a Catanzaro Lido \u00e8 oggi, tra l'altro, chiamata \"Riviera di Nausicaa\". Quanto alla frazione di Squillace Lido, ha intitolato la maggior parte delle sue strade con nomi provenienti dall'Odissea, come la \"Via dei Feaci\", la \"Via Laerte\", la \"Via Itaca\", la \"Via Telemaco\" e il \"Lungomare Ulisse\".\nUna stele commemorativa del monastero vivariense di Cassiodoro, del regno dei Feaci e dell'arrivo di Ulisse \u00e8 stata eretta a Copanello Alto, in prossimit\u00e0 delle \"Vasche di Cassiodoro\".\nStoria.\nNel VI secolo, Copanello fece parte dei possedimenti del politico e scrittore latino Cassiodoro (485-580). Questi vi fece costruire il Monastero di Vivarium intorno al 555. Con il nome di \"Coscia\", Copanello \u00e8 stata sotto il controllo della citt\u00e0 di Squillace e fino agli inizi del XIX secolo, quando \u00e8 stata inglobata dal comune di Stalett\u00ec.\nTra la fine del XIX secolo ed il XX secolo, il territorio di Copanello alto \u00e8 passato successivamente dalla famiglia Fazzari alla famiglia Falcone ed in seguito alla famiglia Gatti mentre Copanello lido restava alla famiglia Pepe dal XVIII secolo alla fine del XX secolo, quando divenne propriet\u00e0 di diversi patrioti (Guglielmo Pepe, Enrico Cosenz, Damiano Assanti, Francesco Carrano, Girolamo Cal\u00e0 Ulloa e Camillo Boldoni) prima di passare alla famiglia dei marchesi Lucifero, di cui l'ultimo proprietario fu Francesco Lucifero.\nIl Paesaggio di Copanello viene inoltre visitato da Michele Frangella, che compone la celebre poesia \"A Copanello\" esaltando le bellezze della costa e delineandole come un vero e proprio Eden.\nCopanello Alto.\n\u00c8 possibile che il territorio di Copanello Alto sia stato abitato nella preistoria, come testimoniato da una statuetta ritrovata agli inizi del XX secolo dai contadini della baronessa Elvira Marincola Cattaneo.\nQui Cassiodoro fece costruire il monastero Vivariense e la cappella di San Martino nell'anno 555 cos\u00ec come dei vivai per l'aquacoltura (le cosiddette \"Vasche di Cassiodoro\"). \nAlla sua morte nei dintorni del 580, Cassiodoro lascia i suoi beni, tra cui il monastero Vivariense cos\u00ec come il territorio di Copanello, ai monaci del \"monastero Castellense\", situato nell'odierna Santa Maria del Mare (frazione di Stalett\u00ec). Questo resta in loro possesso fino al XII secolo, bench\u00e9 il vescovo di Squillace abbia cercato in pi\u00f9 occasioni di impadronirsene, data in cui passa sotto la dipendenza dell'abbazia benedettina della Santa Trinit\u00e0 di Mileto, come dono del conte Ruggero I di Sicilia. Dal XIII secolo, bench\u00e9 sempre appartenente all'abbazia di Mileto, il monastero Vivariense cos\u00ec come le terre di Copanello appartennero alla citt\u00e0 di Squillace.\nNel XVI secolo, Copanello sub\u00ec regolarmente le incursioni saracene e le vestigia del monastero Vivariense servirono dunque come torre \"cavallara\" per proteggere la costa.\nDal XVIII secolo il territorio di Stalett\u00ec di cui fa parte Copanello Alto rest\u00f2 un \"Casale di Squillace\" (dipendenza della citt\u00e0 di Squillace) fino agli inizi del XIX secolo quando i francesi di Napoleone si impadronirono del Regno di Napoli dal 1806 al 1815. Da allora, Stalett\u00ec divenne un comune e inglob\u00f2 le terre di Copanello Alto e Copanello Lido.\nAlla fine del XIX secolo, il colonnello e deputato Achille Fazzari, originario di Stalett\u00ec, riscatt\u00f2 le vestigia del monastero Vivariense a Copanello Alto e le trasform\u00f2 in fabbrica olearia e in seguito in residenza privata.\nNel 1868, su impulso del Fazzari, fu costruita la galleria di Stalett\u00ec che permise di collegare Copanello Alto con l'attuale Copanello Lido, nella quale oggi passa la strada statale 106 Jonica.\nNel 1882, Giuseppe Garibaldi si dice si sia fermato una notte presso Casa Fazzari, a Stalett\u00ec di Copanello, come testimoniato da una lapide.\nAlla fine degli anni '30, la frazione di Copanello Alto comprendeva alcune case tra le quali la \"Casa Falcone\" (la vecchia \"Casa Fazzari\") mentre Copanello Lido era ancora disabitata. Nel 1938 lo storico francese Pierre Courcelle riscopr\u00ec le vestigia della cappella di San Martino e ne dedusse che la posizione del monastero Vivariense di Cassiodoro dovesse trovarsi al posto di quella che era allora Casa Falcone.\nDurante la Seconda guerra mondiale, numerosi bunker di piccole e medie dimensioni furono costruiti dai nazifascisti.\nNel 1957 e fino alla fine degli anni '80 Casa Falcone si trasform\u00f2 in albergo, per poi accogliere prima un piccolo museo archeologico e (fino alla chiusura nel 2011) un museo naturalistico.\nCopanello Lido.\nLa zona di Copanello Lido fu abitata dal Neolitico, si \u00e8 ritrovato in effetti un antico villaggio situato a fianco della foce del fiume Alessi.\nNel VI secolo, la zona dove si trova attualmente Copanello Lido faceva parte delle terre possedute da Cassiodoro e serviva da pascolo ed uliveto irrigati dal fiume Alessi.\nTra il XVI secolo e il XVIII secolo, una strada chiamata Via Grande fu costruita per collegare la spiaggia di Copanello Lido alla citt\u00e0 di Staletti. \nFino alla fine del XVIII secolo, il territorio di Copanello Lido, chiamato \"La Coscia\" o pi\u00f9 semplicemente \"Coscia\", si situa all'interno della Marina di Squillace (litorale di Squillace).\nIntorno agli anni '50 inizi\u00f2 la costruzione di case di villeggiatura, che costituirono il primo nucleo del villaggio di Copanello Lido.\nAlla fine degli anni '50, un imprenditore di Catanzaro Lido costru\u00ec delle cabine da spiaggia nella posizione dell'attuale \"Lido di Guglielmo\" e gett\u00f2 le basi della futura \"Rotonda\". Nei dintorni degli anni '60 cominci\u00f2 la costruzione del \"Villaggio Guglielmo\" che aprir\u00e0 nel 1969.\nA partire dagli anni '70 sul territorio sorsero case private e ulteriori strutture ricettive.\nAgli inizi degli anni '80 fu costruito a Copanello Lido, su un fianco della Coscia di Staletti, un grande complesso di edifici di 15 000 metri cubi di cemento armato denominato l\"Ecomostro\". Si componeva di quattro corpi di fabbrica, due di sei piani, uno di cinque, uno di nove, collegati con gradoni di cemento armato, uno squarcio nella natura incontaminata della costiera, incurante delle vicine testimonianze archeologiche. Dopo lunghe vicende giudiziarie, e un'ordinanza di demolizione del 1987, il 17 gennaio 2007 \u00e8 iniziata la demolizione dell'ecomostro, alla presenza del ministro dell'ambiente Alfonso Pecoraro Scanio, dopo l'emanazione di un'ordinanza di demolizione nel 2006. Questa azione fu salutata dal WWF e dagli ecologisti della Calabria che chiesero anche la demolizione di vari altri \"ecomostri\" situati in provincia di Crotone, Cosenza e Vibo Valentia. Al posto dell'ecomostro \u00e8 stata realizzata un'area verde, nella quale sono stati ripiantati alberi.\nMonumenti e luoghi d'interesse.\nLa citt\u00e0 ospita nel suo territorio numerose testimonianze archeologiche di epoca tardo-romana, come i resti della piccola cappella triabsidata di S.Martino, vestigia paleocristiana calabra, per molto tempo identificata come la tomba di Cassiodoro personaggio storico originario della vicina Squillace, il museo naturalistico \"Libero Gatti\", le \"vasche di Cassiodoro\" (un antico sito romano di acquacoltura). Notevoli le altre testimonianze archeologiche, dalla chiesa di Santa Maria Vetere ai resti del castrum bizantino, dall'antica via romana che si ricongiunge alla via Grande di Stalett\u00ec, alla Fontana di Cassiodoro attigua al Casino Pepe, gi\u00e0 antico ninfeo romano e successivamente cristianizzata all'epoca di Gregorio Magno e da non confondersi con la fonte Arethusa citata dallo stesso Cassiodoro. Pi\u00f9 recenti sono il casino Pepe, che parrebbe essere stato costruito sul luogo in cui sorgeva il Vivarium e i bunker di piccole e medie dimensioni costruiti durante la seconda guerra mondiale."}
{"id": "315632", "revid": "400694", "url": "https://it.wikipedia.org/wiki?curid=315632", "title": "Sogno lucido", "text": "Per sogno lucido si intende quel sogno avuto in coscienza del fatto di stare dormendo, onde la capacit\u00e0 di muoversi in maniera deliberata entro di esso. Con la pratica, il sognatore \u00ablucido\u00bb pu\u00f2 arrivare ad esplorare e modificare le situazioni del sogno a proprio piacimento.\nAnticamente utilizzato solo in ambito esoterico, \u00e8 un fenomeno che ha conosciuto recentemente una crescente popolarit\u00e0, divenendo anche oggetto di studio scientifico col supporto di moderni macchinari di scansione cerebrale.\nOrigine del termine.\nLa pratica del sogno lucido, anche chiamata in gergo filosofico onironautica, termine coniato dallo psichiatra olandese Frederik van Eeden in un articolo del 1913, intitolato \"A study of Dreams\", fu approfondita nel 1987 dallo scienziato Stephen LaBerge, dottore di filosofia presso l'universit\u00e0 di Stanford.\nLaBerge defin\u00ec l'esperienza del sogno lucido come \u00absognare sapendo di stare sognando\u00bb. Egli fond\u00f2 il Lucidity Institute, un ente che sovvenziona la ricerca sui sogni lucidi, nonch\u00e9 lo sviluppo di tecniche per aiutare le persone ad acquisire consapevolezza nel sogno.\nSecondo LaBerge, infatti, l'esperienza dei sogni lucidi pu\u00f2 essere d'aiuto negli ambiti pi\u00f9 disparati: nel \"problem solving\", nello sviluppo della creativit\u00e0, nel rafforzamento dell'autostima, nella capacit\u00e0 di affrontare paure e inibizioni, favorendo, pi\u00f9 in generale, il raggiungimento d'un senso di liberazione e armonia nella propria vita.\nStoria.\nSi tratta in ogni caso di un fenomeno conosciuto sin dagli albori dell'umanit\u00e0 per la sua valenza iniziatica, utilizzato ad esempio dagli antichi sciamani per compiere viaggi extra-corporei e comunicare con gli spiriti. Nelle dottrine orientali, coltivare la capacit\u00e0 di mantenere la propria consapevolezza durante il sogno era fondamentale sia nella pratica ind\u00f9 dello yoga \"nidra\", sia in quella buddista tibetana dello yoga del sogno, per comprendere come la realt\u00e0 stessa della veglia sia un'illusione onirica. La coltivazione di una tale consapevolezza era gi\u00e0 un esercizio diffuso tra i primi buddisti.\nAnche nell'ambito della filosofia greca antica, Aristotele fu tra i primi a trattarne scrivendo: \u00abspesso, quando dormiamo, accade qualcosa nella coscienza che ci rende manifesto che quanto a noi si presenter\u00e0 non \u00e8 che un sogno\u00bb. Si ha inoltre notizia che il medico Galeno di Pergamo utilizzava i sogni lucidi come una forma di terapia.\nTra i primi padri della Chiesa, Agostino di Ippona discusse la possibilit\u00e0 dei sogni lucidi in una lettera del 415 d.C., in cui racconta la storia di questo tipo di sogno sperimentato da un fisico cartaginese di nome Gennadio. Analogamente Tommaso d'Aquino torn\u00f2 sull'argomento in occasione di una citazione di Aristotele, affermando che i sogni lucidi si verificano in genere \u00abverso la fine del periodo del sonno, negli uomini sobri e in quelli che sono dotati di grande immaginazione\u00bb.\nNella cultura islamica il maestro sufi Ibn Arabi sosteneva che \u00abuna persona deve controllare i pensieri in un sogno. Lo sviluppo di questo stato di allerta porter\u00e0 grandi benefici all'individuo. Tutti dovrebbero applicarsi per raggiungere questa capacit\u00e0 di cos\u00ec grande valore\u00bb. in et\u00e0 moderna fu il marchese d'Hervey de Saint-Denys a condurre studi ed esperimenti sui sogni lucidi, pubblicandoli in un'opera del 1867 intitolata \"Les R\u00eaves et lesmoyens de les diriger\". Dopo essere stato a lungo appannaggio di cerchie ristrette dell'esoterismo e dell'ermetismo, da allora l'interesse per il sogno lucido si diffuse sempre pi\u00f9 in ambito popolare.\nCaratteristiche di un sogno lucido.\nDa svegli condividiamo il mondo fenomenico con regole uguali per tutti (descritto, in generale, dalla scienza). Nel sogno le percezioni non sono legate ai fenomeni e, per questo motivo, possono anche non presentare alcuna linearit\u00e0.\nIl punto focale dell'esperienza del sogno lucido \u00e8 rendersi conto del fatto di stare sognando. A tal proposito, \u00e8 necessario ricercare nel proprio sogno dei \"segni\" che indichino chiaramente una situazione bizzarra o irrealizzabile nel mondo reale.\nPrerequisito necessario per sperimentare il sogno lucido \u00e8 quello di riuscire a ricordare i propri sogni. Il metodo pi\u00f9 usuale utilizzato per potenziare tale abilit\u00e0 \u00e8 quello di tenere un \"registro\" (o diario) dei sogni da compilare al risveglio. Perch\u00e9 ci\u00f2 risulti efficace \u00e8 importante svolgere tale operazione il pi\u00f9 presto possibile poich\u00e9 il ricordo dei sogni tende a svanire molto rapidamente (i sogni che si ricordano di pi\u00f9 sono solo quelli che si fanno negli ultimi minuti di sonno prima del risveglio). \nIl sogno lucido viene inoltre descritto come un'esperienza di notevole qualit\u00e0 percettiva durante l'attivit\u00e0 onirica, tanto che anche persone con problemi fisiologici riescono a percepire in modo chiaro e distinto. L'ambientazione varia spesso; da qui nasce la disputa se il sogno lucido possa essere considerato una sorta di viaggio astrale, cio\u00e8 un'esperienza di separazione della propria anima o componente astrale dal corpo, con cui ci si possa recare in ambienti realmente esistenti.\nNel caso del sogno lucido ci si pu\u00f2 effettivamente trovare nell'ambiente circostante, e nel momento corrispondente a quello in cui si verifica il sonno, ma anche in tempi e luoghi diversi da quelli ordinari, assimilabili a un mondo parallelo o un piano astrale. Il mantenimento di una coscienza obiettiva garantisce comunque la possibilit\u00e0 di riuscire ad esempio a sapere istantaneamente il significato effettivo del sogno, come accaduto al sensitivo Edgar Cayce.\nL'esoterista Rudolf Steiner descrive nella sua \"Scienza occulta\" come l'iniziazione ai misteri spirituali e alla chiaroveggenza consista propriamente nello sviluppo di un organo sovrasensibile grazie al quale vivere gradualmente in maniera desta quel che il comune profano sperimenta in uno stato di totale incoscienza, cio\u00e8 le fasi del sogno, del sonno, e persino della morte comatosa: praticando l'esercizio di concentrazione sulla \u00abrosacroce\u00bb da lui proposto, si giungerebbe ad avvertire una sempre maggiore \u00abcontinuit\u00e0 della coscienza\u00bb, al punto da essere in grado di pensare dormendo: \u00abIo sono ora in un altro mondo\u00bb.\nL'opposto del sogno lucido potrebbe essere descritto come un \u00absogno a occhi aperti\u00bb, simile all'ipnosi, ma in realt\u00e0 \u00e8 pi\u00f9 calzante contrapporlo alla perdita di concentrazione (o di attenzione, se non lucidit\u00e0). Un esempio potrebbe essere la guida meccanica di un'automobile, tornando a casa a notte tarda, conoscendo la strada come se fosse inserito il pilota automatico e senza essere del tutto presenti.\nTest di realt\u00e0.\nVa detto che nel momento in cui un soggetto avverte il bisogno di effettuare un test di realt\u00e0 (durante il sonno), il dubbio stesso, se ci\u00f2 che vede o sente sia reale, \u00e8 di per s\u00e9 un test di realt\u00e0 (in stato di veglia non ci chiediamo ragionevolmente se stiamo sognando oppure no); comunque, a conferma, tale operazione consiste nella volontaria ricerca di alcuni dettagli che contraddistinguano univocamente il mondo onirico. Pu\u00f2 capitare che i primi tentativi diano un esito negativo. \u00c8 quindi consigliabile dubitare del \"falso negativo\", fidarsi dell'intuizione di sognare (o del dubbio di essere svegli) e di insistere. Con un numero maggiore di tentativi (da 3 a 5) si aumenta l'accuratezza del risultato. Si ottengono risultati pi\u00f9 accurati combinando diversi test (piuttosto che ripetere meccanicamente lo stesso test). In generale, ripetere meccanicamente un test senza attenzione (fermarsi a riflettere) \u00e8 inutile. Ecco alcuni esempi:\nSe il test di realt\u00e0 d\u00e0 esito favorevole si \u00e8 nel mondo dei sogni. A tal punto il sognatore, pur essendo ancora addormentato, acquisisce l'acutezza dei sensi e la lucidit\u00e0 proprie della vita nel mondo reale e pu\u00f2 quindi interagire con il proprio mondo onirico come se fosse sveglio, forte dei propri ricordi e della propria volont\u00e0. In questa condizione \u00e8 facile risvegliarsi oppure riperdere il controllo di s\u00e9 e continuare l'esperienza di sogno normalmente: la capacit\u00e0 di controllo di questo labile stato viene dall'esperienza e dalla pratica.\nArrivare ad eseguire volontariamente un test di realt\u00e0 all'interno di un sogno richiede una certa pratica di tale tecnica durante la veglia: nei sogni, infatti, tendiamo a riprodurre i comportamenti e le operazioni che siamo pi\u00f9 abituati ad assumere e ad eseguire nel mondo reale.\nFalsi risvegli.\nA seguito di un test di realt\u00e0 positivo (spesso involontario) l'improvvisa acquisizione di lucidit\u00e0 pu\u00f2 causare nel sognatore una sorpresa tale da svegliarlo. A volte per\u00f2 il risveglio \u00e8 solo virtuale: il sognatore si ritrova nella sua camera da letto credendo di essersi svegliato, invece sta ancora sognando. Il fenomeno del \u00abfalso risveglio\u00bb potrebbe essere un meccanismo di protezione del sonno. Ad esempio, il sognatore ha sete, e sogna di svegliarsi per andare a bere; oppure, decide di svegliarsi per sfuggire ad un incubo. Questi \"falsi risvegli\" causano la maggior parte delle volte la perdita di lucidit\u00e0 e il soggetto prosegue nel suo sogno normalmente (talvolta ci si sveglia realmente quando nel falso risveglio si \u00e8 sognato non solo di alzarsi dal letto, ma di stare andando al lavoro). Per evitare la perdita di lucidit\u00e0 \u00e8 possibile abituarsi ad eseguire un test di realt\u00e0 appena si crede di essersi svegliati.\nL'acquisizione di consapevolezza del falso risveglio pu\u00f2 essere tuttavia l'anticamera di una esperienza assai angosciosa (anche se breve): nel tentativo di risvegliarsi veramente, il soggetto si ritrova lucido e cosciente ma con il corpo paralizzato. Ci\u00f2 \u00e8 dovuto alla cosiddetta paralisi ipnagogica che tipicamente accompagna le fasi REM.\nSogni di potere.\nNei libri dello scrittore Carlos Castaneda viene spiegata nei particolari la tecnica per acquisire lucidit\u00e0 durante un sogno, il cui scopo \u00e8 l'acquisizione di un potere reale, prerogativa dei guerrieri, che consenta di accedere a stati di coscienza extra-ordinari, giudicati pi\u00f9 autentici rispetto a quella della comune veglia.\nIn \"Viaggio a Ixtlan\" egli espone per la prima volta i passaggi progressivi di questa tecnica, appresi dal suo maestro sciamano don Juan:\nSecondo Don Juan, infatti, la vividezza dei sogni conduce spesso fuori strada, perch\u00e9 la ricchezza di particolari che attrae l'attenzione del sognatore lo distrae dal mantenimento del controllo. Quelli che contano sono solo i sogni di potere. \nNell\"Isola del Tonal\" Castaneda approfondisce gli insegnamenti ricevuti da don Juan alla luce dei racconti di un altro stregone, don Genaro, che sosteneva di avere alle volte sognato se stesso, il proprio doppio, mentre dormiva, scoprendo che \u00e8 quest'ultimo in realt\u00e0 a sognare l'Io.\nAll'argomento \u00e8 infine dedicato interamente un altro libro, pubblicato anni dopo, intitolato \"L'arte di sognare\".\nTecniche per ottenere un sogno lucido.\nVi sono diverse tecniche che permettono di aumentare significativamente le probabilit\u00e0 di avere un sogno lucido se applicate correttamente.\nMetodo del controllo sulla realt\u00e0.\nUna tecnica da principiante per cominciare a massimizzare la possibilit\u00e0 di avere un sogno lucido consiste nell'utilizzo del \u00abmetodo del controllo sulla realt\u00e0\u00bb (RCT, \"Reality Control Test\"). Si tratta durante il giorno di prestare attenzione pi\u00f9 volte a cose che durante il sogno tendono a mutare, in modo tale da rendersi conto che si sta sognando. \nSi potrebbe ad esempio controllare l'ora pi\u00f9 volte (in genere quando si controlla l'orologio nel sogno e lo si ricontrolla anche a distanza di qualche secondo, l'orario \u00e8 mutato), oppure fissare un panorama, o una stanza pi\u00f9 volte (quando lo si fa nel sogno in genere lo scenario cambia completamente). Questa tecnica andrebbe rivolta ad oggetti poco significativi, che non appartengano al patrimonio simbolico dell'inconscio, oppure a qualsiasi elemento che abbia a che fare con i numeri (orario, matrici di numeri, partenze e arrivi di treni o di aerei, ecc.), a frasi logiche di senso generico (\u00abmamma non \u00e8 nanna\u00bb), a percorsi preferenziali (quando si guida un veicolo porre attenzione alla strada e magari notare qualche albero particolare).\nTecnica di adeguamento del ciclo.\nLa CAT, acronimo di \"cycle adjustment technique\", \u00e8 un'altra tecnica per indurre un sogno lucido. \u00c8 stata sviluppata da Daniel Love, uno studioso britannico. Consiste nel calibrare il proprio ciclo di sonno al fine di aumentare le probabilit\u00e0 di veglia durante la sua ultima parte. \u00c8 necessario svegliarsi 90 minuti prima del normale orario di sveglia, finch\u00e9 il ciclo di sonno si regola sulle nuove condizioni. A questo punto si alternano le vecchie e le nuove condizioni di sveglia. Nei giorni con tempo di sveglia normale, lo stato di allerta sar\u00e0 cos\u00ec aumentato rendendo il sogno lucido pi\u00f9 probabile.\nInduzione mnemonica del sogno lucido.\nMILD, acronimo di \"Mnemonic Induction of Lucid Dreaming\", \u00e8 una delle tecniche pi\u00f9 utilizzate e consiste semplicemente nel coricarsi con l'intenzione di riconoscere nel sogno delle situazioni inusuali o impossibili da verificarsi nella realt\u00e0. \u00c8 una tecnica molto semplice ed immediata da applicare ma non molto efficace se applicata da sola: solitamente si utilizza in combinazione con una delle altre per ottenere un effetto sinergico.\nInduzione per risveglio e riaddormentamento.\nWBTB, acronimo di \"Wake Back To Bed\" \u00e8 una tecnica applicata in concomitanza al MILD; si sperimenterebbe infatti un aumento del 46% dei sogni lucidi. La tecnica consiste nell'andare a dormire e svegliarsi circa 5/6 ore dopo, restare svegli per un'ora focalizzando i propri pensieri sul sogno lucido (semplicemente pensandoci o leggendo qualche libro sull'argomento) ed infine tornare a letto, cercando di effettuare il MILD.\nQuesta procedura aumenterebbe di molto la probabilit\u00e0 di ottenere un sogno lucido. Ci\u00f2 \u00e8 dovuto al fatto che le fasi del sonno REM (quelle in cui si sogna) si allungano col prolungarsi della notte. Pi\u00f9 la fase REM \u00e8 lunga, pi\u00f9 si alzano le probabilit\u00e0 di acquisire lucidit\u00e0 all'interno di essa.\nSogni lucidi iniziati da sveglio.\nWILD, acronimo di \"Wake Initiated Lucid Dreams\", \u00e8 una tecnica che consiste nell'iniziare il sogno \"senza addormentarsi\" ed \u00e8 resa possibile rilassando completamente il corpo ma mantenendo la mente vigile e concentrata su di esso.\nIl sogno lucido pu\u00f2 essere raggiunto passando attraverso vari stadi: \u00e8 possibile avvertire delle scosse attraversare il proprio corpo, essere preda di una particolare paralisi del sonno (innocua ma talvolta terrificante), assistere alla materializzazione di particolari immagini ipnagogiche davanti ai propri occhi (chiusi), e successivamente ritrovarsi in un ambiente onirico passando quindi da \"spettatore\" ad \"attore\" della scena.\nNon \u00e8 raro che l'ambiente in cui ci si viene a ritrovare sia una riproduzione del luogo in cui ci si era appisolati: alcuni sostengono che siano vicini, o talvolta siano le stesse esperienze extracorporee come viaggi astrali o fenomeni paranormali del genere.\nInduzione tramite stimoli esterni.\nAlcuni ricercatori hanno sperimentato stimoli acustici su soggetti quando essi entravano nella fase REM, come l'ascolto di un nastro con frasi tipo \u00abquesto \u00e8 un sogno\u00bb.\nSono inoltre in commercio dei dispositivi, che si presentano come mascherine da indossare a mo' di occhiali quando si va a dormire.\nI sensori dell'apparecchio si accorgono quando il soggetto entra in fase REM e provvedono ad inviargli degli stimoli tramite led luminosi (talvolta si pu\u00f2 anche programmarli con suoni e/o registrazioni). A questo punto, se il dormiente sar\u00e0 in grado di avvertirli ed interpretarli correttamente, potr\u00e0 ottenere la lucidit\u00e0 nel sogno, anche perch\u00e9 richiede da parte dell'aspirante onironauta la capacit\u00e0 di porsi spontaneamente la verifica della percezione con i suddetti test di realt\u00e0 (in questo caso deve \"predisporsi\" a riconoscere gi\u00e0 durante il giorno delle luci lampeggianti). Comunque sia, il loro utilizzo viene proposto per facilitare l'accesso a tale stato di coscienza."}
{"id": "315638", "revid": "686936", "url": "https://it.wikipedia.org/wiki?curid=315638", "title": "Difesa 3-4", "text": "La difesa 3-4 \u00e8 una formazione del football americano composta da 3 defensive lineman (componenti della linea difensiva) nel numero di 2 defensive end e 1 defensive tackle, chiamato in questo caso nose tackle, e da 4 linebacker.\nLa difesa di tipo 3-4 ha visto un incremento del proprio utilizzo dall'inizio del nuovo millennio nella NFL, contribuendo in particolar modo alle vittorie dei New England Patriots, capaci di conquistare 3 Super Bowl nell'arco di quattro stagioni tra il 2001 e il 2004. La difesa 3-4 permette una maggiore flessibilit\u00e0, poich\u00e9 i 4 linebacker possono essere utilizzati in copertura o in blitz sul quarterback avversario, rendendo difficoltoso calcolarne in breve tempo la consistenza (quanti dei quattro giocatori giungeranno a pressare il passatore) e la provenienza (quali di essi).\nLa difesa 3-4 fu inventata negli anni quaranta da Bud Wilkinson e a partire dagli anni settanta \u00e8 stata usata da alcune delle pi\u00f9 celebri difese della storia come la \"No Name Defense\" dei Miami Dolphins di Don Shula, la \"Orange Crush\" dei Denver Broncos.\nMalgrado offra alcuni vantaggi, alla difesa 3-4 viene spesso preferita la 4-3, per la maggior facilit\u00e0 di reperimento del personale necessario per schierarla."}
{"id": "315640", "revid": "57342", "url": "https://it.wikipedia.org/wiki?curid=315640", "title": "Giacomo Baiamonte", "text": "Laureato in medicina e chirurgia, docente universitario, \u00e8 attualmente esponente di Forza Italia. \u00c8 stato eletto alla Camera dei deputati nel 1994, e poi riconfermato nelle due successive legislature, col sistema proporzionale nella circoscrizione Sicilia-1."}
{"id": "315643", "revid": "465036", "url": "https://it.wikipedia.org/wiki?curid=315643", "title": "Padri Somaschi", "text": ""}
{"id": "315645", "revid": "838137", "url": "https://it.wikipedia.org/wiki?curid=315645", "title": "Monica Stefania Baldi", "text": "Biografia.\nArchitetto e urbanista, Baldi inizia l'attivit\u00e0 politica nella Consulta nazionale Ambiente e come coordinatrice della Consulta Regione Toscana Ambiente. \u00c8 anche componente della Consulta regionale femminile della Toscana. Negli anni '80 \u00e8 consigliere circoscrizionale del comune di Pistoia e coordinatrice della Commissione urbanistica e lavori pubblici (1981-1985). \u00c8 stata vicepresidente del comitato provinciale della Croce Rossa di Pistoia dal 1989 al 1992.\nIn occasione delle europee del 1994 \u00e8 eletta al Parlamento Europeo nelle liste di Forza Italia; fino al 1999 svolge l'incarico di presidente vicaria della commissione Cultura, Istruzione, Giovent\u00f9 e Sport. Ricandidata alle elezioni europee del 1999 nella circoscrizione dell'Italia centrale, ottiene 7.300 preferenze senza risultare eletta.\nIn seguito \u00e8 eletta alla Camera dei deputati nel 2001, col sistema proporzionale nella circoscrizione Toscana. Durante la legislatura \u00e8 segretaria della terza Commissione Affari esteri e comunitari. Ha proposto, senza seguito, come primo firmataria, l'istituzione dell'Osservatorio delle donne italiane all'estero, dell'Osservatorio per la tutela, la sicurezza e la qualit\u00e0 del territorio storico e dell'ambiente urbano nelle citt\u00e0 d'arte e del Consiglio per la lingua italiana.\nDal 27 dicembre 2007 \u00e8 stata insignita dell'onorificenza di Grande Ufficiale al merito della Repubblica Italiana.\n\u00c8 membro del CDA Former Members del Parlamento Europeo, Presidente Pinocchioworld e Presidente dell'associazione culturale Pinocchio di Carlo Lorenzini \nTorna all\u2019attivit\u00e0 politica in occasione delle elezioni europee del 2019 candidandosi nella Circoscrizione Italia centrale per Fratelli d'Italia, senza essere eletta."}
{"id": "315646", "revid": "111373", "url": "https://it.wikipedia.org/wiki?curid=315646", "title": "Grellingen", "text": "Grellingen (toponimo tedesco) \u00e8 un comune svizzero di 1\u00a0850 abitanti del Canton Basilea Campagna, nel distretto di Laufen.\nStoria.\nFino al 1993 fece parte del Canton Berna.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nGrellingen \u00e8 servito dall'omonima stazione sulla ferrovia Basilea-Bienne.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "315647", "revid": "15732", "url": "https://it.wikipedia.org/wiki?curid=315647", "title": "Monica Baldi", "text": ""}
{"id": "315651", "revid": "486946", "url": "https://it.wikipedia.org/wiki?curid=315651", "title": "Sogni lucidi", "text": ""}
{"id": "315657", "revid": "1342115", "url": "https://it.wikipedia.org/wiki?curid=315657", "title": "Edouard Ballaman", "text": "Biografia.\nLaureato in economia e commercio, dottore commercialista, esponente della Lega Nord Friuli. \u00c8 stato eletto alla Camera dei deputati alle elezioni politiche italiane del 1994 e poi riconfermato nelle successive due legislature, nel collegio uninominale di Sacile, in Friuli-Venezia Giulia, in rappresentanza della coalizione di centrodestra. Ha ricoperto il ruolo di segretario e poi segretario amministrativo della Lega Nord alla Camera nel 1996.\nDal 1999 al 2000 \u00e8 segretario della Lega Nord del Friuli Venezia Giulia succedendo a Roberto Visentin.\nNel 2004 si candida, appoggiato solo dalla Lega Nord, a Presidente della Provincia di Pordenone ottenendo il 15,3%.\nHa ricoperto l'incarico di commissario nazionale della Lega Nord Friuli e di segretario amministrativo regionale del partito. Dal 15 maggio 2008 all'8 settembre 2010 ha ricoperto la carica di presidente del consiglio regionale del Friuli-Venezia Giulia.\nFa parte del gruppo di 26 parlamentari che all'inizio del 2012 hanno presentato ricorso contro la perdita del vitalizio a 50 anni e il passaggio al retributivo per i parlamentari.\nControversie giudiziarie.\nIl 1\u00ba settembre 2010 la Procura della Corte dei Conti del Friuli-Venezia Giulia ha aperto un'inchiesta su Ballaman per verificare l'eventuale danno erariale derivato dal presunto uso privato dell'auto di servizio, denunciato dal quotidiano Messaggero Veneto. Ballaman ha usato l'auto blu per oltre una settantina di viaggi, compresi quelli di trasferimento all'aeroporto di Malpensa per la partenza e il rientro dal viaggio di nozze. In seguito, dal primo aprile 2010, ha rinunciato ad usufruire delle auto di servizio, chiedendo per\u00f2 3.200 euro al mese in pi\u00f9 per rimborso spese (soldi si vanno ad assommare allo stipendio lordo mensile di 16.500 euro).\nL'8 settembre 2010 ha rassegnato le dimissioni da presidente del consiglio regionale e si autosospeso dalla Lega Nord Friul. Secondo la Procura della Corte dei Conti, Ballaman avrebbe creato un danno erariale di 22.877 euro.\nBallaman ha inoltre partecipato alla speculazione immobiliare leghista in Istria (la costruzione di un villaggio vacanze a Umago, avventura finita disastrosamente), \u00e8 stato coinvolto in uno scandalo di favori con l'allora sottosegretario agli Interni Maurizio Balocchi (i due fecero assumere le corrispettive compagne aggirando la legge che vieta di assumere i propri parenti nel medesimo ufficio) e partecip\u00f2 in una societ\u00e0 che ottenne l'assegnazione della concessione di due sale Bingo."}
{"id": "315659", "revid": "110157", "url": "https://it.wikipedia.org/wiki?curid=315659", "title": "Sch\u00f6nenbuch", "text": "Sch\u00f6nenbuch (toponimo tedesco) \u00e8 un comune svizzero di 1\u00a0391 abitanti del Canton Basilea Campagna, nel distretto di Arlesheim.\nStoria.\nIl comune di Sch\u00f6nenbuch \u00e8 stato istituito nel 1816 per scorporo da quello di Allschwil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "315665", "revid": "36426", "url": "https://it.wikipedia.org/wiki?curid=315665", "title": "Disordini craniomandibolari", "text": "Per disordini craniomandibolari (DCM) o temporomandibolari (DTM) s'intende un insieme di condizioni cliniche ad eziopatogenesi multifattoriale che coinvolgono il sistema stomatognatico, in particolare i muscoli masticatori, l'articolazione temporo-mandibolare (ATM) e le strutture ad essa associate, o entrambi.\nSintomatologia.\nI DCM comprendono condizioni cliniche differenti, a diversa eziologia, che richiedono diverse terapie, ma che sono accomunate dagli stessi segni e sintomi clinici:\nQuesti 3 sono i cosiddetti \"sintomi guida diagnostici\": in presenza anche di uno solo di questi sintomi, \u00e8 possibile trovarsi di fronte ad una forma di DCM; se invece non \u00e8 presente alcuno dei sintomi, possiamo escludere la diagnosi di DCM.\nOltre ai 3 sintomi principali possono essere presenti altri sintomi pi\u00f9 o meno specifici, detti secondari, quali: dolore facciale diffuso, cefalea, vertigini, acufeni, ipoacusia, sensazione di ovattamento all'orecchio, cervicalgia.\nEpidemiologia.\nLa prevalenza dei DCM nella popolazione generale \u00e8 molto alta: si stima che 3 persone su 4 presentino almeno un segno clinico e che 1 persona su 3 presenti almeno un sintomo. Si \u00e8 evidenziato un picco di prevalenza tra i 20 e i 40 anni e le donne ne sono affette circa 4 volte pi\u00f9 degli uomini.\nIn ogni caso, i DCM costituiscono il pi\u00f9 delle volte condizioni cliniche benigne, autolimitanti e che non producono danni irreversibili n\u00e9 alla muscolatura masticatoria n\u00e9 alle articolazioni temporomadibolari. Per questo motivo, a fronte di una prevalenza elevata, solo una piccola percentuale di pazienti necessita effettivamente di terapia. \u00c8 comunque opportuno, in presenza di dolore o disfunzione, sottoporsi ad un esame clinico specialistico per escludere la presenza di altre patologie che, sebbene rare, possono essere gravi e invalidanti.\nLa maggiore frequenza nel sesso femminile \u00e8 legata al fatto che nelle donne \u00e8 presente una maggiore lassit\u00e0 dei legamenti correlata al tasso ormonale.\nInfatti la maggior parte dei pazienti che soffrono di DCM sono donne in et\u00e0 fertile. Dopo la menopausa le donne tendono a soffire molto meno di DCM.\nEziopatogenesi.\nL'eziopatogenesi dei DCM \u00e8 multifattoriale. In altre parole, diversi fattori intervengono nella predisporre, scatenare e mantenere nel tempo i DCM. Fattori morfologici, ormonali ed emotivi possono predisporre il sistema stomatognatico all'insorgenza di un quadro clinico craniomandibolare, ma \u00e8 quasi sempre un evento traumatico la causa scatenante. In circa un paziente su tre si riesce ad individuare un trauma diretto o indiretto alle strutture orofacciali, in seguito ad una caduta o ad un incidente di varia natura. Pi\u00f9 spesso per\u00f2 responsabili sono i microtraumi, provocati soprattutto dalle parafunzioni oro-mandibolari, che nel tempo sovraccaricano il sistema fino a romperne l'equilibrio fisiologico. Questi stessi fattori, se non corretti, possono ostacolare il recupero dell'equilibrio e perpetuare nel tempo la sintomatologia algica o disfunzionale.\nClassificazione.\nSebbene le forme di DCM siano molte, i quadri clinici pi\u00f9 frequenti rientrano in 3 ampie categorie, secondo l'attuale classificazione internazionale (\"Research Diagnostic Criteria for Temporomandibular Disorders\", RDC/TMD):\nUn'altra classificazione suddivide i DCM in \n- patologie extracapsulari \n- patologie intracapsulari\nLe patologie extracapsulari sono quelle che riguardano i muscoli masticatori , in cui l'endfeel \u00e8 positivo ed \u00e8 presente mialgia in particolare cefalea temporale. Sono problematiche facili da risolvere con la terapia.\nLe patologie intracapsulari sono quelle che riguardano ossa e articolazioni e sono con una prognosi infausta. \u00c8 presente artralgia con un endfeel negativo. Possibile \u00e8 la presenza di rumori articolari (click e crepitii).\nTerapia.\nLa diagnosi Medica rispetto ad altre forme di dolore oro-cranio-facciale e la conseguente impostazione dell'adeguato percorso terapeutico \u00e8 pertinenza della branca Medica Odontoiatrica (nello specifico del suo settore definito \"Gnatologia\") in virt\u00f9 delle competenze attribuite per legge (Legge 24 luglio 1985, n. 409). Emessa la diagnosi, la terapia dei DCM, in accordo con le pi\u00f9 recenti linee guida internazionali e l'evidenza della letteratura scientifica, \u00e8 prevalentemente una terapia conservativa/reversibile. Tale approccio conservativo ha altissime percentuali di successo per la maggior parte dei quadri clinici. E anche in quelle condizioni in cui pu\u00f2 trovare indicazione una terapia irreversibile (trattamento ortodontico, riabilitazione protesica, chirurgia ortognatica), il primo approccio \u00e8 sempre di tipo reversibile.\nLe possibilit\u00e0 terapeutiche sono diverse:"}
{"id": "315666", "revid": "31886", "url": "https://it.wikipedia.org/wiki?curid=315666", "title": "Ciclo delle streghe Mayfair", "text": "Il Ciclo delle streghe Mayfair \u00e8 una serie letteraria di tre romanzi horror scritti da Anne Rice. La trilogia \u00e8 composta da \"L'ora delle streghe\", \"Il demone incarnato\" e \"Taltos, il ritorno\". Le vicende dei personaggi di questa serie, inoltre, si intrecciano con quelle narrate in altre opere della Rice; in particolare, i romanzi \"Merrick la strega\" (\"Merrick\", 2000), \"Il vampiro di Blackwood\" (\"Blackwood Farm\", 2007) e \"Blood\" (\"Blood Canticle\", 2010) mettono in relazione le streghe della famiglia Mayfair con la serie delle \"Cronache dei vampiri\".\nStoria della Famiglia Mayfair.\nL'origine della saga delle Streghe Mayfair ha inizio con Suzanne Mayfair, una semplice campagnola scozzese, antenata di Rowan Mayfair, la protagonista dei tre romanzi; Suzanne fu la prima Mayfair a \u201ccomandare\u201d lo spirito Lasher dopo averlo incontrato nella valle di Donnelaith in Scozia. Lasher promise ricchezza e potere alla famiglia Mayfair in cambio del loro aiuto nel renderlo un essere fatto di carne. Lasher credeva che le streghe Mayfair avessero la capacit\u00e0 di portarlo nel nostro mondo e segretamente sperava di popolarlo e sottometterlo con la generazione dei suoi figli.\nLe tredici streghe della famiglia Mayfair.\nSecondo i propositi di Lasher la tredicesima generazione di streghe sarebbe stata quella in grado di produrre i suoi discendenti. Di seguito sono riportati i nomi delle tredici streghe in discendenza diretta (anche se in realt\u00e0 non fu Katherine, l'ottava strega, ad ereditare i poteri, ma suo fratello Julien). Tra le altre streghe viene subito dopo citata Mona, che potrebbe essere considerata la quattordicesima strega, nata da un ramo laterale della famiglia, con i pieni poteri e la capacit\u00e0 di generare un Taltos (Mona \u00e8 nata a causa dei maneggi di Julien nel fare accoppiare tra di loro i vari membri della famiglia Mayfair).\n1) Suzanne Mayfair (?-1659).\nLa sua storia inizi\u00f2 e fin\u00ec tragicamente in Donnelaith, nel villaggio in cui era una guaritrice. In presenza di sua figlia Deborah, lei evoc\u00f2 lo spirito Lasher. Egli attacc\u00f2 la sua essenza a Suzanne, servendola e seducendola. Suzanne \u00e8 descritta dai suoi discendenti come una sempliciotta, o una donna non intelligente, e dissero che lei in realt\u00e0 non aveva idea di ci\u00f2 che stava facendo quando richiam\u00f2 quello spirito che avrebbe assistito ma anche perseguitato la loro famiglia per secoli. \u00c8 incolpata per la sfortuna che aleggia nel villaggio, che \u00e8 indubbiamente causata da Lasher, e per questo bruciata sul rogo. Sua figlia si salv\u00f2 da questo fato grazie al fatto di venire considerata dalla gente il \u201cmerry-begot\u201d, cio\u00e8 colei che concepita nel May Day poteva di fatto essere l'erede illegittima di Earl di Donnelaith. Deborah venne portata via dal luogo da un olandese di nome Petyr van Abel, un membro dell'ordine del Talamasca che si dedicava allo studio del soprannaturale.\n2) Deborah Mayfair (1652-1689).\nContessa di Montcl\u00e8ve, Deborah aveva capelli corvini ed occhi azzurri. Fu concepita durante il festival di maggio e venne denominata con l'appellativo di \u201cmerry-begot\u201d. Questo ed il fatto che potesse essere la figlia dello Earl di Donnelaith (sebbene l'origine di suo padre non fu mai chiaramente conosciuta) furono le ragioni per cui lei non venne bruciata insieme alla madre, Suzanne Mayfair, la prima strega Mayfair ad aver richiamato Lasher. \nPetyr van Abel, un membro del Talamasca che si trovava in Donnelaith proprio durante l'esecuzione di Suzanne, prese in custodia Deborah e la port\u00f2 ad Amsterdam, con Lasher al seguito. Petyr voleva che lei rimanesse al Talamasca, ma Deborah non si trovava a suo agio presso l'ordine di studiosi e cos\u00ec se ne and\u00f2 dalla casa-madre, sposandosi poco dopo con il famosissimo pittore Roelant. Durante quel tempo Lasher la rese ricca e le port\u00f2 regali da tutto il mondo. Con la sua ricchezza compr\u00f2 anche un bellissimo smeraldo, che da quel momento divent\u00f2 lo smeraldo dei Mayfair, il simbolo stesso della fortuna della famiglia, portato da ciascuna delle tredici streghe e rimasto immortalato in un quadro con il ritratto di Deborah ed in seguito custodito dal Talamasca. Quando Roelant mor\u00ec, Deborah scelse di risposarsi con il francese conte di Mont\u00e8cleve, ma prima di partire sedusse Petyr e proprio in quell'occasione concep\u00ec Charlotte. \nMentre era a Montcl\u00e8ve, Deborah diede alla luce Charlotte, ma anche i due figli del conte: Chr\u00e9tien e Phillipe. Deborah divenne intanto la guaritrice degli abitanti del villaggio di Montecl\u00e8ve. Pi\u00f9 tardi il conte divenne infedele e Lasher, credendo che Deborah desiderasse vendetta, gli caus\u00f2 un fatale incidente. Perci\u00f2, quando Deborah si mostr\u00f2 incapace di salvarlo, la madre del conte l'accus\u00f2 di stregoneria. La giovane venne quindi processata e ritenuta colpevole. In quello stesso periodo Petyr era in viaggio attraverso Montecl\u00e8ve travestito da prete cattolico studioso di stregoneria. La notte prima della sua morte, i due si incontrarono e parlarono. \nNegli ultimi istanti della sua vita, nello stesso momento in cui stava per essere legata al rogo, Deborah invoc\u00f2 Lasher: \u201cVieni ora mio Lasher, sii il mio vendicatore, colpisci i miei nemici! Ti vedo, Lasher, ti conosco, ti chiamo! Distruggi i miei figli, distruggi i miei accusatori! Distruggi coloro che vogliono vedermi morta!\u201d. Lasher distrusse il villaggio ed uccise quasi tutti, ma non prima che i suoi persecutori la uccidessero. La tempesta uccise la madre del conte ed i due figli di Deborah, perch\u00e9 convinti della colpevolezza della madre. Lasher, ancora pieno di rabbia, torn\u00f2 infine a Donellaith ed uccise anche l'Earl e tutta la sua famiglia appiccando un incendio.\n3) Charlotte Mayfair (1667-1743).\nCharlotte Fontenay, moglie di Antoine Fontenay, scapp\u00f2 su ordine di Deborah quando quest'ultima venne accusata di stregoneria e per questo motivo riusc\u00ec a sopravvivere. Charlotte, Antoine e loro figlio si stabilirono a Saint-Domingue, dove furono affidati alle cure del mercante Jean-Jacques Toussaint di Port-au-Prince, mentre la famiglia di Antoine compr\u00f2 una piantagione e la nomin\u00f2 \u201cMaye Faire\u201d. \nCharlotte mandava avanti la piantagione, rispettata da tutti, compresi i suoi schiavi, che pensavano che fosse una strega e temevano e tenevano in considerazione i suoi poteri di guaritrice. Secondo i rapporti del Talamasca, Charlotte era descritta come una donna ricchissima, bellissima ed alla moda, con lunghi riccioli biondi ed incantevoli occhi azzurri. Al contrario suo marito era stato storpiato da una malattia ereditaria, che gi\u00e0 aveva avuto anche suo padre e che gli aveva procurato un progressivo indolenzimento degli arti. \nQuando Petyr van Abel and\u00f2 a trovare Charlotte (che in realt\u00e0 era sua figlia) nella \u201cMaye Faire\u201d, lei lo imprigion\u00f2 in una capanna situata nella zona della scogliera della sua propriet\u00e0. Charlotte intendeva tenerlo l\u00ec fin quando non fosse riuscita a rimanere incinta, in quanto voleva avere dei figli che non soffrissero della stessa malattia di suo marito, anche se sapeva che Petyr era suo padre. Dopo il concepimento, Charlotte lasci\u00f2 Petyr libero di partire, anche se avrebbe voluto che restasse dato che lo amava quanto lui amava lei. Charlotte viet\u00f2 a Lasher di fare alcun male a Petyr, ma quest'ordine venne ignorato. Quando il corpo di Petyr fu rinvenuto, lei and\u00f2 a Port-au Prince ad identificarlo, dopodich\u00e9 si chiuse nel suo dolore. Nove mesi dopo la morte di Petyr, Charlotte diede alla luce due gemelli, Jeanne-Louise e Peter. \nCharlotte quindi visse all'incirca fino ai 76 anni, morendo nel 1743. Nel complesso ebbe 5 figli (tre dal marito ed i due gemelli avuti da Petyr) e 17 nipoti. Fino alla sua morte indoss\u00f2 la collana con lo smeraldo delle Mayfair, che poi pass\u00f2 a Jeanne-Louise, come sua madre aveva fatto con lei. La notte in cui Charlotte mor\u00ec, una tempesta furiosa circond\u00f2 Maye Faire fino al mattino, quando uno dei figli di Jeanne-Louise venne trovato morto.\n4) Jeanne-Louise Mayfair (1690-1771).\nJeanne Louise, spos\u00f2 un dissoluto alcolizzato. Us\u00f2 il nome Mayfair per tutti i suoi documenti ufficiali. Peter, il suo gemello, era in realt\u00e0 il suo vero compagno di vita ed il padre del suo quinto figlio, la sua adorata Angelique nata nel 1725. \nDa parte di suo marito ebbe quattro figli, finch\u00e9 il marito venne confinato nella capanna sulla scogliera in cui anche Petyr van Abel (padre e nonno di JeanneLouise) era stato relegato. Non molto dopo il suo matrimonio, salottini e camere da letto comunicanti furono aggiunte alle sue stanze per Peter che non si era sposato. \nJeanne-Louise era descritta come una donna dalla bellezza eccezionale, molto ammirata e ricercata e consolid\u00f2 lo stesso potere sulla piantagione e le persone, come sua madre aveva fatto prima di lei. Jeanne-Louise mor\u00ec nel 1771, solo poche ore dopo suo fratello.\n5) Angelique Mayfair (1725-?).\nAngelique spos\u00f2 il bellissimo e ricco Vincent St Christophe nel 1755. Come sua madre prima di lei mantenne ufficialmente il nome Mayfair, anzich\u00e9 quello del marito e fu molto devota e affettuosa con sua nonna Charlotte, restando al suo fianco fino alla sua morte. \nCinque anni dopo il matrimonio diede alla luce Marie Claudiette, ed ebbe anche altre due figlie, che morirono presto, pi\u00f9 tre maschi (due dei quali emigrarono in seguito in Francia ed Estonia) che seguirono Marie Claudiette quando questa si trasfer\u00ec in Louisiana per sfuggire alla violenta rivolta degli schiavi, che port\u00f2 alla nascita della repubblica di Haiti. Angelique, anche se pensava di non essere attraente quanto Jeanne Louise o sua figlia Marie Claudiette, era considerata comunque una bellezza, con la sua minuta fisionomia, i suoi piccoli occhi e dei capelli ricci e molto scuri. \nSuo marito, che era un'anima buona e gentile, sedeva sulle rive del lago nella propriet\u00e0 creata per lui e scriveva canzoni che poi cantava per l'amata Angelique. Dopo la sua morte Angelique ebbe molti amanti, ma rifiut\u00f2 di risposarsi. Maurice, il fratello che rimase con lei ebbe due figli: Louis-Pierre e Martin.\n6) Marie Claudette Mayfair (1760-1831).\nMarie Claudette nacque nel 1760 e spos\u00f2 Henri Marie Landry. Pochi giorni prima della rivoluzione Haitiana, venne avvisata dai suoi schiavi che lei e la sua famiglia erano in pericolo, cos\u00ec Marie Claudiette insieme alla sua famiglia ed a cinquanta schiavi fedeli, si trasfer\u00ec in Louisiana.\nMarie Claudette era di una bellezza eccezionale con capelli scurissimi e occhi azzurri, estremamente alta e delicata. Lei eredit\u00f2 il lascito Mayfair prima del 1789, cio\u00e8 poco prima della rivoluzione francese. Quando si stabilirono in Louisiana, Marie Claudette accrebbe e ridefin\u00ec il potere dei Mayfiar e trasfer\u00ec gran parte dei suoi titoli e beni immobili dalle banche in Olanda e di Roma, in banche a Londra ed a New York. Ebbe tre figli: Claire Marie, Pierre e Marguerite. Claire Marie, essendo la primogenita, fu la beneficiaria dell'eredit\u00e0 finch\u00e9 non le fu preferita Marguerite. \nIl trasferimento in Louisiana mise i Mayfair a contatto con molte pi\u00f9 persone in vista e diede maggiore visibilit\u00e0 alla famiglia, rispetto all'isolamento di Santo Domingo. La maggiore attenzione di altre famiglie port\u00f2 con s\u00e9 anche pettegolezzi, che poggiavano le basi anche sulle voci che giravano tra gli schiavi della famiglia Mayfair: si diceva che Marie Caludette era una strega, con al suo servizio un demone che lei poteva inviare contro chiunque le si opponesse. La famiglia, pur mantenendo piantagioni nell'entroterra della Louisiana, alla fine si trasfer\u00ec nella citt\u00e0 di New Orleans, in una grande casa in Rue Dumaine e immediatamente acquist\u00f2 un'enorme piantagione a Riverbend nel sud della citt\u00e0, dove costruirono una villa pi\u00f9 grande e pi\u00f9 lussuosa di quella a \u201cMaye Faire\u201d. Questa piantagione venne chiamata \u201cLa Victoire at Riverbend\u201d e successivamente solo Riverbend. Nel 1896 la casa venne spazzata via dalla piena del fiume Mississippi. \nNel 1799 Marie Claudette diede alla luce la sua ultima figlia Marguerite, che visse all'ombra della madre fino alla sua morte nel 1831. Per quanto riguarda gli altri figli, Claire Marie venne fatta letteralmente interdire perch\u00e9 pazza. In tarda et\u00e0 Marie Claudette arriv\u00f2 persino a dormire con Claire Marie per tenerla sotto controllo. Alla primogenita non fu concesso di sposarsi, come al fratello Pierre, per impedire che fossero generati figli al di fuori della linea diretta. Pierre per\u00f2, che era medico e si occupava anche degli schiavi, frequentava abitualmente schiave, dalle quali ebbe un figlio ed una figlia, dando quindi inizio ai rami collaterali e mulatti della famiglia. \nHenri Landry, come da tradizione per i mariti delle Mayfair, lasci\u00f2 che sua moglie si occupasse di tutto e trascorse la sua vita leggendo libri di botanica e collezionando fiori rari. Henri progett\u00f2 e coltiv\u00f2 un enorme giardino a Riverbend. Mor\u00ec nel suo letto nel 1824 dopo aver ricevuto i sacramenti.\n7) Marguerite Mayfair (1799-1891).\nIn famiglia tutti adoravano Marguerite. Era una bimba delicata, con capelli ed occhi scuri. Era tanto bella che le sue governanti la chiamavano \u201cla piccola zingara\u201d. Era fiera ed anche violenta e possedeva un gran senso dell'umorismo. \nSpos\u00f2 Tyronne Clifford McNamara quando aveva appena vent'anni, contro il volere di sua madre Marie Claudette. Tyrone era un affascinante cantante d'opera che durante le sue tourn\u00e9e visit\u00f2 tutti gli Stati Uniti. Da lui Marguerite ebbe due figli: Remy e Julien. Nel 1829 l'uomo venne trovato morto insieme ad una donna irlandese (probabilmente una delle sue molte amanti) in seguito ad un incendio nel quartiere francese. Si vocifer\u00f2 che fosse stata Marguerite a spedire il suo demone ad occuparsi dei due, dal momento che lei sapeva pi\u00f9 cose sul Voodoo di chiunque altro in tutta la Louisiana. \nIntorno alla morte di Tyronne Marguerite divent\u00f2 il fantasma della bambina amata da tutti: scarna, spaventosa, spettinata il tutto contornato da occhi malevoli e una sconcertante risata. A Riverbend aveva uno studio pieno zeppo di oggetti disgustosi come teschi umani e di animali, bestiole della palude torturati e seviziati. Si diceva inoltre che parte della sua macabra collezione fosse composta da corpi umani smembrati e conservati in bottiglie. Durante questo periodo ci furono molti avvistamenti di Lasher in compagnia di Marguerite: si pens\u00f2 che egli fosse il suo amante o compagno. Le persone cercavano di capire chi fosse e come fosse arrivato l\u00ec. Questa fu la prima volta da cento anni, che si parl\u00f2 di Lasher. \nDopo la morte di Tyronne, Marguerite si rispos\u00f2 con Arlington Kerr che spar\u00ec sei mesi dopo in circostanze misteriose e ci\u00f2 diede origine ad altri pettegolezzi su Marguerite stessa. Prima che Arlington sparisse, Marguerite concep\u00ec Katherine, che nacque nel 1830. Marguerite trascorse il resto della sua vita rinchiusa nel suo antro circondata dalla sua collezione, conversando ad alta voce con la sua immagine riflessa o con le sue piante, fino alla sua morte a 92 anni.\n8) Katherine Mayfair (1830-1905) e Julien Mayfair (1828-1914).\nLa vera ottava strega fu il fratello di Katherine: Julien Mayfair (1828-1914), Katherine infatti \u00e8 generalmente considerata come una delle streghe Mayfair pi\u00f9 deboli. Diversamente da molte altre streghe prima di lei, Katherine vuole distaccarsi dalla famiglia. Si sposa con un \"outsider\" di nome Darcy, facendo impazzire suo fratello Julien di gelosia. Il matrimonio di Katherine \u00e8 descritto come fantastico all'inizio. Lei e Darcy danno frequenti party nella casa di First Street e riescono a crescere due figli sani ed in salute. Katherine \u00e8 soddisfatta per qualche anno e pensa veramente di aver trovato la felicit\u00e0 con l'uomo che ama; ma una serie di aborti e figli nati morti la turbano e lei comincia a chiedersi se questo non sia una sorta di punizione divina per aver rifiutato la sua famiglia. Darcy le d\u00e0 conforto e continua ad avere fiducia nel fatto che il suo amore per lei valga la pena di sacrificare il rapporto con la famiglia. Sfortunatamente, Darcy muore di febbre gialla e una sconvolta Katherine si rivolge alla sua famiglia per avere conforto. Prega Julien di tornare da lei e perdonarla, e lui lo fa immediatamente, non avendo mai messo da parte la gelosia. Qualche tempo dopo il funerale di Darcy, Julien entra nella camera di Katherine e la stupra ripetutamente, anche se lei lo implora di fermarsi, secondo le sue stesse parole. Ci\u00f2 che lo rende furioso \u00e8 il fatto che Darcy abbia ancora cos\u00ec tanto potere su di lei, anche da morto, e sembra voler fare 'del suo meglio' per farle dimenticare il marito defunto. Dopo questi incontri Katherine rimane incinta di Mary Beth, la successiva strega Mayfair. Dopo lo stupro, Katherine diventa mentalmente instabile e non torna pi\u00f9 ad essere la stessa: si auto convince che Mary Beth \u00e8 la figlia di Darcy, e si chiude nella sua intensificata fede cattolica. Un tempo cos\u00ec vicini, ora Julien e Katherine non sopportano nemmeno di stare nella stessa stanza insieme. Viene descritta come molto bella dopo la nascita di Mary Beth, anche se, come Julien, i suoi capelli sono divenuti prematuramente bianchi. Da vecchia, diventa una fanatica religiosa.\nKatherine ed Antha restano le uniche due streghe Mayfair che riescono a scappare ed a vivere lontano dalla famiglia per un lungo periodo di tempo (mentre Rowan era lontana dalla famiglia non per sua scelta).\nJulien intanto si \u00e8 a sua volta sposato e genera moltissimi figli, sia legittimi che illegittimi, dei quali comunque si occupa coscienziosamente, dando cos\u00ec origine a numerosi altri rami dei Mayfair. Julien, al contrario di Katherine, \u00e8 in grado di vedere Lasher e ha inoltre tutti i poteri da strega, che invece sua sorella non mostra. Egli studia in profondit\u00e0 la storia della sua famiglia, impara i trucchi per distrarre Lasher ed intanto cerca di capire quali siano gli scopi reconditi dello spirito e ci\u00f2 che egli vuole dai Mayfair. Perci\u00f2 mette in moto diverse sottili strategie affinch\u00e9 la famiglia possa riuscire a contrastare i suoi fini nefasti. Un'ulteriore prova che fosse Julien la vera ottava strega, si ha al momento della sua morte, quando Lasher, accecato dal suo morboso dolore, scatena la solita terribile tempesta sulla casa di famiglia, cosa che non aveva fatto con la morte di Katherine.\n9) Mary Beth Mayfair (1872-1925).\nMary Beth \u00e8 stata probabilmente la pi\u00f9 potente di tutte le streghe Mayfair, forse alla pari con Julien e Rowan; \u00e8 grazie a lei che, partendo dalle gi\u00e0 cospicue fortune di famiglia, viene creato il grande impero economico dei Mayfair, sfruttando le sue doti ed il suo intuito finanziario. Mary Beth ne diventa capo in tutti i sensi, \u00e8 lei a distribuire denaro a qualunque membro della famiglia ne faccia richiesta, inclusi lontani parenti che ne hanno bisogno, che vogliono espandere i loro affari o per qualsiasi altra ragione. Inoltre sono lei e Julien che decidono di fare delle ricerche sulla famiglia Mayfair, andandone a ritrovare le origini fino in Scozia e comunque in Europa, per riuscire a capire qualcosa di pi\u00f9 anche su Lasher. Durante questo viaggio in Europa, la coppia concepisce Belle Mayfair, la quale sfortunatamente d\u00e0 segni di difficolt\u00e0 di apprendimento e di malattia mentale; sintomi causati molto probabilmente dall'incesto ripetuto nella famiglia: Mary Beth quindi sa bene che la figlia non pu\u00f2 essere la prossima ereditiera dello Smeraldo Mayfair. Alla fine Julien presenta a Mary Beth un suo amico/amante, del quale lei si innamora ed alla fine si sposa. Da questa unione nascono due bambini, prima una figlia, Carlotta, e poi un maschio, Lionel. Dopo qualche tempo nasce Stella, la designata dell'Eredit\u00e0 Mayfair. Il Talamasca ha dibattuto a lungo su chi fosse il vero padre di Stella; il candidato pi\u00f9 probabile \u00e8 Cortland, il figlio maggiore di Julien, quindi primo cugino di Mary Beth.\n10) Stella Mayfair (1901-1929).\nStella contrassegna l'inizio della distruzione della vita delle moderne streghe da parte di Lasher. Stella infatti era incapace di controllarlo, subiva ogni suo capriccio ed a differenza di Mary Beth, sembrava indifferente ai problemi causati dalla sua eredit\u00e0, come anche alla gestione dell'Impero Mayfair.\nStella era il contrario di sua madre in molte cose, anche se loro due comunque si adoravano: Mary Beth disse che Stella era come lei avrebbe voluto essere, se avesse potuto ricominciare da capo la sua vita. Stella faceva parte della giovent\u00f9 dei 'Roaring Twenties', la sua vita era un'unica, lunga festa e, mentre risulta generalmente amata da tutti quelli che la conoscono, sua sorella Carlotta la detesta con tutto il cuore. (Carlotta provava risentimento, in quanto sua madre Mary Beth dimostrava di amare molto pi\u00f9 Stella che lei.) Stella resta quindi incinta a 19 anni; ne nascer\u00e0 la sua unica figlia, Antha. Non \u00e8 ben chiaro chi sia il padre di Antha, ma \u00e8 probabile che sia di nuovo Cortland. Una notte del 1929, durante una festa il fratello Lionel le spara, accecato dalla gelosia dopo una furiosa lite. Tra l'altro le spara proprio davanti alla figlia, che ne rimane sconvolta. Subito dopo, si scatena una forte tempesta.\n11) Antha Mayfair (1921-1941).\nDi tutte le vite delle Streghe Mayfair, quella di Antha \u00e8 quasi sicuramente la pi\u00f9 tragica (l'altra \u00e8 quella di Deirdre). Antha perde sua madre Stella a soli otto anni, ed \u00e8 testimone in prima persona del momento in cui suo zio Lionel le spara. Non \u00e8 mai sicura di chi sia suo padre. A scuola spaventa le suore, lo staff e gli altri bambini a causa della presenza di Lasher, e quindi cambia spesso istituto. Vive con la famiglia di Stella, e regolarmente sua zia Carlotta fa la prepotente con lei. Presto Antha non riesce pi\u00f9 a sopportare la vita in casa Mayfair e cos\u00ec a soli 17 anni scappa, incontrando un giovane artista. I due si sposano e si godono una vita felice fino a quando, in rapida successione, Antha scopre di essere rimasta incinta e suo marito muore in un misterioso incidente d'auto, molto probabilmente causato da Lasher. \nAntha quindi ritorna dalla sua famiglia per partorire e d\u00e0 alla luce Deirdre. Dopo il suo ritorno, scopre anche di essere la designata ad ereditare il patrimonio Mayfair, mentre fino a quel momento era stata indotta a credere che fosse la zia Carlotta quella designata a gestirlo. Dopo la scoperta di avere la libert\u00e0 economica per vivere a proprio modo, decide di prendere il controllo della sua vita, incluso nominare sua figlia come futura erede. Per met\u00e0 furiosa e per met\u00e0 spaventata da ci\u00f2 che Antha poteva fare, anche sotto influenza di Lasher, Carlotta impazzisce e le salta addosso, graffiandola agli occhi. Le due combattono, Carlotta riesce a strapparle un occhio, e mentre Antha scappa ed urla, cade da una finestra del terzo piano (o forse viene spinta), precipitando mortalmente al suolo. Immediatamente Lasher scatena una tempesta.\n12) Deirdre Mayfair (1941-1989).\nDeirdre assomigliava all'antenata Deborah Mayfair con i capelli scuri in contrasto con gli occhi chiari, ma anche per la sua prematura adolescenza. Come Antha, Deirdre passa un'infanzia solitaria. Oltre ad avere simili problemi a casa e a scuola a causa di Lasher, non ha n\u00e9 una madre n\u00e9 un padre ai quali rivolgersi per avere un po' di conforto. Cerca aiuto dai preti della scuola, senza risultati; la consapevolezza che nessuno pu\u00f2 aiutarla le causa un grande dolore. Vive sotto l'influenza della zia Carlotta, che la convince che lei \u00e8 l'ultimo anello di una catena di malvagit\u00e0, perci\u00f2 Deirdre cerca di scappare e di suicidarsi gi\u00e0 a 13 anni. \nAlla fine, \u00e8 ammessa ad un college in Texas. \u00c8 l\u00ec che incontra Aaron Lightner, membro dell'ordine Talamasca, che ricostruisce le vicende dell'intera famiglia. Quando Deirdre resta incinta, si pensa che il padre sia un professore del College, ma pi\u00f9 tardi apprenderemo che invece il padre \u00e8 per l'ennesima volta Cortland, zio e nonno di Deirdre. Carlotta vorrebbe farla abortire, ma Deirdre prega Cortland di convincere Carlotta a farle tenere ed allevare il suo bambino. Gli sforzi di Cortland sono fortemente contrastati, ed \u00e8 cos\u00ec che la piccola Rowan viene data in affidamento a due lontani parenti, che l'adottano legalmente con la clausola di non farla pi\u00f9 tornare da sua madre. Per il resto della sua vita, Deirdre viene strettamente controllata da Carlotta, che le inietta giornalmente una grossa dose di sedativi, inoltre la fa sottoporre a continui elettroshock, sempre nel tentativo, secondo lei, di far s\u00ec che Lasher non avesse influenza su di lei. \nDeirdre passa le sue giornate seduta in una sedia a dondolo, nella sempre pi\u00f9 fatiscente villa di First Street, una volta splendida e piena di vita, guardando la strada e la gente che passa. Svariati passanti ed anche le governanti videro pi\u00f9 volte un uomo alto tenerle compagnia a fianco della sua sedia a dondolo e tra questi anche il piccolo Michael Curry che riesce ad osservarla con a fianco Lasher.\n13) Rowan Mayfair (1959-).\nRowan \u00e8 la pi\u00f9 potente delle streghe Mayfair, ed anche la tredicesima della serie, colei su cui Lasher ha puntato i suoi progetti sin dall'inizio. Il nome le fu dato dalla zia Carlotta, che la diede in adozione, con la speranza (vana) che fosse anche questo un modo per tenerla lontana dalla stregoneria (in inglese la parola \"rowan\" indica la pianta del Sorbo rosso, tradizionalmente usata nel passato per tenere lontane le streghe).\nRowan viene tenuta all'oscuro delle sue origini, cresce a San Francisco con una lontana parente, Ellie Mayfair e suo marito, e diventa una brillante neurochirurga. Ma nella sua infanzia ci sono episodi inspiegabili anche per lei, percependo di avere il potere di fare del male alle persone malvagie grazie al pensiero, scatenando in questo modo due episodi che la segnano molto. E questa abilit\u00e0 le torna ancora utile nel momento in cui il suo patrigno, due mesi prima della morte della sua matrigna a causa di un cancro, progetta di rubare i soldi della moglie e scappare con l'amante. Rowan gli provoca un infarto con i poteri di cui ignora le origini. Per\u00f2 \u00e8 anche grazie a questo dono che diventa un grande chirurgo. \u00c8 cos\u00ec infatti che salva Michael Curry dall'annegamento, l'uomo destinato a diventare suo marito, anche se entrambi ignorano di avere una parentela genetica molto particolare.\nLe vicende di Rowan sono al centro dei tre romanzi della saga delle Streghe Mayfair, ma Rowan Mayfair ricompare anche in due libri delle Cronache dei vampiri.\nAltre Streghe Mayfair.\nMona Mayfair (1983-2004).\nMona \u00e8 una giovane cugina di Rowan, appartenente ad un ramo collaterale e pi\u00f9 povero della grande famiglia Mayfair. Il suo patrimonio genetico la rende una strega altrettanto potente di Rowan e quindi adatta a generare un Taltos. Visto che Rowan non \u00e8 pi\u00f9 in grado di generare altri figli, dopo il parto dei due Taltos Lasher e poi Emaleth, Mona viene scelta quale l'erede designata del Legato Mayfair e posta sotto la tutela di Rowan stessa. In seguito per\u00f2 Mona seduce Michael Curry, suo cugino e marito di Rowan, restando perci\u00f2 incinta di Morrigan, un altro Taltos. Il parto lascia il corpo di Mona completamente esaurito e la giovane strega si ammala sempre pi\u00f9 gravemente, fino a capire di essere giunta agli ultimi giorni. Mona perci\u00f2 fugge dall'ospedale e si rifugia a Blackwood, dal suo amatissimo Quinn, il quale per\u00f2 nel frattempo \u00e8 stato trasformato in vampiro da Petronia ed \u00e8 diventato amico di Lestat de Lioncourt. Lestat, per amore di Quinn, trasforma quindi Mona in vampiro. I tre quindi vanno a cercare i Taltos sopravvissuti e salvano gli ultimi tre, portandoli al centro ricerche dei Mayfair.\nMerrick Mayfair.\nMerrick \u00e8 una giovane strega appartenente ad un altro ramo collaterale della grande famiglia Mayfair ed \u00e8 stata anche un membro dell'Ordine del Talamasca, la cui vicende vengono narrate soprattutto nel libro \"Merrick la strega\". Merrick torna in contatto con David Talbot, suo vecchio generale superiore dell'organizzazione, ora in un nuovo corpo vampiresco (dopo lo scambio dei corpi avvenuto ne \"Il ladro di corpi\").\nAttraverso un complicato intreccio di spiriti e apparizioni e dopo aver conosciuto Louis de Pointe du Lac, altro vampiro, Merrick finir\u00e0 per diventare anche lei vampiro. Ma se ne stanca abbastanza presto, perci\u00f2 nel libro \"Il vampiro di Blackwood\" Merrick prima aiuta Lestat de Lioncourt e Tarquin Blackwood a sbarazzarsi di Goblin, uno spirito malvagio, ma poi si getta nel rogo approntato per esso, ormai gi\u00e0 stanca della sua vita da vampiro.\nAltri personaggi della saga.\nLasher.\nIl lettore presto scopre che nella sua forma incarnata Lasher appartiene ai Taltos una razza ormai quasi del tutto estinta di super-uomini che un tempo abitavano le Highlands della Scozia. Quando occuparono il paese, i Romani cercarono di accoppiarsi con loro, credendo di poter ottenere una potenza militare se avessero generato figli tanto potenti che avrebbero accresciuto la loro virilit\u00e0 entro poche ore. Ma quando l'accoppiamento con i Taltos fall\u00ec, i Romani decisero di sterminarli. Pi\u00f9 tardi, quando il Cristianesimo arriv\u00f2 in Scozia, Ashlar, leader dei Taltos, si convert\u00ec alla nuova religione. Ma non tutti i Taltos di Donnelaith abbracciarono la nuova religione e la maggior parte di loro venne trucidata. Una delle pi\u00f9 nobili e decise oppositrici della nuova religione, alla quale Ashlar si era in precedenza unito per generare dei figli, venne bruciata sul rogo senza che lui fosse in grado di salvarla. Mentre bruciava sulla pira, Janet lanci\u00f2 contro Ashlar una maledizione che lo accompagn\u00f2 per secoli nel suo rimorso fino all'inaspettato epilogo.\nAshlar.\nAshlar \u00e8 uno degli ultimi Taltos rimasti in vita. Un tempo fatto addirittura santo dopo essersi convertito al cristianesimo, in tempi moderni \u00e8 diventato il magnate di una grossa societ\u00e0 di giocattoli. \u00c8 alla ricerca di altri suoi simili e collabora con Rowan Mayfair e suo marito a dare la caccia agli assassini di Aaron Lightner. \u00c8 amico di Samuel, un nano appartenente al Piccolo Popolo.\nMichael Curry.\nMichael \u00e8 il marito della tredicesima strega, Rowan Mayfair. Egli \u00e8 a sua insaputa un altro discendente dei Mayfair, attraverso alcuni dei molti figli nati illegittimi; Michael ha un patrimonio genetico che gli garantisce alcuni dei poteri delle streghe e soprattutto la possibilit\u00e0 di generare i figli di Lasher."}
{"id": "315678", "revid": "125955095", "url": "https://it.wikipedia.org/wiki?curid=315678", "title": "Carnevale di Acireale", "text": "Il carnevale di Acireale, definito Il pi\u00f9 bel Carnevale di Sicilia e il terzo d'Italia, \u00e8 uno dei pi\u00f9 antichi dell'isola, e si svolge ogni anno nella citt\u00e0 di Acireale.\nTra le sue caratteristiche vi \u00e8 la sfilata dei carri allegorici e di quelli infiorati.\nLa sfilata dei carri allegorico-grotteschi in cartapesta si svolge ogni anno durante il carnevale. I carri danno il loro spettacolo attraverso migliaia di lampadine e luci, movimenti spettacolari e scenografie in continua evoluzione durante le esibizioni. .\nOltre ai carri in cartapesta, inoltre, l'ultima settimana sfilano anche i carri infiorati (che dal 2014 al 2019 erano invece protagonisti di una manifestazione apposita, il \"Carnevale dei fiori\" - o, fino al 2019 \"Festa dei fiori\" - che si svolgeva ogni anno ad aprile), accorpati nuovamente al Carnevale invernale a partire dall'edizione 2020. Queste opere hanno la caratteristica, simile a quella di diversi carnevali della Costa Azzurra e della Liguria, di mostrare soggetti creati interamente con fiori (veri) disposti uno a fianco all'altro. Sono anch'essi dotati di movimenti meccanici e luci.\nStoria.\nOrigini.\nIl carnevale acese ha origini antichissime. \n. Una delle prime maschere del carnevale acese fu \"l'Abbatazzu\" (detto anche \"Pueta Minutizzu\") che, portando in giro grossi libri ironizzava sulla classe clericale del tempo, ed in special modo sull'Abate-Vescovo di Catania, nella cui diocesi ricadeva p\nr l'appunto la cittadina.\nPrime fonti documentali.\nIl primo documento ufficiale che cita la manifestazione \u00e8 un mandato di pagamento del 1594.Nel XVII secolo era usanza fare una \"battaglia\" di arance e limoni tanto sentita che il 3 marzo del 1612 la Corte Criminale fu costretta a bandirla per porre fine a gravi fatti che sfociavano spesso nel ferimento delle persone o provocavano consistenti danni alle cose. \nNel 1693 il terremoto che sconvolse la Sicilia orientale (terremoto del Val di Noto) decret\u00f2 anche un periodo di lutto e per diversi anni il tradizionale carnevale non si tenne. Ma gi\u00e0 ai primi del XVIII secolo la manifestazione rinasceva, probabilmente anche incoraggiata dal momento di grande fermento e di speranze che si era venuto a creare con la ricostruzione post-sisma. Entrarono in scena alcune maschere nuove \" 'u baruni\" (il barone) ed i famosissimi \"Manti\".\nDal 1880 iniziarono le sfilate dei carri allegorici. Inizialmente furono preceduti delle carrozze dei nobili addobbate (detti le \"cassariate\" o \"landaus\") e successivamente vennero pensati i carri in cartapesta. Si pens\u00f2 proprio alla cartapesta perch\u00e9 in citt\u00e0 vi erano molti artigiani che gi\u00e0 utilizzavano questa tecnica per decorazioni.\nDal 1929, anno della istituzione dell'Azienda Autonoma e Stazione di Cura di Acireale, il Carnevale Acese viene organizzato cos\u00ec come lo si pu\u00f2 ammirare oggi. Dal 1930 vennero introdotte le \"macchine infiorate\", ovvero auto addobbate di fiori, altra peculiarit\u00e0 della manifestazione che sopravviver\u00e0 sino ai giorni nostri, pur se ormai allestiti in carri ben pi\u00f9 grandi.In alcune edizioni verranno anche creati dei carri addobbati con agrumi.\nDel 1934 \u00e8 la prima edizione del \"Numero Unico\", a cura del locale Circolo Universitario, una pubblicazione destinata ad accompagnare tutte le edizioni.\nNel secondo dopoguerra vi sar\u00e0 l'introduzione dei minicarri (detti \"Lilliput\") all'interno dei quali vi era un bambino. L'usanza dei minicarri durer\u00e0 per\u00f2 solo sino alla fine degli anni sessanta. \"Cola Taddazzu\" e \"Quadaredda\", ai quali successe il popolarissimo \"Ciccitto\" (l'indimenticato Salvatore Grasso) furono alcuni dei personaggi pi\u00f9 famosi.\nEpoca contemporanea.\nLa manifestazione sar\u00e0 interrotta, oltre che alla fine del XVII secolo anche nei periodi bellici durante le due guerre mondiali del XX secolo. \n\u00c8 posticipata nel 1991, come precauzione di sicurezza per la contemporanea Guerra del Golfo. \nNel 1996, 1997, 2001 e 2006 la manifestazione \u00e8 abbinata alla lotteria di Carnevale, del Monopolio di Stato. \nNel 2006 \u00e8 assegnato alla manifestazione il premio europeo Alberto Sargentini dall'omonima fondazione di Viareggio. \nNel 2010 il Carnevale di Acireale \u00e8 stato abbinato, ancora una volta, alla Lotteria Nazionale e al Carnevale di Viareggio, manifestazioni gemellate insieme ad altri Carnevali italiani.\nNegli anni la figura dei Carristi ha sospinto ed aumentato il valore artistico della manifestazione. Tra i carristi pi\u00f9 importanti si ricordano Sebastiano Longo, Rosario Lizzio, Camillo Ardizzone, Giovanni Coco, i Fratelli Parlato e Luciano Scalia.\nDettagli di Carri allegorico - grotteschi edizione 2020\nLe maschere storiche.\nL'Abbatazzu.\nL\"Abbatazzu\" fu una delle maschere antiche del carnevale acese, storicamente in uso dal 1667. Vestiti in maniera stravagante, usavano portare grandi parrucche bianche in testa, indossavano abiti di damasco ricchi di fronzoli ed andavano in giro con grossi libri. Avevano un grande tovagliolo appeso al collo, che era un antico segno dato alle persone infette e probabilmente aveva l'intento di esorcizzare le paure di un periodo storico (il XVII secolo) travagliato da gravi pandemie. L\"Abbatazzu\" era anche detto \"Pueta Minutizzu\" perch\u00e9 soleva recitare delle poesie grottesche e maliziose. Secondo alcuni storici, la maschera ironizzava sulla classe clericale del tempo, ed in special modo sull'abate-vescovo di Catania, monsignor Michelangelo Bonadies, nella cui diocesi ricadeva per l'appunto la cittadina.\nI \"Baruni\".\nIl \"Baruni\" fu la maschera successiva del pi\u00f9 famoso \"Abbatazzu\".\nI \"Manti\" ed i \"Domino\".\nI \"Manti\" furono la figura che ebbe pi\u00f9 successo nella tradizione del carnevale acese. Coperti da grossi mantelli di seta nera, che celavano l'identit\u00e0, furono paragonati ai \"Bautta\" veneziani. La figura fu poi sostituita nel tempo dal \"Domino\". Anche il \"Domino\" era una maschera completamente nera che celava l'identit\u00e0, ma con vesti meno ricche. Il costume fu poi bandito per motivi di pubblica sicurezza nei primi anni del XX secolo, poich\u00e9 alcuni malviventi usavano travestirsi per poi confondersi tra la folla intenta a festeggiare il carnevale, dopo aver compiuto delitti.\n\"Cola Taddazzu\", \"Quadaredda\" ed altri personaggi acesi.\n\"Cola Taddazzu\", \"Quadaredda\" e \" Nunziu Setti Cappeddi \" furono personaggi molto popolari negli anni cinquanta del XX secolo, mentre nel successivo decennio, sino agli anni settanta, ad animare le serate del carnevale partecipava Salvatore Grasso detto Ciccitto, conosciutissimo fra gli acesi.\nLa manifestazione oggi.\nIl carnevale oggi si svolge nello scenario barocco del centro storico, ha il suo centro nella piazza Duomo. Vede la folla partecipare attivamente alla manifestazione, che viene trascinata dal generale clima allegro ed euforico. Gemellato con il Carnevale di Viareggio vi \u00e8 anche la partecipazione di alcuni costumi del Carnevale di Venezia.\nNel 2017, il giornale inglese \"The Guardian\" del 23 gennaio 2017/01/23 inserisce il Carnevale di Acireale tra i 10 pi\u00f9 belli d'Europa:\n- Festivals :\"10 of Europe\u2019s best alternative carnivals\"\n\"It\u2019s carnival season in Europe in the lead up to Mardi Gras. We round-up some of the best, beyond the most famous, from festivals dating back centuries to epic parties in C\u00e1diz, Basel and Sicily\"\nIl programma tradizionale prevede la sfilata dei carri di cartapesta il gioved\u00ec, la domenica ed il marted\u00ec grasso, mentre i carri infiorati sfilano il luned\u00ec ed il marted\u00ec. \nDa alcuni anni tuttavia il programma \u00e8 mutato, i carri allegorici sfilano anche le due domeniche precedenti e l'ultimo sabato, le macchine infiorate sfilano tutti i giorni dall'ultimo sabato al marted\u00ec grasso. I carri infiorati, invece, come s'\u00e8 detto, sfilano in un'apposita manifestazione (denominata, per l'appunto, Carnevale dei fiori) che si tiene nel mese di aprile. La manifestazione si chiude comunque la sera del marted\u00ec grasso con le premiazioni ed i tradizionali fuochi d'artificio con cui si vuole bruciare il \"Re Carnevale\". \nCaratteri peculiari della manifestazione sono:\nCarri Allegorico-Grotteschi.\nSono grandi costruzioni in cartapesta, pi\u00f9 precisamente in cartone romano, che trattano argomenti di satira e costume sociale. Sono caratterizzati oltre che dal soggetto, anche dal colore, ma soprattutto dagli effetti combinati di luci e movimenti di alcune parti che generalmente si attivano appena giunti in Piazza Duomo, Piazza Indirizzo, Villetta Garibaldi e Porta Gusmana. I \"carristi\" lavorano nei cantieri, fra la progettazione e la realizzazione per diversi mesi. Da circa 30 anni alla realizzazione dei carri \u00e8 dedicata un'apposita area coperta dove trovano spazio i diversi cantieri.\nCartapesta e cartone romano.\nI carri allegorico grotteschi dei maestri carristi acesi sono realizzati in cartone romano. La differenza tra la cartapesta e il cartone romano consiste nelle tecniche di lavorazione, che rispondono ad esigenze differenti. Mentre la cartapesta \u00e8 sostanzialmente un impasto di carta e colla, il cartone romano \u00e8 il risultato della stratificazione di fogli di carta e colla. Il cartone romano risulta pi\u00f9 elastico e deformabile, pertanto maggiormente resistente alle sollecitazioni fisiche a cui i carri sono soggetti nei loro movimenti.\nCarri Infiorati.\nIntrodotti nel 1931, inizialmente erano delle automobili ricoperte di fiori, e per questo chiamate da molti ancora le \"Macchine Infiorate\". Oggi invece sono dei carri di grandi dimensioni dove le figure sono composte da centinaia di migliaia di fiori con movimenti e luci.\nCarri in Miniatura.\nSono carri di piccole dimensioni realizzati minuziosamente per il concorso divenuto ormai tradizionale e che si tiene nel periodo dei festeggiamenti. Alcuni dei carri in miniatura sono proprio miniature dei carri allegorico-grotteschi che sfilano per le strade.\nGiostre.\nIn occasione della festa viene impiantato vicino al largo Francesco Vecchio (centro com)\n un Luna Park itinerante.\nNumero Unico.\nSi tratta di una pubblicazione di satira locale redatta dai soci del locale ininterrottamente dal 1932, e che ormai \u00e8 entrata nella tradizione del carnevale acese.\nItinerario.\nIl circuito del Carnevale dal 2019 \u00e8 chiuso con ingresso a pagamento. L'itinerario - a forma triangolare - comprende e si sviluppa da piazza Duomo, Corso Umberto, Piazza Indirizzo, Corso Italia e Corso Savoia.\nEdizione 2020.\nCarri allegorico - grotteschi:\nCarri infiorati:"}
{"id": "315680", "revid": "110157", "url": "https://it.wikipedia.org/wiki?curid=315680", "title": "Bettingen (Svizzera)", "text": "Bettingen (toponimo tedesco) \u00e8 un comune svizzero di 1\u00a0158 abitanti del Canton Basilea Citt\u00e0.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "315684", "revid": "1782831", "url": "https://it.wikipedia.org/wiki?curid=315684", "title": "Distinta base", "text": "Una distinta base, acronimo Diba (in inglese \"Bill of Materials\" - BOM), \u00e8 l'elenco di tutti i componenti, sottoassiemi, semilavorati e materie prime necessari per realizzare un prodotto.\nNel mondo alimentare, chimico e farmaceutico essa si chiama ricetta o anche formula.\nUna distinta base \u00e8 organizzata gerarchicamente, e si rappresenta come un albero, con la forma simile ad un albero genealogico, con in testa il prodotto finito, ed a scendere nei vari livelli si trovano i sottoassiemi, i semilavorati e le materie prime. Per convenzione la cima dell'albero, ovvero il prodotto finito, si trova a livello zero. I suoi componenti diretti sono a livello uno, e cos\u00ec via.\nTipologia.\nUna distinta base definisce quindi un prodotto cos\u00ec com'\u00e8 progettato, come \u00e8 costruito o come \u00e8 manutenuto, rappresentando diverse viste della struttura del prodotto. Di conseguenza, in funzione del metodo utilizzato per definirla o dello scopo per cui \u00e8 stata pensata, sono diversi i tipi di distinte base disponibili e quindi l'insieme di attributi associati alle singole voci; la scelta \u00e8 da effettuare di volta in volta in funzione dall'ambito a cui \u00e8 destinata:\nLe fasi.\nLa distinta base rappresenta una sequenza ordinata di legami, detti legame padre-figlio, che collegano ogni articolo con il suo componente. I prodotti finiti non hanno mai padri, i componenti di acquisto non hanno mai figli, e gli oggetti prodotti o assemblati dall'azienda hanno sempre figli. Laddove c'\u00e8 un legame padre figlio, vi \u00e8 collegato un documento che si chiama \"ciclo di produzione\", che contiene l'elenco di tutte le operazioni necessarie per trasformare un figlio nel padre, dettagliate per tipologia di macchina utensile o di risorsa umana utilizzata. Per ogni operazione \u00e8 definito un tempo di operazione, chiamato anche tempo standard, distinto in un tempo di attrezzaggio-preparazione macchina e in un tempo di contatto effettivo per la lavorazione del materiale grezzo. Ad esempio per trasformare del tubo in un telaio bisogna eseguire le seguenti operazioni:\nLa distinta base quindi pu\u00f2 essere messa in relazione, \"mappata\" sul ciclo di produzione (es. un ciclo montaggio): per ogni operazione viene indicato in tabella il part number identificativo dei singoli materiali che in tale operazione subiscono una trasformazione, ad esempio perch\u00e9 le viti vengono montate sul tubo ed escono alla fine della fase di montaggio come un unico assieme. In questo modo, \u00e8 possibile quantificare il ritardo nella consegna al cliente finale, e l'ulteriore danno in termini di fermo-uomo e fermo-macchina, quando per qualche motivo il materiale non \u00e8 disponibile in tempo utile per iniziare il ciclo di produzione. L'importanza delle distinte base risiede nella possibilit\u00e0 di conoscere analiticamente cosa occorre (e in quali quantit\u00e0, e quando) per costruire un prodotto, ovvero quali e quanti componenti o materiali occorre acquistare per produrlo (vedi Materials Requirements Planning).\nL'algoritmo MRP, per\u00f2, ragiona sempre a capacit\u00e0 infinita, non tenendo conto dei vincoli di produzione, per questo esso viene seguito dall'algoritmo CRP, che combina insieme l'output del MRP ed i cicli di produzione. Il CRP permette di bilanciare le risorse di produzione.\nPer dire che A \u00e8 padre di B in qt\u00e0 2, e B padre di C in qt\u00e0 3 (3 unit\u00e0 di C per produrre una unit\u00e0 di B, 2 unit\u00e0 di B per produrre una unit\u00e0 di A):\nA questi campi, possono aggiungersi altri come: \nLe informazioni.\nNell'ambito di una rappresentazione Entit\u00e0-Relazione, una distinta base \u00e8 formata da una tabella con un minimo di quattro campi: \nIn genere, \u00e8 presente anche una descrizione testuale del \"part number\" o del \"part document\".\nL'identificativo di ogni riga \u00e8 formato da \"almeno\" due campi, dalla coppia di attributi \"codice materiale padre\" e \"codice materiale figlio\", ma nulla a priori esclude che lo stesso assieme e componente figlio possano ripetersi pi\u00f9 di una volta e in altri livelli della distinta base.\nLo stesso codice materiale \u00e8 figlio di un codice e a sua volta padre di altri materiali componenti, formando un grafo ramificato ad albero. Alcuni codici materiale possono essere componente di pi\u00f9 di un assieme superiore e quindi comparire pi\u00f9 volte in distinta base (si pensi ai normalizzati o ai materiali di consumo).\nIn un \"database\" non esiste fisicamente la distinta base, ma singoli legami fra codice padre e figlio, a partire dai quali la distinta multilivello viene \"ricostruita\" ogni volta. La distinta base pu\u00f2 essere interrogata dal sistema informativo e visualizzata dall'utente in due modi:\n\"Numerical list\".\nSi dice \"numerical list\" una rielaborazione della distinta base che indica la quantit\u00e0 totale di ogni componente di acquisto e semilavorato necessarie per produrre una unit\u00e0 del prodotto finito (\"end item\"). Il \"numerical list\" \u00e8 una distinta base \"piatta\" (di un unico livello), nella quale esiste una sola occorrenza per ogni \"part number\", vale a dire che il componente \u00e8 un\u00ecvoco, e compare una sola volta senza ripetizioni.\nStruttura automatica ad albero.\nMicrosoft Excel e Open Office Calc hanno una funzione che consente di creare automaticamente una struttura ad albero della distinta base, con possibilit\u00e0 di navigarla top-down (dal nodo 0 fino alle ultime foglie) e di esplodere il dettaglio dei componenti del singolo p/n, cos\u00ec come livello per livello.\nLa funzionalit\u00e0 utilizza il livello di BOM riportato in ogni singola riga, e il primo campo calcolato con formula presente nell'area selezionata (ad esempio il campo \"costo totale item\" che avr\u00e0 delle somme intermedie, per tutti livelli della distinta ad eccezione dell'ultimo)."}
{"id": "315708", "revid": "1543377", "url": "https://it.wikipedia.org/wiki?curid=315708", "title": "Dioon spinulosum", "text": "La Dioon spinulosum \u00e8 una cicade della famiglia delle Zamiaceae, nativa del Messico.\nMorfologia.\nIl tronco, generalmente non ramificato o poco ramificato, pu\u00f2 raggiungere i 15 m di altezza e i 40\u00a0cm di diametro.\nLe foglie, di colore verde chiaro, brillanti, sono lunghe 150\u2013200\u00a0cm e possiedono ognuna 140-240 fogliolinre, disposte in paia a 180\u00b0 sul rachide centrale. Le foglioline basali, rudimentali, sono poco pi\u00f9 che delle spine; le foglioline mediane, lanceolate, lunghe 15\u201320\u00a0cm, hanno un caratteristico margine dentellato che conferisce il nome alla specie.\nCome tutte le cicadi \u00e8 una pianta dioica, cio\u00e8 con infiorescenze maschili e femminili che si sviluppano su esemplari differenti.\nI coni maschili sono fusiformi, di colore grigio chiaro, lunghi 40\u201355\u00a0cm, 7\u201310\u00a0cm di diametro.\nI coni femminili sono ovoidali, di colore grigio chiaro, lunghi 50\u201390\u00a0cm, 20\u201335\u00a0cm di diametro: sono in assoluto i coni femminili pi\u00f9 grandi tra tutte le gimnosperme, potendo raggiungere i 15\u00a0kg di peso.\nI semi sono ovoidali, lunghi 40\u201350\u00a0mm, color crema o bianchi.\nDistribuzione e habitat.\nLa sua presenza in natura \u00e8 circoscritta al Messico orientale, dove \u00e8 minacciata di estinzione a causa della limitata presenza e della progressiva scomparsa delle aree di foresta pluviale che costituiscono il suo habitat naturale.\nColtivazione e propagazione.\nLa coltivazione della D. spinulosum \u00e8 abbastanza agevole sia nelle aree tropicali e subtropicali che in quelle della fascia temperata.\nCresce ottimalmente in terreni soleggiati e alcalini, con buon drenaggio.\n\u00c8 una specie abbastanza resistente agli attacchi da parte degli infestanti: occasionalmente, quando la pianta \u00e8 in condizioni di stress, pu\u00f2 subire infestazioni da cocciniglia."}
{"id": "315721", "revid": "1381344", "url": "https://it.wikipedia.org/wiki?curid=315721", "title": "Movimento Federalista Europeo", "text": "Il Movimento Federalista Europeo (MFE) \u00e8 un movimento politico apartitico che mira alla creazione di una Federazione europea.\nStoria.\nIl Movimento Federalista Europeo venne fondato a Milano il 27-28 agosto 1943 da Altiero Spinelli e da alcuni altri antifascisti, tra i quali Nicol\u00f2 Carandini, Ernesto Rossi e Luciano Bolis, presso la casa di Mario Alberto Rollier. Esso si fonda sui principi contenuti nel Manifesto di Ventotene, elaborato nel 1941 dagli stessi Spinelli e Rossi assieme ad Eugenio Colorni, e su quelli della Dichiarazione di Chivasso, elaborata il 19 dicembre 1943 a Chivasso da vari intellettuali federalisti alpini, tra i quali \u00c9mile Chanoux, Ernest Page, Federico Chabod e Mario Alberto Rollier.\nObiettivi.\nIl punto di partenza del pensiero alla base del Movimento Federalista Europeo risiede nel considerare in crisi il modello dello stato nazionale e nel riconoscere le caratteristiche fondamentali dello stato nazionale e il sistema internazionale da esse generato come le cause principali delle due guerre mondiali e del nazifascismo. Per queste ragioni, i federalisti ritengono che si debba superare la sovranit\u00e0 assoluta degli stati per conseguire e garantire la pace e il benessere. Da un lato, il modello dello stato nazionale va superato verso il basso, ovvero introducendo modelli di organizzazione politica e sociale il pi\u00f9 vicini possibile ai cittadini, valorizzando il ruolo delle regioni, per approdare a un sistema autenticamente federale. Dall'altro lato, il modello dello stato nazionale va superato verso l'alto, con la creazione di una federazione europea ed eventualmente anche mondiale.\nIl Movimento Federalista Europeo ritiene insufficienti le soluzioni istituzionali confederative, in cui gli stati nazionali mantengano gran parte dei propri poteri della propria sovranit\u00e0. Il MFE vede nell'Unione europea una fase intermedia di progresso dell'integrazione europea, ma non il suo compimento. Si espresse a favore della costituzione europea, pur ritenendola non del tutto soddisfacente a causa dell'uso ambiguo del termine \"costituzione\", laddove non veniva creato nessun nuovo organismo politico, a causa del mantenimento del diritto di veto per gli stati membri in alcune materie e per l'insufficiente tutela dei diritti dei cittadini. Successivamente sostenne anche il Trattato di Lisbona, vedendolo come una delle tappe verso una maggiore integrazione.\nSecondo il MFE il processo di integrazione europea dovrebbe comprendere anche la sfera politica e portare alla totale cessione della sovranit\u00e0 dagli stati membri alle istituzioni europee. La Federazione europea dovrebbe godere di personalit\u00e0 giuridica internazionale esclusiva e di determinare quindi in maniera autonoma la politica estera, la politica di difesa e la politica economica europea. Gli altri settori potrebbero rimanere sotto il controllo degli stati membri o essere ceduti anch'essi al governo europeo. La Federazione dovrebbe disporre di una costituzione rigida e federale. Il MFE sostiene che con l'integrazione politica compiuta sarebbe possibile colmare il deficit di democrazia che viene imputato alle istituzioni dell'Unione europea e rendere pi\u00f9 forte la presenza europea sulla scena internazionale. La realizzazione della Federazione europea costituirebbe inoltre una spinta verso la progressiva creazione di una Federazione mondiale.\nAttivit\u00e0 e organizzazione.\nIl Movimento Federalista Europeo \u00e8 un'organizzazione politica autonoma, indipendente dai partiti politici e non ha mai partecipato a competizioni elettorali. Attualmente \u00e8 presieduto da Stefano Castagnoli, mentre la carica di segretario \u00e8 ricoperta da Luisa Trumellini. I principali organi decisionali del Movimento sono due: il Comitato Centrale (formato dai componenti eletti in sede di congresso nazionale, da un delegato per ogni regione, dai membri di diritto eletti nel Comitato federale dell'UEF e da alcuni membri cooptati) e la Direzione Nazionale (formata dai membri di diritto, che ricoprono le pi\u00f9 alte cariche all'interno del movimento, e da membri eletti in seno al Comitato Centrale).\nIl MFE costituisce la sezione italiana dell'Unione dei Federalisti Europei (UEF) e del World Federalist Movement (WFM), fondati entrambi nel 1947.\nIl MFE ha anche una sezione giovanile: la Giovent\u00f9 Federalista Europea."}
{"id": "315722", "revid": "36426", "url": "https://it.wikipedia.org/wiki?curid=315722", "title": "Monastero di San Nicol\u00f2 l'Arena", "text": "Il Monastero di San Nicol\u00f2 l'Arena (o \"la Rena\"; dove per rena si intende la rena rossa, termine dialettale che indica la sabbia vulcanica presente nel territorio) \u00e8 un complesso ecclesiastico del centro storico di Catania, situato in piazza Dante, costituito da un importante edificio monastico benedettino e da una monumentale chiesa settecentesca.\nFu fondato da monaci provenienti dall'omonimo monastero situato nei pressi di Nicolosi che a met\u00e0 del XVI secolo chiesero al senato cittadino l'autorizzazione a edificare entro le mura, poich\u00e9 minacciati dalle eruzioni dell'Etna e dalla presenza di briganti.\nData la superficie occupata, circa 210 x 130\u00a0m., \u00e8 ritenuto per estensione il secondo monastero benedettino pi\u00f9 grande d'Europa (secondo solo al Monastero di Mafra in Portogallo).\nIl monastero fu dichiarato monumento nazionale con regio decreto del 15 agosto 1869. Nel 2002 viene inserito nell'elenco del patrimonio mondiale dell'UNESCO come \"gioiello del tardo-barocco siciliano\" facente parte all'itinerario del \"tardo-barocco siciliano del Val di Noto\" e nel 2008 la Regione Siciliana dichiara di \u201cimportante interesse artistico\u201d il progetto guida riguardante la ristrutturazione del complesso dei Benedettini a Catania firmato da Giancarlo De Carlo.\nOggi \u00e8 sede del DISUM - Dipartimento di Scienze Umanistiche dell'Universit\u00e0 degli Studi di Catania.\nStoria.\nOrigini.\nIntorno alla seconda met\u00e0 del XII secolo, sulle pendici dell'Etna, venne eretta una cappella e un ricovero per i monaci infermi dei vicini monasteri di Santa Maria di Licodia e San Leone del colle Pannacchio, nei pressi di Patern\u00f2. In seguito per volere di Federico III di Sicilia, vi si costru\u00ec il monastero, che venne costituito sede principale dei cenobi, prendendo la denominazione di \"San Nicol\u00f2 la Rena\" per la devozione dei monaci a San Nicola di Bari e per la caratteristica terra sabbiosa - la rena rossa, da \"rena\" o \"arena\" che in latino indica \"sabbia\" - che ricopriva la zona. Attorno al monastero prese ben presto forma il paese di Nicolosi.\nIl cenobio negli anni si espanse superando in importanza quello di Licodia (a testimonianza di ci\u00f2 basti ricordare le numerose visite delle regine Eleonora d'Angi\u00f2 e Bianca di Navarra e il favore sempre avuto dai regnanti a partire da Federico III) e accumul\u00f2 notevoli ricchezze. \nNel 1483, i monasteri benedettini di San Placido Caloner\u00f2, San Nicol\u00f2 l'Arena, Santa Maria Nuova, Santa Maria di Licodia si costituirono in congregazione, la quale fu chiamata \u00abCongregazione dei Monaci di San Benedetto in Sicilia\u00bb. Essa fu approvata da Papa Sisto IV e furono concessi privilegi simili a quelli goduti dalla \u00abCongregazione di Santa Giustina\u00bb. \nNel 1504, con l'annessione dell'abbazia di Montecassino, la Congregazione benedettina di Santa Giustina mut\u00f2 nome, chiamandosi appunto, Congregazione cassinese. Nel 1506 all'interno di quest'ultima conflu\u00ec la Congregazione sicula.\nMa le scorribande di briganti che imperversavano nella zona (i cosiddetti \"bravi\"), favorite dal relativo isolamento di questo come del cenobio di San Leone, unite al clima rigido dell'Etna, spinsero i monaci a richiedere insistentemente il trasferimento a Catania, citt\u00e0 munita e dunque pi\u00f9 sicura e in pi\u00f9 molto ben disposta ad accogliere una congregazione cos\u00ec ricca e importante, detentrice della reliquia del Santo Chiodo, molto venerata dai catanesi, che avrebbe aumentato notevolmente la ricchezza e il prestigio della citt\u00e0. L'eruzione del 1536-1537, che distrusse il monastero di San Leone, acceler\u00f2 i tempi: i due cenobi superstiti, quello di Nicolosi e quello di Santa Maria di Licodia, con i monaci di San Leone che vi si erano rifugiati, ottennero il permesso di trasferirsi dentro le mura della vicina citt\u00e0 demaniale.\nFondazione del cenobio di Catania.\nI monaci Benedettini, trasferiti nel XVI secolo a Catania, ottennero il permesso di costruire la nuova sede del monastero entro le mura della citt\u00e0, nei luoghi attuali, allora detti \"della Cipriana\" e \"del Parco\". Iniziata la costruzione nel 1558 alla presenza del vicer\u00e9 di Sicilia Juan de la Cerda, duca di Medinaceli, nel 1578 ancora incompleto fu occupato dai monaci, e, poco dopo, venne iniziata anche la costruzione della chiesa. Nel corso del XVII secolo, con l'aumentare delle ricchezze a disposizione del cenobio, chiesa e monastero furono dotati di apparati sempre pi\u00f9 fastosi, come nel grande chiostro sistemato nel 1608 con colonne di marmo bianco e ricchi ornamenti. Nel 1669, a seguito della devastante eruzione dell'Etna, la colata raggiunse e accerchi\u00f2 Catania lambendo le mura del cenobio e lesionandolo, mentre una lingua di lava, staccandosi dalla principale, distrusse la chiesa di San Nicol\u00f2. Per ricostruirla dovettero passare moltissimi anni data la vastit\u00e0 del monastero.\nFu allora che i benedettini diedero vita ad un'imponente opera di ristrutturazione e completamento (con l'aggiunta fra l'altro della monumentale fontana marmorea nel chiostro) e contemporaneamente avviata la ricostruzione della chiesa di San Nicol\u00f2, iniziata nel 1687 su progetto dell'architetto romano Giovan Battista Contini.\nL'11 gennaio 1693, il terremoto che colp\u00ec la citt\u00e0 provoc\u00f2 anche il crollo del monastero benedettino e la morte della maggior parte dei monaci lasciandone appena tre in vita. Le strutture della chiesa, ancora in corso di costruzione, furono risparmiate, ma i lavori furono interrotti per circa vent'anni.\nIl secolo d'oro.\nInizialmente i monaci superstiti cercarono di trasferire il cenobio nella vicina localit\u00e0 di \"Monte Vergine\" e l\u00ec cominciarono persino a costruire il nuovo monastero, ma costretti dal senato cittadino ritornarono a \"La Cipriana\" nel 1702 e cominciarono la ricostruzione sulle strutture superstiti. Il progetto fu affidato al messinese Antonino Amato, che ide\u00f2 un impianto ancor pi\u00f9 monumentale del precedente, certo in sintonia con le idee di ricchezza e grandiosit\u00e0 dei monaci stessi. L'impianto cinquecentesco originale fu ampliato ad oriente con la costruzione di un secondo chiostro accanto al pi\u00f9 antico, mentre altri due chiostri avrebbero dovuto chiudere simmetricamente il complesso a nord sull'altro fianco della chiesa.\nNei successivi venti anni furono completati gli intagli in pietra dei prospetti principali ma i lavori di costruzione, ampliamento e decorazione continuarono per tutto il XVIII secolo, prima con il chiostro dei marmi, o \"di ponente\", - dove furono rimesse in opera le colonne seicentesche e la fontana - poi con l'ampliamento a nord ad opera degli architetti Francesco Battaglia e Giovanni Battista Vaccarini. Se al primo si deve l'avvio del prolungamento settentrionale verso l'alto banco lavico dell'eruzione del 1669, al secondo spetta la rottura della originaria simmetria progettuale: le sale comuni e di rappresentanza del monastero occuparono infatti l'area del \"terzo\" chiostro, preludio al definitivo abbandono del grandioso progetto originale.\nL'opera del Vaccarini fu completata dopo il 1747 dal Battaglia, che si occup\u00f2 anche di altre opere all'interno del complesso: il ponte verso la flora benedettina (ossia il giardino dei monaci ricavato sul banco lavico ad est del complesso e oggi occupato dall'Ospedale Vittorio Emanuele II), il Coro di Notte, la continuazione dei lavori della Chiesa di San Nicol\u00f2 l'Arena (interrotti a causa di crolli e cedimenti strutturali nel 1755). Nel 1767, nel presbiterio della chiesa veniva inaugurato il grande organo di Donato Del Piano, ma occorsero ancora molti anni prima che venisse voltata l'intera navata. Solo nel 1780 Stefano Ittar port\u00f2 a termine la cupola mentre la facciata progettata da Carmelo Battaglia Santangelo rimase incompiuta. Sempre Ittar si occup\u00f2 anche della sistemazione spaziale del piano antistante la chiesa, l'attuale Piazza Dante Alighieri, progettando nel 1769 la grande Esedra con i tre monumentali palazzi, non solo per questioni estetiche e religiose (la piazza era teatro di varie feste religiose, soprattutto la processione del Santo Chiodo) quanto come avvio del necessario risanamento del quartiere circostante, il cosiddetto Antico Corso, fra i pi\u00f9 poveri e malsani della citt\u00e0. A questo punto gran parte del monastero e della chiesa era gi\u00e0 completata e i monaci si dedicarono nei decenni successivi alla decorazione interna degli ambienti, a dotare di marmi pregiati e dipinti le cappelle, a mettere insieme quelle grandi collezioni artistiche, archeologiche, librarie, naturalistiche e scientifiche, che lo resero famoso in tutta Europa.\nDal XIX secolo ad oggi.\nIntorno al 1840, venivano affidati all'ingegnere Mario Musumeci i lavori di completamento dei chiostri, ultimi interventi architettonici di rilievo prima dell'incameramento al demanio dell'intero complesso nel 1866. Il monastero di San Nicol\u00f2 l'Arena fu infatti interessato dalle leggi di soppressione delle corporazioni religiose e i monaci furono costretti a lasciare l'edificio: nel 1867 avvenne il passaggio dell'intero complesso dall'ultimo abate Giuseppe Benedetto Dusmet, divenuto quello stesso anno arcivescovo di Catania, alle istituzioni cittadine.\nNegli anni successivi, il grande complesso fu adibito a vari usi e frazionato in pi\u00f9 parti. Ospit\u00f2 caserme, scuole e istituti tecnici, per un certo periodo anche il Museo civico (poi trasferito al Castello Ursino), l'osservatorio astrofisico del professor Pietro Tacchini, nonch\u00e9 il laboratorio di geodinamica di Annibale Ricc\u00f2 oggi sede del \"museo della fabbrica\", ma soprattutto divenne sede della Biblioteca Civica di Catania formatasi a partire da quella benedettina e, con i successivi ampliamenti, divenuta l'odierna istituzione delle Biblioteche riunite Civica e A. Ursino Recupero.\nDanneggiato dai bombardamenti durante la Seconda guerra mondiale, l'intero complesso, esclusa la chiesa di San Nicol\u00f2 restituita ai Benedettini, fu infine ceduto all'Universit\u00e0 degli Studi di Catania che avvi\u00f2 subito un vasto progetto di recupero e restauro condotto dal professore e architetto Giancarlo De Carlo. Tale progetto ha reso possibile l'adeguamento dell'antico complesso monastico a sede delle Facolt\u00e0 di Lettere e Filosofia e Lingue e Letterature Straniere, oggi accorpate nel Dipartimento di Scienze Umanistiche (DISUM), del predetto Ateneo.\nDescrizione.\nLa chiesa.\nLa chiesa venne costruita su progetto dell'architetto romano Giovanni Battista Contini a partire dal 1687 e conserva - oltre a pregevoli pale di Bernardino Nocchi, Stefano Tofanelli, Vincenzo Camuccini, Mariano Rossi, Ferdinando Boudard - il grande organo barocco di Donato Del Piano e la lunga meridiana (40 metri) opera di Sartorius e Peters. L'immensa fabbrica, passata da Francesco Battaglia al genero Stefano Ittar, rimase incompiuta in facciata, sebbene ancora sia evidente l'intento di portare a Catania il linguaggio architettonico ecclesiale romano.\nAll'interno \u00e8 presente il sacrario dei caduti della I e II guerra mondiale, voluto dal col. Pavone e curato dalle Guardie d'onore ai sacrari di guerra di Catania. La chiesa a croce latina \u00e8 considerata una tra le chiese pi\u00f9 grandi della Sicilia ed \u00e8 addirittura pi\u00f9 grande della Cattedrale di Sant'Agata; all'esterno si presenta incompiuta con 4 coppie di colonne mozze e il prospetto incompleto. Nonostante i lavori fossero iniziati alla fine del XVII secolo, il progetto non era ancora stato portato a conclusione all'alba del 1866 quando la struttura venno confiscata a seguito dell'emanazione delle leggi dell'Eversione dell'asse ecclesiastico.\nIl monastero.\nGli edifici monastici di San Nicol\u00f2 l'Arena occupano un'area enorme, che cinge su tre lati la grande chiesa, e che nonostante i cambiamenti subiti nell'ultimo secolo \u00e8 ancora perfettamente riconoscibile. Il monastero appare infatti diviso dal resto della citt\u00e0, di cui costituiva l'estremit\u00e0 occidentale, da un alto muro di cinta su cui si aprono i due portali principali: il primo a nord, divenuto alla fine del XIX secolo imbocco di via Biblioteca, \u00e8 situato in fondo alla via Gesualdo Clementi, continuazione della Via Antonino di San Giuliano, in origine chiamata \"Via Lanza\", in onore di Giuseppe Lanza, duca di Camastra che l'aveva tracciata subito dopo il terremoto del 1693; il secondo, affacciato su piazza Dante, in corrispondenza dell'antico monastero cinquecentesco, di cui i monaci avevano cominciato la ricostruzione dopo il grande sisma. \nDa questo secondo portale si accede all'enorme corte esterna che aveva pi\u00f9 funzioni, principalmente di filtro tra il mondo esterno laico e quello religioso dell'edificio. Addossati al muro di cinta erano vari locali di servizio comprese le cavallerizze (scuderie), le stalle e le carretterie (rimesse per i veicoli). \nCircondato da questo grande cortile sorge in tutta la sua imponenza il monastero vero e proprio, celebrato da Patrick Brydone, in viaggio in Sicilia nel 1773, che lo defin\u00ec la \"Versailles siciliana\". Esso presenta un basso piano terreno, con porte che si affacciano sul cortile, su cui poggiano i due piani principali. La costruzione del piano terreno, non appartenente alla tradizionale modalit\u00e0 costruttiva delle congregazioni religiose catanesi, fu dovuta alla volont\u00e0 di allineare il secondo piano al livello del banco lavico del 1669, alto circa dodici metri, dove, nei progetti dell'ambizioso cenobio, dovevano sorgere le altre ali del palazzo. La soluzione, unita al filtro costituito dal muro di cinta che isolava il cenobio dalla citt\u00e0, comport\u00f2 per\u00f2 anche numerosi accorgimenti, tanto funzionali quanto decorativi, che rendono ulteriormente originale nel panorama degli edifici religiosi catanesi quello benedettino di San Nicol\u00f2: il primo piano risult\u00f2 infatti gerarchicamente simile al secondo, presentando anch'esso grandi balconi alle finestre e una maggiore apertura verso l'esterno tutt'altro che monastica. \nLe due facciate meridionale e orientale dispiegano nelle loro superfici tutto il repertorio tardobarocco e churrigueresco dei maestri lapicidi accorsi a Catania da tutta la Sicilia per prender parte alla ricostruzione. Un'infinita serie di volute, fiori, frutti, mascheroni mostruosi, putti, e ninfe che adornano le mostre delle finestre e i balconi mentre le paraste giganti, bugnate a punta di diamante e coronate da capitelli corinzi, denunciano la loro natura essenzialmente ornamentale nel cornicione sovrastante che non vi poggia direttamente a causa di una frangia decorativa fatta di volute e conchiglie che sembra pendere dal cornicione. \nAl centro della facciata principale, ad interrompere la sua sfarzosa teatralit\u00e0 barocca, Carmelo Battaglia Santangelo verso la fine del XVIII secolo inser\u00ec il maestoso portale ormai quasi neoclassico nella sua semplice linearit\u00e0. La struttura interna dell'edificio appare estremamente simmetrica con i due vasti chiostri quadrati sui cui lati corrono lunghi corridoi che si intersecano tutti ortogonalmente e su cui si aprono le porte delle celle dei monaci e dei frati, dell'appartamento dell'abate e di quello del re, allineati sulle facciate esterne. I collegamenti verticali sono assicurati da numerose scale, tra cui la principale \u00e8 il grande scalone a tenaglia di Girolamo Palazzotto, adorno di stucchi neoclassici.\nI chiostri.\nIl primo chiostro, quello di levante, \u00e8 occupato da un folto giardino e circondato per intero di portici retti da pilastri e archi a tutto sesto, con una terrazza continua soprastante. Essi furono inizialmente costruiti da Francesco Battaglia solo sul lato settentrionale a reggere il corridoio del \"Coro di notte\" al secondo piano. All'ingegnere Mario Musumeci furono affidati, nel XIX secolo, i lavori di completamento del chiostro di cui copr\u00ec con nuovi portici gli altri tre lati replicando quello esistente, risistem\u00f2 i giardini e aggiunse al centro l'originale \"Caffeaos\" neogotico, decorato di maioliche variopinte.\nIl secondo chiostro o \"chiostro dei marmi\", a ponente, \u00e8 il pi\u00f9 antico e fu infatti costruito sulle rovine dell'edificio precedente, di cui sono riconoscibili alcuni tratti delle fondazioni cinquecentesche nei sotterranei. In origine non ospitava come l'altro chiostro un giardino, bens\u00ec un lastricato monumentale in ciottoli e pietra lavica di cui ancora si intravedono alcune parti sotto lo sterrato, mentre al centro sta ancora la grande fontana marmorea seicentesca. Ai lati sono addossati i portici sorretti da colonne di marmo bianco, anch'esse seicentesche e appartenenti al primo impianto, rimesse in opera nel settecento. Tra i due chiostri corre il cosiddetto \"corridoio dell'orologio\", il pi\u00f9 lungo dell'edificio (214 m), che unisce quest'ala del monastero, la parte privata, con quella di rappresentanza, dove si svolgeva la vita comune del cenobio. Nei progetti originari, questa nuova ala avrebbe dovuto presentare due chiostri speculari a quelli pi\u00f9 antichi a sud della chiesa, ma con l'affidamento dei lavori di costruzione al Vaccarini a partire dal 1739, dopo che il Battaglia aveva gi\u00e0 cominciato la costruzione del noviziato, il progetto fu notevolmente modificato. L'architetto palermitano prolung\u00f2 il corridoio dell'orologio fino ai suoi limiti ideali gi\u00e0 tracciati, ma invece dei chiostri, ai due lati, costru\u00ec l'antirefettorio, i due refettori, le cucine, la grande biblioteca e il museo senza seguire alcuno schema simmetrico e ingegnandosi nella scelta di forme sempre diverse per ogni locale, concezione quanto mai barocca.\nIl seminterrato seicentesco.\nIn questa parte del monastero particolarmente interessante \u00e8 la biblioteca universitaria ricavata negli immensi sotterranei del monastero dove, oltre ai resti delle fondazioni cinquecentesche, si possono ammirare, nella Emeroteca, i mosaici di un'antica domus romana risalente al II secolo d.C., tra cui uno in pregiato \"opus sectile\", rinvenuti durante gli scavi negli anni ottanta, riportati alla luce e restaurati. In particolare, \u00e8 stata rinvenuta una sezione di mosaico in Opus tessellatum appartenente al Peristilio della domus e un Triclinio appartenente ad un'altra domus risalente al II secolo a.C. Il vano che ospita il triclinio \u00e8 stato ribattezzato come \"stanza della tavola imbandita\" poich\u00e9 le pareti presentano un affresco risalente al I secolo d.C. raffigurante un drappeggio per ornare la tavola. \nGli studenti possono fruire comodamente degli ambienti della biblioteca e dell'emeroteca grazie anche ad un ponte sospeso sopra l'area archeologica che funge da corridoio. Il ponte si trova sospeso grazie ad un sistema di tiranti in acciaio che spingono tutti i pesi sulle pareti cosicch\u00e9 non vi sono pilastri che intacchino i mosaici romani.\nIl seminterrato durante la confisca si ridusse quasi a magazzino e durante la seconda guerra mondiale fu usato come rifugio antiaereo; soltanto con i lavori di recupero dell'universit\u00e0 negli anni novanta emersero i resti archeologici sotto il pavimento del piano cantinato.\nIl refettorio grande.\nLa costruzione del noviziato che, come dice lo stesso nome, ospitava i novizi del monastero, per lo pi\u00f9 appartenenti alle migliori famiglie aristocratiche catanesi e siciliane, fu cominciata da Francesco Battaglia che riprodusse specularmente l'impianto dei due chiostri esistenti con il corridoio affacciato sul chiostro e le stanze dei novizi allineate sulla facciata esterna, ma la costruzione del grande refettorio sull'altro lato del corridoio da parte del Vaccarini modific\u00f2 profondamente questa primitiva concezione sacrificando la simmetria alla grandiosit\u00e0 e allo sfarzo. \nL'antirefettorio \u00e8 un'ampia sala rotonda da cui si accede ai due refettori e alle cucine; decorato da massicce colonne tuscanine binate, che reggono una spessa trabeazione e da statue di putti e di personificazioni delle virt\u00f9 in stucco, \u00e8 sormontato da una grande cupola riportata solo nel 1981 al suo livello originario; era stata infatti rialzata di cinque metri per ospitare la Specola dell'osservatorio astrofisico. Il refettorio presenta una forma allungata, un rettangolo con due semicerchi alle due estremit\u00e0, e una volta altissima illuminata da numerose finestre, che fanno sembrare questo grande ambiente pi\u00f9 una chiesa che un refettorio. Lungo tutto il perimetro della sala corre una sorta di marciapiede, in cotto siciliano, (come lo defin\u00ec Federico De Roberto) dove erano collocati i tavoli dove i monaci consumavano i pasti, e al centro vi \u00e8 un grande tappeto di maioliche siciliane decorate a mano, da qualche anno restaurate, che ridanno vita a quella che era l'originalit\u00e0 della grande sala. L'ampia volta fu affrescata al centro da Giovanni Battista Piparo, con una \"Gloria di San Benedetto\", unica decorazione pittorica sopravvissuta della sala che per il resto oggi, sede dell'Aula Magna \"Santo Mazzarino\" del Dipartimento di Scienze Umanistiche dell'almo studio catanese, appare uniformemente bianca.\nLe biblioteche riunite \"civica e A. Ursino Recupero\".\nOggi i locali del museo, della biblioteca e del refettorio piccolo sono occupati dalle Biblioteche riunite Civica e A. Ursino Recupero. Nate a partire dalle collezioni librarie benedettine confiscate nel 1866 a cui si aggiunsero le biblioteche delle altre congregazioni religiose catanesi che formarono la biblioteca comunale nel 1869. Ampliate negli anni seguenti con la Biblioteca-Museo Mario Rapisardi e soprattutto con il lascito del Barone Antonio Ursino Recupero nel 1925 essa oggi possiede circa 270.000 volumi oltre a manoscritti, pergamene, corali, erbari (secchi e a stampa), cinquecentine, libri rari e di pregio, disegni, stampe, giornali e periodici e foto. Le antiche sale del museo, unite assieme da grandi arcate mistilinee furono edificate per ospitare le vaste collezioni d'arte dei monaci, poi passate al demanio, con cui fu creato il primo nucleo del museo civico, e trasferite negli anni trenta del XX secolo a Castello Ursino. \nOggi tutte le cinque sale del ex-museo contengono libri e tre di esse sono destinate alla consultazione, lettura, direzione. Il refettorio piccolo \u00e8 di forma ovale e sormontato da un'alta volta adorna di stucchi, ma l'ambiente certamente pi\u00f9 grandioso \u00e8 la vasta sala della biblioteca, detta \"Sala Vaccarini\", in onore del suo architetto, che sulla porta principale porta la data 1733; rettangolare, su due piani, rischiarata da grandi finestre ovali, con le alte scaffalature e il ballatoio in legno scolpito, il pavimento in maiolica di Vietri e la volta affrescata da Giovanni Battista Piparo con il \"trionfo delle scienze, delle arti e delle virt\u00f9\". La Sala \u00e8 rimasta immutata dal settecento anche nella disposizione dei volumi, divisi per facolt\u00e0.\nLe biblioteche custodivano il Tabulario del monastero e quello proveniente dal Monastero di Santa Maria di Licodia."}
{"id": "315723", "revid": "1005847", "url": "https://it.wikipedia.org/wiki?curid=315723", "title": "Calendario delle elezioni nel Regno d'Italia", "text": "Elenco delle elezioni politiche svoltesi nel Regno d'Italia, per il rinnovo della Camera dei deputati. Il Senato del Regno, com'\u00e8 noto, non era elettivo, ma i suoi membri erano nominati a vita dal Re.\nLe elezioni del marzo 1929 e marzo 1934 si svolsero, sotto il regime fascista, in forma plebiscitaria. Gli elettori potevano votare S\u00cc o NO per approvare la lista dei deputati designati dal Gran consiglio del fascismo.\nLa Camera dei deputati venne soppressa il 19 gennaio 1939 e sostituita dalla Camera dei fasci e delle corporazioni, composta da \"consiglieri nazionali\" non elettivi, ma nominati per decreto in virt\u00f9 delle cariche ricoperte in organismi politici o corporativi. Inaugurata il 23 marzo 1939, la Camera dei fasci e delle corporazioni fu poi soppressa, dopo la caduta del fascismo, il 2 agosto 1943."}
{"id": "315727", "revid": "287204", "url": "https://it.wikipedia.org/wiki?curid=315727", "title": "Luttazzi", "text": ""}
{"id": "315729", "revid": "1048993", "url": "https://it.wikipedia.org/wiki?curid=315729", "title": "Jacques Doniol-Valcroze", "text": "Biografia.\nDopo la fine della seconda guerra mondiale il giovane Doniol-Valcroze lavor\u00f2 come giornalista e critico cinematografico per varie pubblicazioni (Cin\u00e9monde, la Revue du cin\u00e9ma, France Observateur, l'Express), firmandosi a volte con il suo vero nome, altre con lo pseudonimo di \u00c9tienne Loinod. Nel 1951 fond\u00f2, insieme ad Andr\u00e9 Bazin, i Cahiers du cin\u00e9ma di cui sar\u00e0 prima redattore capo e, poi, direttore.\nDalla seconda met\u00e0 degli anni cinquanta si dedic\u00f2 al cinema come regista, sceneggiatore ed attore. La sua produzione cinematografica ha solitamente un tono ironico e a volte perfino caustico; fa eccezione \"La maison des bories\", dove vir\u00f2 verso un registro romantico. Lavor\u00f2 in diverse occasioni, sia come regista che come attore, anche per la televisione.\nMor\u00ec a Cannes per un attacco cardiaco il 6 ottobre 1989.\nFilmografia.\nSceneggiatore.\nSe non diversamente indicato, la regia \u00e8 dello stesso Jacques Doniol-Valcroze:"}
{"id": "315730", "revid": "254059", "url": "https://it.wikipedia.org/wiki?curid=315730", "title": "Distretto di Del\u00e9mont", "text": "Il distretto di Del\u00e9mont (\"Delsberg\" in tedesco) \u00e8 un distretto del Canton Giura, in Svizzera. Confina con i distretti di Franches-Montagnes a sud-ovest, di Porrentruy a nord-ovest, con la Francia (dipartimento dell'Alto Reno in Alsazia) ed il Canton Basilea Campagna (distretto di Laufen) a nord, con il Canton Soletta (distretti di Thierstein a nord-est e di Thal a sud-est) e con il Canton Berna (distretto di Moutier) a sud. Il capoluogo \u00e8 Del\u00e9mont.\nSuddivisioni.\nAmministrativamente \u00e8 diviso in 19 comuni:\nFino al 1976 fece parte del distretto anche il comune di Reb\u00e9velier, in seguito passato al distretto di Moutier (dal 2010 confluito nel circondario del Giura Bernese); il comune di Vellerat fece parte del distretto dal 1996 fino alla sua fusione con Courrendlin nel 2019."}
{"id": "315733", "revid": "125229158", "url": "https://it.wikipedia.org/wiki?curid=315733", "title": "Pratoni del Vivaro", "text": "I Pratoni del Vivaro sono un altopiano dei Colli Albani, nonch\u00e9 una frazione appartenente per met\u00e0 al comune di Rocca di Papa e per met\u00e0 al comune di Velletri, in provincia di Roma, nel Lazio.\nGeografia fisica.\nTerritorio.\nSono posti ad una quota di circa 580 m s.l.m. delimitati a sud dal Monte Artemisio (939\u00a0m), a nord dal Maschio delle Faete (956\u00a0m) e dal Monte Cavo (949\u00a0m), le cime pi\u00f9 alte dei Colli Albani.\nTra il 1936 ed il 1953 fu prosciugato un piccolo laghetto nella zona, chiamato \"Pantano della Doganella\" a causa della modesta profondit\u00e0, e che si pensa fosse usato in epoca romana come vivaio ittico, tipico utilizzo delle risorse idriche da parte di questi ultimi.\nSono raggiungibili da sud da Artena, da nord da Grottaferrata attraverso la via Anagnina, da nord-est da Rocca Priora, da est salendo da Carchitti, da ovest da Velletri e Rocca di Papa attraverso la Strada statale 217 Via dei Laghi.\nClima.\nIl clima dei Pratoni del Vivaro \u00e8 caratterizzato da forte umidit\u00e0 e scarsa ventilazione ed \u00e8 soggetto al fenomeno dell'inversione termica notturna in condizioni anticicloniche. Questo significa che tra il d\u00ec e la notte possono verificarsi escursioni termiche rilevanti. In inverno, a causa di questo fenomeno, la temperatura notturna pu\u00f2 raggiungere molti gradi sotto lo zero. La neve \u00e8 fenomeno frequente.\nStoria.\nLa zona, delimitata dall'importante \"passo dell'Algido\", fu un importante crocevia di movimenti umani sin dall'epoca arcaica, tanto da essere menzionata dagli storici Tito Livio e Dionisio di Alicarnasso.\nL'Algido fu un avamposto degli Equi, alleati dei Volsci contro Roma, sin dal V secolo a.C.. Il toponimo utilizzato in passato fu con molta probabilit\u00e0 coniato per le caratteristiche climatiche particolarmente rigide del luogo. Gli stessi Tito Livio e Dionisio di Alicarnasso, insieme a Strabone ed Ovidio, affermarono inoltre che vi fosse un piccolo villaggio di nome \"Algidum\", ma altri storici smentiscono categoricamente l'ipotesi, anche in virt\u00f9 delle citate condizioni climatiche.\nUna significativa scoperta archeologica \u00e8 la \u201ctomba della principessa\u201d del Vivaro (Rocca di Papa), avvenuta nella seconda met\u00e0 del secolo scorso in modo del tutto accidentale grazie a dei lavori in corso tra la zona \u201cColle dei Morti\u201d e il piccolo lago \u201cIl Pantano della Doganella\u201d, ormai inesistente. In un primo momento sia il sarcofago (risalente al 720 a.C. circa \u2013 VIII secolo a.C.) sia gli oggetti contenuti al suo interno sono stati dispersi, per poi essere stati rinvenuti in un secondo momento (tra gli anni '70 e '80 del Novecento) grazie alle ricerche archeologiche di Bruno Martellotta e Franco Arietti (membri del Gruppo Archeologico Latino ). Il sontuoso corredo femminile vanta di oggetti d\u2019oro, di bronzo, d\u2019argento, d\u2019ambra, tra cui oggetti di mobilia e gioielli ornamentali. (http://www.osservatoriocollialbani.it/2019/12/13/la-tomba-della-principessa-del-vivaro-di-rocca-di-papa-di-3000-anni-fa/) ; (Curatore Giovanni Venditti, opera commissionata dal Consorzio Acquedotto della Doganella e dal Comune di Rocca Priora, Lago Regillo e l'Acquedotto Doganella fra Storia e Leggenda, Rocca Priora, Tipolitografia Emmezeta, Aprile 2005, pp.14-15) . \nLa frazione.\nNei Pratoni sorge una piccola frazione, Vivaro, abitata da circa trecento persone e nella quale \u00e8 situato l'Osservatorio astronomico Franco Fuligni dove \u00e8 stata installata una stazione meteorologica intitolata a Edmondo Bernacca.\nIl CONI e Vivaro.\nNei territori del Vivaro, il \"Comitato Olimpico Nazionale Italiano\" ha istituito, nel 1959, un centro ippico, che venne usato per la prima volta durante le Olimpiadi Estive di Roma del 1960. Il centro \u00e8 stato visitato anche dalla Regina Elisabetta II del Regno Unito."}
{"id": "315740", "revid": "1543377", "url": "https://it.wikipedia.org/wiki?curid=315740", "title": "Richard Trevithick", "text": "Biografia.\nNacque in un piccolo villaggio della Cornovaglia, parte della parrocchia di Illogan, tra Camborne e Redruth.\nProgett\u00f2 la prima locomotiva a vapore funzionante. Il suo principale interesse, durante gli anni della formazione, non furono le materie scolastiche, ma lo sport, e, data la sua notevole statura, era soprannominato \"il gigante della Cornovaglia\", oltre che avere, verso i 18 anni, la reputazione di essere uno dei migliori lottatori della regione stessa.\nCome normale per quei tempi, Trevithick cominci\u00f2 a lavorare nella miniera di Wheal Treasury dove il padre era gi\u00e0 impiegato, e dove rivel\u00f2 ben presto attitudini all'ingegneria. Dopo aver migliorato il motore del Bull Steam, venne promosso ingegnere alla miniera di Penzance, dove svilupp\u00f2 un motore ad alta pressione funzionante che venne presto molto richiesto nelle zone minerarie della Cornovaglia e del Galles del Sud per trasportare i minerali e i detriti delle lavorazioni.\nOpere.\nSperiment\u00f2 la produzione di una locomotiva a vapore. Cominci\u00f2 con una macchina in miniatura e, prima del 1796, ne aveva prodotta una perfettamente funzionante. La caldaia e il motore erano un pezzo unico: l'acqua calda veniva versata nella caldaia e un metallo riscaldato vi veniva inserito, producendo del vapore che riusciva a far muovere il motore stesso. A questo punto, era giunto il momento di costruire un motore a grandezza \"naturale\", non in miniatura, adatto alle strade: la vigilia di Natale del 1801 lo us\u00f2 per trasportare alcuni amici in gita. Le caratteristiche principali di questa locomotiva erano una caldaia cilindrica orizzontale e un singolo pistone/cilindro all'interno. Il pistone, mosso avanti e indietro nella sua sede dalla pressione del vapore, era collegato a una biella, che a sua volta trasmetteva il movimento a una ruota. Venne soprannominata \"puffing devil\", il \"diavolo sbuffante\", anche se poteva percorrere solo brevi tragitti poich\u00e9 Trevithick non aveva ancora trovato il modo di mantenere il vapore alla pressione richiesta/necessaria abbastanza a lungo.\nNonostante questi problemi iniziali, part\u00ec per Londra dov'era intenzionato a mostrare ad eminenti studiosi dell'epoca, tra cui Humphrey Davy, la sua invenzione. Anche James Watt aveva preso in considerazione l'idea di usare una tecnologia simile, ma l'aveva accantonata ritenendola troppo rischiosa. I suoi argomenti si basavano sul fatto che, a suo avviso, il vapore ad alte temperature avrebbe causato delle esplosioni alquanto pericolose. Successivamente, Trevithick accus\u00f2 Watt e il socio, Matthew Boulton, d'aver usato la loro influenza per convincere il Parlamento ad emanare una legge che bandisse i suoi esperimenti con le locomotive a vapore. Nel 1803, una societ\u00e0, la \"Vivian &amp; West\", accett\u00f2 di finanziare gli esperimenti. Richard Trevithick espose la sua locomotiva nella capitale, ma dopo solo qualche giorno si verificarono delle difficolt\u00e0 che impedivano il traino di una vettura. Ci\u00f2 caus\u00f2 il disappunto dei finanziatori che si ritirarono dal progetto.\nTrevithick fu abbastanza abile da trovare velocemente un altro finanziatore, Samuel Homfray, proprietario delle acciaierie Penydarren a Merthyr Tydfil e, nel febbraio 1804 fu in grado di produrre il primo motore a vapore che potesse correre senza problemi sui binari.\nLa locomotiva, chiamata \"Penydarren\", con un singolo cilindro verticale, un volano di circa 8 piedi e una biella molto lunga, poteva trasportare 10 tonnellate di ferro, 70 passeggeri e 5 vagoni dalle acciaierie al canale della citt\u00e0. Un tragitto di 9 miglia, durante il quale la locomotiva riusciva a raggiungere la velocit\u00e0 di 5 miglia orarie. Trevithick usava l'accorgimento molto importante di lasciar uscire dal comignolo il vapore di scarico del cilindro, producendo in questo modo un \"risucchio\", detto tiraggio, che attirava l'aria in maniera molto pi\u00f9 potente attraverso la caldaia, favorendo la combustione.\nMa la Penydarren riusc\u00ec a compiere solo 3 viaggi, durante ognuno dei quali il motore, pesante ben 7 tonnellate, ruppe i binari in ghisa. Homfray concluse quindi che l'invenzione non fosse comunque competitiva e che difficilmente avrebbe potuto ridurre i costi di trasporto per la sua industria, decidendo d'abbandonare il progetto. Sempre nel 1804 produsse la locomotiva Coalbrookdale."}
{"id": "315741", "revid": "2108263", "url": "https://it.wikipedia.org/wiki?curid=315741", "title": "Sigismondo (re dei Burgundi)", "text": "Biografia.\nEra figlio del re dei Burgundi, Gundobado e della moglie, Caratena.\nMario di Avenches, nelle sue cronache cita Sigismondo', descrivendo la morte del padre, dicendo che gli succedette (\"filius eius Sigismundus rex\"). Anche Gregorio di Tours lo cita come figlio e successore di Gundobado.\nTra il 494 e il 496, nella continuazione della politica di alleanza con gli Ostrogoti, Sigismondo spos\u00f2 una figlia di Teodorico il Grande, di cui Gregorio di Tours omette il nome; secondo Giordane era Ostrogota (ca. 480-520), una delle due figlie illegittime che Teodorico ebbe da una concubina quando era ancora in Mesia (l'altra, Teodogota, divenne la regina consorte dei Visigoti, sposando Alarico II). Probabilmente questo matrimonio port\u00f2 ad un patto tra Ostrogoti e Burgundi, che, secondo lo storico Herwig Wolfram, fu stipulato nel 496.\nDal 501 fu co-reggente del regno assieme al padre, mostrando gi\u00e0 le sue doti. A seguito dell'intervento di Alcimo Ecdicio Avito, vescovo di Vienne, abbandon\u00f2 l'arianesimo e si convert\u00ec al cattolicesimo ortodosso, impegnandosi a diffonderlo anche tra i suoi sudditi. Si rec\u00f2 in pellegrinaggio a Roma, dove incontr\u00f2 il papa Simmaco (498-514)In politica, si appoggi\u00f2 all'imperatore Anastasio I, che lo elev\u00f2 a Patrizio.\nNel 515, secondo Gregorio di Tours, fece costruire il Monastero dedicato a San Maurizio ad Agaunum, sul luogo dove, secondo la tradizione, la legione Tebea era stata massacrata per ordine dell'imperatore, Massimiano, augusto insieme a Diocleziano.\nFu re dei Burgundi a partire dal 516, quando succedette a suo padre Gundobado. Port\u00f2 avanti la politica di conversione dei Burgundi, dall'arianesimo all'ortodossia cristiana, senza riuscire a conquistare completamente la fiducia degli ortodossi Gallo-romani. Nel 517, ad Epaon (oggi Saint-Romain-d'Albon), tenne un Concilio, dove vennero adottate severe misure contro l'eresia ariana, suscitando qualche malcontento tra i Burgundi ma sancendo la loro conversione all'ortodossia nicena. \nNella Pasqua di quello stesso anno Sigismondo aveva pubblicato, dopo averlo portato a termine, il \"Liber Constitutionum\", il codice che aveva iniziato suo padre Gundobado a partire dalla fine del V secolo.\nRimasto vedovo, Sigismondo si spos\u00f2 in seconde nozze con una donna di cui non ci \u00e8 pervenuto il nome.Gregorio di Tours, nella sua \"Historia Francorum\", tramanda la storia secondo cui nel 522 Sigismondo avrebbe fatto uccidere suo figlio Sigerico (avuto dalla prima moglie), accusato dalla matrigna di aver attentato al suo onore. Anche il vescovo Mario di Avenches, nelle sue cronache cita Sigerico (\"Segericus filius Sigimundi regis\") col racconto della sua tragica morte avvenuta ingiustamente, per ordine del suo stesso padre.Pentitosi immediatamente del gesto, Sigismondo si sarebbe ritirato nel monastero di San Maurizio ad \"Agaunum\" (oggi Saint-Maurice, nel Canton Vallese, in Svizzera).\nL'aver ucciso il nipote di Teodorico gli fece perdere l'appoggio dei potenti alleati Ostrogoti: ne approfittarono i Franchi che da tempo volevano estendere i loro domini alla Borgogna. \n&lt;br&gt;A partire dal 523, Sigismondo dovette fronteggiare una serie di incursioni armate da parte del re dei Franchi della valle della Loira, Clodomiro, che era spinto nell'impresa da sua madre, Clotilde, che secondo il vescovo Gregorio di Tours (536 \u2013 597), era la figlia del re dei Burgundi, Chilperico II.\n&lt;br&gt;Clodomiro cattur\u00f2 Sigismondo con la moglie e i figli e lo port\u00f2 ad Orl\u00e9ans, dove venne tenuto prigioniero e, secondo Gregorio di Tours, fu decapitato e fatto gettare con i famigliari in un pozzo a Colombe.Clodomiro per\u00f2 poi fu sconfitto e ucciso dal fratello di Sigismondo, Gondomaro, che gli era succeduto sul trono. Secondo Mario di Avenches, invece, furono i Burgundi a tradire e consegnare il loro re a Clodomiro.\nIl resti di Sigismondo, poi, furono traslati nel monastero di San Maurizio ad \"Agaunum\" (oggi Saint-Maurice, nel Canton Vallese, in Svizzera).\nIl culto.\nL'aver portato i Burgundi a convertirsi al cattolicesimo fece s\u00ec che Sigismondo venisse acclamato Santo. La sua fine crudele port\u00f2 la popolazione ad attribuirgli anche il titolo di martire. \nNel 1365, l'imperatore Carlo IV and\u00f2 a visitare il monastero di San-Maurice, fece riesumare il corpo del Santo, fece deporre una parte dei resti, tra cui la testa, in una cassa d'argento, che poi port\u00f2 a Praga, dove la cassa venne deposta nella Cattedrale. \n&lt;br&gt;San Sigismondo viene venerato a Praga ed \u00e8 tra i santi patroni della Repubblica Ceca. La sua Memoria liturgica cade il 1\u00ba maggio.\nUna parte dei resti del santo si trovano anche nella cattedrale di Frisinga, di cui san Sigismondo \u00e8 patrono.\nA San Sigismondo \u00e8 anche dedicata la Basilica di Rivolta d'Adda.\nInoltre, parte del corpo, forse della testa, di san Sigismondo \u00e8 conservata nella Chiesa Cattedrale di Forl\u00ec.\nDiscendenti.\nSigismondo, dalla prima moglie, Ostrogota ebbe due figli:\nSigismondo, dalla seconda moglie ebbe un figlio:"}
{"id": "315744", "revid": "1429175", "url": "https://it.wikipedia.org/wiki?curid=315744", "title": "Ando Gilardi", "text": "Da partigiano prese il nome Ando e lo mantenne per tutta la vita.\nBiografia.\nAndo Gilardi nacque ad Arquata Scrivia, in provincia di Alessandria, nel 1921. Cominci\u00f2 ad occuparsi di fotografia nel 1945, subito dopo la Seconda guerra mondiale. Per conto di una commissione inter-alleata incaricata di raccogliere prove per i processi ai criminali nazi-fascisti, restaur\u00f2 e riprodusse immagini belliche. Fu fondatore della Fototeca Storica Nazionale che oggi porta il suo nome. Lavor\u00f2 come giornalista prima al quotidiano \"l'Unit\u00e0\", in seguito nei rotocalchi \"Lavoro\" e \"Vie Nuove\", proseguendo anche nell'attivit\u00e0 di ricerca fotografica. Tra gli anni cinquanta e gli anni sessanta, con le sue riprese etnografiche, collabor\u00f2 con Ernesto de Martino (Universit\u00e0 di Sassari), Tullio Seppilli (Universit\u00e0 di Perugia) e Diego Carpitella (Istituto Etnomusicale dell'accademia di Santa Cecilia in Roma).\nDal 1962 si \u00e8 dedicato esclusivamente alla fotografia, alla ricerca storica e all'organizzazione di mostre ed esposizioni . Ha partecipato alla ricerca iconografica per la realizzazione delle monumentali enciclopedie \"Universo\" e \"Le Muse\" ed ha collaborato a numerose riviste del settore. \u00c8 stato direttore tecnico per alcuni anni di \"Popular Photography Italiana\", e dal 1969 al 1989 anche cofondatore e condirettore dei periodici \"Photo 13 (per il quale ha ottenuto il Premiolino 1973) , Phototeca, Index, Storia Infame..., Materiali\", presso la redazione della Fototeca Storica Nazionale. Dal 1984 al 2010 ha collaborato a \"Progresso Fotografico\" (che successivamente cambi\u00f2 la testata in PCphoto) curando la rubrica \"Libri\".\nNel \"Pioniere dell'Unit\u00e0\" del 1965 e del 1966 furono pubblicati suoi racconti: \"Prego sorrida, Come e come scrivere con la macchina fotografica, Vacanze intelligenti. Gira!, L'arte del ritratto non \u00e8 difficile e Cicci! Cicci! Un trucco per i gruppi.\" \nIl rigore delle sue ricerche per la storia della fotografia \u00e8 stato pari all'interesse con cui sperimentava la \"fotografia d'avanguardia\". Interessante la pubblicazione su PHOTO 13 della sua ricerca sul fotodinamismo futurista di Anton Giulio Bragaglia in relazione alla fotografia movimentista dei primi anni settanta cos\u00ec come i falsi reportage di guerra di Bruno Vidoni. Nel decennio 1977-1987 ha collaborato come consulente fotografico, e svolto alcuni corsi per il Centro Televisivo Universitario (CTU) della Statale di Milano diretto dal prof. Giovanni Degli Antoni e successivamente dalla dott. Patrizia Ghislandi. Negli anni seguenti, Gilardi ha diretto la realizzazione di alcuni dei primi libri elettronici interattivi realizzati in Italia: \"Ipotesi di corso sulla Fotografia e Progetto Giotto\" su videodisco e \"Museum of Museums of Italian Renaissance Art\", su cd ROM, realizzato in Giappone. \nNel 1978, in occasione della manifestazione Venezia 79 La fotografia, in programma per l'anno seguente \u00e8 stato tra le voci critiche, protestando sulla scelta dei fotografi da esporre e sulla composizione del comitato scientifico. \nTra le mostre va citata anche \"La Gioconda di Lvov\", una mostra itinerante foto-letteraria di immagini spontanee e testi relativi ai fatti dello Sterminio, concepita in collaborazione con un affiatato gruppo di studiosi di storia e di Istituti Storici della Resistenza. Trasferitosi nel 1993 nella sua dimora piemontese, nel paese d'origine dei genitori, ha continuato a contribuire agli studi nel campo fotografico attraverso Internet. Ha proseguito il suo percorso di storico dei procedimenti di fabbricazione delle immagini, sperimentando in prima persona le nuove tecniche di produzione digitale, e per due anni (2002-2004) ha animato lo spazio espositivo della Biblioteca Civica di Acqui Terme, \"La Fabbrica dei Libri\", con l'allestimento di mostre didattico-artistiche a cadenza bimestrale. Nell'agosto 2008 ha creato \u201cTubArt\u201d il suo canale personale su YouTube. La sua pagina Facebook, aperta nel 2010 con il nome \"Fototeca Storica Nazionale Ando Gilardi\" e rinominata, per ragioni di netiquette, solo col suo nome l'anno successivo \u00e8 stata molto frequentata e piena di spunti per gli amanti della fotografia e dei temi cari al maestro.\nMuore il 5 marzo 2012 all'et\u00e0 di 91 anni.\nIl gruppo Foto/gram.\nTappa fondamentale nella vita e nell'opera di Ando Gilardi fu il 1979, con la cofondazione del gruppo Foto/gram. Durante i cinque anni successivi, questo complesso di sperimentatori composto da insegnanti e studenti svolse presso moltissime scuole italiane corsi innovativi sull'uso della fotografia nella didattica, pubblicando tre manuali ad uso degli insegnanti e realizzando la Tri-camera Obscura, una macchina fotografica per usi didattici."}
{"id": "315749", "revid": "125895638", "url": "https://it.wikipedia.org/wiki?curid=315749", "title": "Todo modo (film)", "text": "Todo modo \u00e8 un film grottesco italiano del 1976 diretto da Elio Petri. Liberamente ispirato all'omonimo romanzo di Leonardo Sciascia, \u00e8 l'ultimo del connubio cinematografico, ma anche politico e ideologico, del regista Elio Petri e l'attore Gian Maria Volont\u00e9, sodalizio che contribu\u00ec alla fortuna del cinema politico italiano degli anni settanta. Rappresenta il ritratto degli uomini di potere deviati della Democrazia Cristiana. La prima del film fu il 30 aprile 1976.\nRealizzato nello stesso periodo di \"Cadaveri eccellenti\" (1976) di Francesco Rosi, anch'esso ispirato a un'opera di Sciascia, \"Todo modo\" contribuisce allo sforzo del cinema italiano nell'interrogarsi sul futuro politico di un paese in piena crisi. Nel 2014 il film \u00e8 stato restaurato, grazie all'opera della Cineteca di Bologna e del Museo Nazionale del Cinema di Torino.\nTrama.\nDurante una misteriosa epidemia che miete molte vittime, in un albergo-eremo-prigione post-moderno denominato \"Zafer\" arrivano numerosi capi politici, grandi industriali, banchieri e dirigenti d'azienda, tutti appartenenti alle varie correnti del partito di governo, la Democrazia Cristiana. Si ritrovano per gli annuali ritiri spirituali (ispirati agli esercizi spirituali di Ignazio di Loyola) di tre giorni per espiare i reati di corruzione e altro che essi erano soliti praticare. Gli esercizi sono praticati sotto la guida dell'ambiguo Don Gaetano, un prete molto influente ma corrotto, che domina tutti i presenti.\nAll'interno di questo luogo, in realt\u00e0 dovrebbe avvenire una sorta di rinnovamento del partito, della propria struttura, dei propri vertici, dei propri interessi al fine di mantenere il potere nel Paese. Tra litigi continui e violenti, accuse reciproche e poca pratica spirituale, si sviluppa una serie di delitti apparentemente immotivati che eliminano uno alla volta i personaggi di primo piano del partito.\nTra i numerosi personaggi, c'\u00e8 \"il Presidente\", cio\u00e8 il capo politico conciliante, bonario, che mira ad accontentare tutti, ma che segretamente \u00e8 animato da un'infinita sete di potere e di dominio.\nCast.\nIl personaggio del Presidente \u00e8 palesemente ricalcato sulla figura di Aldo Moro (che, all'uscita del film, era non a caso a capo del governo da due anni), pur senza mai nominarlo direttamente; ma la fisicit\u00e0, il modo di comportarsi e il ruolo rivestito non lasciano spazio a dubbi in merito.\nVolont\u00e9, infatti, si prepar\u00f2 per il ruolo studiandosi approfonditamente i comportamenti di Moro, i suoi discorsi, la sua mimica facciale e corporea e l'inflessione della sua voce. Petri ricord\u00f2 che i primi due giorni delle riprese furono cestinati di comune accordo perch\u00e9 la somiglianza tra i due \"era imbarazzante, prendeva alla bocca dello stomaco\", considerando che il suo personaggio non dovesse essere per davvero Moro, bens\u00ec risultarvi una sua caricatura, un simulacro. Anche perch\u00e9, se il personaggio fosse stato esplicitamente Aldo Moro, il film non avrebbe mai potuto essere distribuito.\nTra gli altri attori impegnati nel film vi \u00e8 Marcello Mastroianni, nei panni di Don Gaetano, un prete astuto e calcolatore, molto potente sul piano politico, e anch'egli assetato di potere.\nColonna sonora.\nSecondo le intenzioni del produttore Daniele Senatore, la colonna sonora del film doveva essere affidata a Charles Mingus. L'accordo con il musicista era stato possibile grazie alla sinergia tra la Warner, che si era impegnata nella distribuzione del film all'estero, e la WEA-Atlantic, casa discografica che teneva all'epoca Mingus sotto contratto. Nel 1976 Mingus, invitato a Roma con la sua band, nel giro di un paio di giorni registr\u00f2 le musiche da destinare al film sulla base di generiche indicazioni sulla trama fornitegli dal produttore e, con l'occasione, tenne anche alcuni concerti. Abbastanza contrariato per il fatto che Petri non aveva voluto mostrargli alcun fotogramma girato, il musicista fu invitato dal produttore direttamente sul set, anche se Petri continuava a essere ostile al progetto. In quella occasione pot\u00e9 finalmente vedere alcune scene e registrare delle improvvisazioni che avrebbero dovuto completare il commento musicale al film.\nLa decisione definitiva del regista di scartare le musiche composte da Mingus matur\u00f2 quando, in fase iniziale di montaggio, i brani furono sottoposti all'ascolto di Renzo Arbore, allora compagno di Mariangela Melato. Arbore sostenne che la partitura era una \u00abpatacca\u00bb, che si trattava di materiale scartato dallo stesso Mingus in occasione di lavori precedenti e riciclato per l'occasione, e che in ogni caso non si addiceva al clima del film. Petri a quel punto decise d'interpellare Ennio Morricone che, nel giro di pochi giorni, gli forn\u00ec una partitura ispirata alle composizioni di Olivier Messiaen, come egli stesso chiedeva.\nAccoglienza.\nGirato nel pieno degli anni di piombo, dopo \"Indagine su un cittadino al di sopra di ogni sospetto\" (1970) e \"La classe operaia va in paradiso\" (1971), \"Todo modo\", ispirato all'omonimo romanzo di Leonardo Sciascia, presenta toni pi\u00f9 cupi ed angosciosi, accentuati dall'ambientazione claustrofobica rappresentata dall'albergo-eremo-prigione post-moderno sottoterraneo, oltrech\u00e9 grottescamente farseschi, nell'intento di fornire una parodia amara e realistica della classe politico-dirigenziale che deteneva il potere in Italia dal dopoguerra: la Democrazia Cristiana. Il film usc\u00ec durante il quinto governo Moro, un periodo oltretutto in cui si inizi\u00f2 a parlare apertamente di compromesso storico tra DC e PCI).\nLo stesso Sciascia, all'uscita del film, ebbe a dichiarare: \u00ab\"Todo modo\" \u00e8 un film pasoliniano, nel senso che il processo che Pasolini voleva e non pot\u00e9 intentare alla classe dirigente democristiana oggi \u00e8 Petri a farlo. Ed \u00e8 un processo che suona come un'esecuzione\u2026 Non esiste una Democrazia Cristiana migliore che si distingua da quella peggiore, un Moro che si distingua in meglio rispetto a un Fanfani. Esiste una sola Democrazia Cristiana con la quale il popolo italiano deve decidersi a fare definitivamente e radicalmente i conti\u00bb.\nLa pellicola, dal marcato sapore espressionista e dall'esplicita vena grottesca, con cui propone la propria visione della DC e della politica italiana in generale, aveva l'obiettivo dichiarato di denunciare la corruzione, il malcostume, l'imperversare di interessi personali nella gestione della \"res publica\" italiana, ricorrendo al grottesco come unica arma possibile per denunciare senza incorrere in censure particolari.\nAlla proiezione nelle sale (durata meno di un mese a causa del sequestro cui fu sottoposto), il film fu accolto con freddezza. Criptico e lento nella struttura, fu molto criticato dalla classe politica democristiana e snobbato dai quadri del PCI, per via del clima politico del periodo, contrassegnato come s'\u00e8 detto nella ricerca del compromesso storico tra le parti (Petri, a tal proposito, afferm\u00f2 che \"in pubblico i comunisti lo criticavano ma in privato gli confidavano che piaceva\"), tanto che segn\u00f2 il decadimento della corrente del \"cinema politico\" italiano e la fine del connubio Petri-Volont\u00e8. La Warner Communications decise inoltre di non far uscire il film negli Stati Uniti, anche se in precedenza la coppia Petri-Senatore aveva realizzato un buon successo con \"Indagine su un cittadino al di sopra di ogni sospetto\", vincendo anche un Oscar.\nIl successivo rapimento e omicidio di Aldo Moro rese di fatto il film politicamente inpresentabile, facendolo sparire per molti anni. La pellicola originale fu sequestrata a meno di un mese dalla sua uscita e ritrovata bruciata presso gli archivi di Cinecitt\u00e0. Ancora oggi si ricerca la pellicola originale del film.\nIn occasione di una denuncia per vilipendio fatta contro il film dall'associazione \"Difesa uomo-natura\", il giurista Giovanni Conso, interpellato dal quotidiano \"La Stampa\", ebbe a scrivere: \u00abIn definitiva Elio Petri dovrebbe sentirsi sufficientemente tranquillo sulle sorti del suo film. Il procedimento non comincer\u00e0 neppure o, nella peggiore delle ipotesi, si bloccher\u00e0 presto\u00bb. Da quel momento al film spett\u00f2 ben altra sorte."}
{"id": "315750", "revid": "858648", "url": "https://it.wikipedia.org/wiki?curid=315750", "title": "Popolari per Prodi", "text": "Popolari per Prodi \u00e8 stato il nome di una lista elettorale italiana, presentata alle elezioni politiche del 1996, nella parte proporzionale della Camera, da alcuni partiti all'interno della coalizione dell'Ulivo a sostegno di Romano Prodi:\nLa lista ottenne il 6,8% dei voti ed elesse in tutto 69 deputati, di cui 4 nel proporzionale e 65 nel maggioritario, nell'ambito della coalizione de L'Ulivo. In Parlamento, nonostante la defezione dei due parlamentari del PRI (Giorgio La Malfa e Luciana Sbarbati) e la posizione autonoma della SVP, ha formato il gruppo unico \"Popolari e Democratici per l'Ulivo\" (di cui 62 del PPI e 5 di UD)."}
{"id": "315751", "revid": "1282260", "url": "https://it.wikipedia.org/wiki?curid=315751", "title": "Sella (equitazione)", "text": ""}
{"id": "315758", "revid": "219355", "url": "https://it.wikipedia.org/wiki?curid=315758", "title": "FAD", "text": ""}
{"id": "315759", "revid": "183694", "url": "https://it.wikipedia.org/wiki?curid=315759", "title": "Otto Paul Hermann Diels", "text": "La reazione di Diels-Alder (che nel 1950 frutt\u00f2 ai suoi scopritori il premio Nobel per la Chimica) \u00e8 di enorme importanza nell'industria petrolchimica e nella produzione sintetica di composti organici di vastissimo impiego, come fertilizzanti, materie plastiche e prodotti farmaceutici.\nNel 1906 Diels era diventato professore titolare di chimica all'Universit\u00e0 di Berlino, dove aveva conseguito la laurea.\nNel 1916 ottenne la cattedra all'Universit\u00e0 di Kiel dove rimase fino al 1948. Diede importanti contributi anche alla chimica degli steroli."}
{"id": "315760", "revid": "205250", "url": "https://it.wikipedia.org/wiki?curid=315760", "title": "Achille Mario Dogliotti", "text": "Biografia.\nNacque a Torino da Luigi Dogliotti, medico e sindaco di Alba, morto in giovane et\u00e0, e Clotilde Ferrara Bardile. Deciso a seguire le orme paterne, si iscrisse nel 1914 alla Facolt\u00e0 di Medicina dell'Universit\u00e0 di Torino. Con l'entrata in guerra dell'Italia, fu tra i primi ad arruolarsi come volontario, e fu prima sergente di sanit\u00e0, quindi ufficiale medico. Fu decorato con due croci di guerra. Ripresi gli studi, consegu\u00ec la laurea nel 1920 con la tesi \"Splenectomia nell'ittero emolitico\", e divenne subito medico interno nell'Istituto di Patologia Chirurgica dell'Universit\u00e0 di Torino, diretto allora da Ottorino Uffreduzzi. Nel 1933 mise a punto la cosiddetta \"procedura Dogliotti\" sull'anestesia peridurale.\nDogliotti fu tra i pionieri della cardiochirurgia in Italia, fondando un Centro di chirurgia cardiaca a Torino intitolato ad Alfred Blalock e contribuendo a perfezionare l'applicazione del cuore-polmone artificiale per la circolazione extracorporea (fu fra i primi al mondo ad utilizzare questa tecnica), dell'ipotermia controllata e di tecniche cardiochirurgiche originali.\nDogliotti diede importanti contributi anche alla trasfusione del sangue, all'anestesia, alla chirurgia addominale e alla cura dei tumori.\nTra le sue numerose pubblicazioni si ricordano il \"Trattato di anestesiologia\", in collaborazione con Enrico Ciocatto, ed il \"Trattato di tecnica operativa\", con Ottorino Uffreduzzi.\nFu professore universitario dal 1938, prima in patologia all'Universit\u00e0 di Modena e Reggio Emilia, poi in clinica chirurgica a quella di Catania e dal 1943 a Torino.\nAlla sua eccezionale abilit\u00e0 di operatore un\u00ec elevate conoscenze scientifiche, una grande apertura mentale e la passione del ricercatore.\nFu un insigne maestro e conquist\u00f2 molta popolarit\u00e0, non solo come uno dei protagonisti della nascente cardiochirurgia, ma anche per il suo fascino personale e le sue doti di umanit\u00e0. Fra i suoi molti allievi, uno dei pi\u00f9 prediletti fu Edmondo Malan.\nPromosse la donazione del sangue e fu fra i promotori della nascita della Federazione Italiana Associazioni Donatori di Sangue (FIDAS). Negli anni 50 \u00e8 stato un dirigente del Torino associazione calcio.\n\u00c8 sepolto nel cimitero monumentale di Torino."}
{"id": "315761", "revid": "307923", "url": "https://it.wikipedia.org/wiki?curid=315761", "title": "Wilhelm Ludvig Johannsen", "text": "Nacque e visse a Copenaghen dove lavor\u00f2 per l'Istituto di agricoltura, prima di diventare professore presso l'Universit\u00e0 di Copenaghen\nNel 1911 coni\u00f2 i termini di genotipo e fenotipo per indicare l'unit\u00e0 ereditaria di cui si compongono i cromosomi, ossia quelle strutture a filamento o a bastoncino che sono contenute nel nucleo cellulare.\nOgni cromosoma \u00e8 formato da un gran numero di geni costituiti da molecole di DNA (acido desossiribonucleico). Ciascun gene controlla uno o pi\u00f9 caratteri ereditari, ed a formare un carattere ereditario possono concorrere uno o pi\u00f9 geni."}
{"id": "315764", "revid": "125823115", "url": "https://it.wikipedia.org/wiki?curid=315764", "title": "Vladimir Vladimirovi\u010d Majakovskij", "text": "Biografia.\nMajakovskij nacque a Bagdati, in Georgia (al tempo parte dell'Impero russo), il 7 luglio 1893, figlio di Vladimir Konstantinovi\u010d Majakovskij, un guardaboschi russo appartenente ad una nobile famiglia di origini in parte cosacco-zaporoghe, e di Aleksandra Alekseevna Pavlenko, una casalinga ucraina. Orfano del padre a soli sette anni, ebbe un'infanzia difficile e ribelle; all'et\u00e0 di tredici anni, si trasfer\u00ec a Mosca con la madre e le sorelle. Studi\u00f2 al ginnasio fino al 1908, quando si dedic\u00f2 all'attivit\u00e0 rivoluzionaria. Ader\u00ec al Partito Operaio Socialdemocratico Russo e venne per tre volte arrestato e poi rilasciato dalla polizia zarista. Il poeta racconta del terzo arresto nel saggio autobiografico \"Ja sam\" (\"Io da solo\"). In carcere cominci\u00f2 anche a scrivere poesie su un quaderno che and\u00f2 perduto.\nNel 1911 si iscrisse all'Accademia di Pittura, Scultura e Architettura di Mosca dove incontr\u00f2 David Burljuk, che, entusiasmatosi per i suoi versi, gli propose 50 copechi al giorno per scrivere. Nel maggio del 1913 fu pubblicata la sua prima raccolta di poesie \"Ja!\" (Io!) in trecento copie litografate. Tra il 2 e il 4 dicembre l'omonima opera teatrale, dove Majakovskij lanciava la famosa equazione \"futurismo=rivoluzione\", fu rappresentata in un piccolo teatro di Pietroburgo.\nAder\u00ec al cubofuturismo russo, firmando nel 1912 insieme ad altri artisti (Burljuk, Kamenskij, Kru\u010d\u0451nych, Chlebnikov) il manifesto \"Schiaffo al gusto del pubblico\" \u00abdove veniva dichiarato il pi\u00f9 completo distacco dalle formule poetiche del passato, la volont\u00e0 di una rivoluzione lessicale e sintattica, l'assoluta libert\u00e0 nell'uso dei caratteri tipografici, formati, carte da stampa, impaginazioni.\u00bb Nel 1915 pubblic\u00f2 \"Oblako v stanach\" (\"La nuvola in calzoni\") e l'anno successivo \"Flejta-pozvono\u010dnik\" (\"Il flauto di vertebre\"). Ben presto mise la sua arte, cos\u00ec ricca di \"pathos\", al servizio della rivoluzione bolscevica, sostenendo la necessit\u00e0 d'una propaganda che attraverso la poesia divenisse espressione immediata della rivoluzione in atto, in quanto capovolgimento dei valori sentimentali ed ideologici del passato.\nFin dagli esordi della nuova avanguardia futurista, si batt\u00e9 contro il cosiddetto \"vecchiume\", ovvero l'arte e la letteratura del passato, proponendo al contrario testi letterari concepiti con un forte senso finalistico (la poesia non aveva senso per lui senza una finalit\u00e0 precisa ed un pubblico definito), e con rivoluzionarie scelte stilistiche esposte nel suo scritto \"Come far versi\" del 1926. Insieme ad altri fond\u00f2 il giornale \"Iskusstvo Kommuny\", organizz\u00f2 discussioni e letture di versi nelle fabbriche e nelle officine, al punto che alcuni quartieri operai formarono addirittura gruppi \"comunisti-futuristi\". I suoi tentativi, per\u00f2, trovarono opposizioni e censure da parte prima del regime zarista e poi della dittatura staliniana. \nIn un primo periodo egli lavor\u00f2 alla ROSTA, agenzia pubblica delle comunicazioni, e quindi fond\u00f2 il LEF (\"Levyj Front Iskusstva\", \"Fronte di Sinistra delle Arti\") nel 1922 che secondo Majakovskij aveva il compito di \u00ab...unificare il fronte per minare il vecchiume, per andare alla conquista di una nuova cultura [...] Il Lef agiter\u00e0 con la nostra arte le masse, attingendo da loro la loro forza organizzativa. Il LEF combatter\u00e0 per un'arte che sia costruzione della vita.\u00bb Nel maggio del 1925 part\u00ec alla volta dell'America, che raggiunger\u00e0 nel luglio dello stesso anno per trattenervisi circa tre mesi annotando versi e impressioni su un taccuino. Tornato in URSS pubblic\u00f2 22 poesie del cosiddetto \"Ciclo americano\" su alcune riviste e giornali nel periodo compreso tra il dicembre del 1925 e il gennaio 1926 e gli scritti in prosa nel 1926 con il titolo di \"La mia scoperta dell'America\". Da questi scritti l'atteggiamento di Majakovskij nei confronti degli Stati Uniti appare contraddittorio, passa infatti da momenti di entusiasmo e attrazione ad altri di rabbia per le condizioni di semischiavit\u00f9 degli operai delle fabbriche.\nCon il poema \"150.000.000\", in cui \u00abi versi sono le parole d'ordine, i comizi, le grida della folla... l'azione \u00e8 il movimento della folla, l'urto delle classi, la lotta delle idee...\u00bb, e con il dramma, \"Mistero buffo\" Majakovskij descrisse quanto di grande e di comico ci fosse nella rivoluzione. In questa luce vanno considerate le opere di Majakovskij, dai poemi di propaganda proletaria come \"Bene!\" e \"Lenin\", alle commedie come \"La cimice\" e \"Il bagno\", espressioni critiche del mondo piccolo-borghese e dei problemi della realt\u00e0 quotidiana. L'ultima opera di Majakovskij, uno dei punti pi\u00f9 alti della sua poesia, \u00e8 il prologo di un poema incompiuto, \"A piena voce\", del 1930, che potrebbe quasi dirsi il suo testamento spirituale.\nSovente Majakovskij \u00e8 stato considerato per antonomasia il poeta della Rivoluzione: tra le tantissime voci poetiche che la Russia seppe regalare alla cultura mondiale nei primi decenni del Novecento, quella di Majakovskij \u00e8 stata spesso vista come la pi\u00f9 allineata, la pi\u00f9 rispondente ai dettami del regime sovietico. Majakovskij decise di interrompere violentemente la sua esistenza, con un colpo di pistola al cuore, il 14 aprile 1930. I motivi che lo condussero al suicidio, non sono stati ancora del tutto chiariti, furono \u00abla campagna condotta contro di lui dalla critica di partito, le delusioni politiche e motivi amorosi...\u00bb quali la passione per la giovanissima attrice (22 anni) Veronica Polonskaja, sua amante, che rifiut\u00f2 di divorziare dal marito per sposare il poeta poich\u00e9 \u00ab Veronika capiva perfettamente che accanto a Lilja Brik non poteva esserci nessuna esistenza comune tra lei e Majakovskij\u00bb\nNella sua lettera di addio scrisse: \u00abA tutti. Se muoio, non incolpate nessuno. E, per favore, niente pettegolezzi. Il defunto non li poteva sopportare. Mamma, sorelle, compagni, perdonatemi. Non \u00e8 una soluzione (non la consiglio a nessuno), ma io non ho altra scelta. Lilja, amami. Compagno governo, la mia famiglia \u00e8 Lilja Brik, la mamma, le mie sorelle e Veronika Vitol'dovna Polonskaja. Se farai in modo che abbiano un'esistenza decorosa, ti ringrazio. [...] Come si dice, l'incidente \u00e8 chiuso. La barca dell'amore si \u00e8 spezzata contro il quotidiano. La vita e io siamo pari. Inutile elencare offese, dolori, torti reciproci. Voi che restate siate felici\u00bb. Con la sua morte si chiude l'utopia civile di \"una generazione che ha dissipato i suoi poeti\".\nOpere.\nPoemi.\nHa inoltre scritto 534 poesie (dal 1912 al 1930), 79 prose, e 39 articoli e interventi\nRiferimenti nella cultura di massa.\nLa vita e la poesia di Majakosvskij hanno ispirato vari artisti nel campo della musica e del cinema."}
{"id": "315766", "revid": "123688477", "url": "https://it.wikipedia.org/wiki?curid=315766", "title": "Flavina adenina dinucleotide", "text": "Il flavina adenina dinucleotide (FAD o FADH2), \u00e8 un importante fattore ossidante nella \u03b2-ossidazione degli acidi grassi e nel ciclo di Krebs ed interviene nel trasporto degli elettroni nel processo biochimico chiamato catena di trasporto degli elettroni. \u00c8 un gruppo prostetico e partecipa a innumerevoli reazioni che comportano il trasferimento di 1 o 2 elettroni.\nDescrizione della struttura.\nLa molecola \u00e8 costituita da tre anelli condensati, che formano il cosiddetto gruppo isoallosazinico della flavina, il quale \u00e8 a sua volta legato al ribitolo (alditolo a cinque atomi di carbonio, ovvero il composto derivato dalla riduzione del ribosio) tramite l'atomo di azoto (N) dell'anello centrale. La molecola, se presenta il gruppo OH del carbonio 5 legato al gruppo fosfato, prende il nome di Flavin Mono Nucleotide (FMN). Il gruppo fosfato proviene dalla reazione della molecola con l'ATP, il quale libera un gruppo fosfato e forma cos\u00ec l'FMN.\nSe l'FMN reagisce con un'altra molecola di ATP, quest'ultimo rilascia sia il \"nucleotide adeninico\" che il \"gruppo fosfato in \u03b1\". Con questa reazione si forma il FAD.\nLo schema di reazione di produzione \u00e8 il seguente:\nL'ultimo passo della produzione pu\u00f2 essere anche il legame di un adenosinmonofosfato con FMN.\nForma ridotta del FAD - Il FADH e FADH2.\nLa forma ridotta della molecola interviene in diverse reazioni biochimiche di trasporto degli elettroni e nella ossidazione degli acidi grassi. \nStruttura.\nGli atomi di idrogeno (H) possono essere uno o due, legati al gruppo isoallosazinico. Se all'anello c'\u00e8 legato \"un solo atomo di idrogeno\", allora prender\u00e0 il nome di FADH (radicale semichinonico). Quest'atomo di idrogeno sar\u00e0 legato all'azoto in posizione \"para\" sull'anello centrale del gruppo isoallosazinico, ed il doppio legame presente nell'anello centrale scompare.\nSe all'anello ci sono legati \"due atomi di idrogeno\", allora prender\u00e0 il nome di FADH2 (idrochinone). Questo secondo atomo di idrogeno sar\u00e0 legato all'azoto in posizione \"para\" sull'anello terminale del gruppo isoallosazinico, ed il doppio legame presente nell'anello terminale scompare, formandosi invece un doppio legame tra l'anello centrale e quello terminale affinch\u00e9 le valenze dell'atomo di carbonio vengano rispettate.\nEsempio.\nDurante il ciclo di Krebs, il FAD acquisisce due atomi di idrogeno, che si legano agli atomi di azoto con doppi legami negli anelli aromatici della riboflavina diventando FADH2, come mostra l'immagine del FADH2."}
{"id": "315769", "revid": "484362", "url": "https://it.wikipedia.org/wiki?curid=315769", "title": "Personalit\u00e0 giuridica", "text": "La personalit\u00e0 giuridica, in diritto, indica la caratteristica di quegli enti che rispondono delle proprie obbligazioni tramite il patrimonio dell'ente e non dei singoli associati, cio\u00e8 quegli enti che godono di autonomia patrimoniale perfetta.\nDistinzioni.\nNon va confusa con la persona giuridica, con cui si intende un soggetto cui l'ordinamento giuridico riconosce appunto la capacit\u00e0 giuridica; a sua volta la capacit\u00e0 giuridica non va confusa con la capacit\u00e0 di agire, che precisa chi possa validamente compiere azioni, atti e fatti per l'esercizio dei diritti spettantigli o per l'adempimento dei doveri cui sia tenuto.\nFunzione.\nOggi il senso della personalit\u00e0 giuridica \u00e8 quello di far conseguire all'ente l'autonomia patrimoniale perfetta, operazione di separazione fra patrimonio degli aderenti all'associazione e il patrimonio dell'associazione o dell'ente, in modo da renderli reciprocamente insensibili all'azione del creditore, il quale si potr\u00e0 rivalere solo sul fondo comune dell'associazione e non sul patrimonio singolo degli associati o di coloro che hanno agito per conto dell'associazione.\nIn tal senso un esempio pratico pu\u00f2 essere fornito, nel campo del diritto societario, distinguendo tra la societ\u00e0 a responsabilit\u00e0 limitata (dotata di personalit\u00e0 giuridica) e la societ\u00e0 in nome collettivo. Solo in quest'ultimo caso, infatti, la legge concede ai creditori della societ\u00e0 la possibilit\u00e0 di aggredire il patrimonio personale del socio. Nel primo caso, invece, ci\u00f2 \u00e8 espressamente precluso.\nIl riconoscimento di personalit\u00e0 giuridica - che costituisce quindi un vantaggio per i soci - implica, solitamente, anche maggiori oneri e responsabilit\u00e0 di natura penale e contabile.\nNelle societ\u00e0 prive di personalit\u00e0 giuridica, il singolo socio illimitatamente responsabile \u00e8 dotato di potere di amministrazione e di rappresentanza, a prescindere dalla quota di capitale. Le modifiche all'atto costitutivo devono essere adottate dall'unanimit\u00e0 dei soci.\nNelle societ\u00e0 dotate di personalit\u00e0 giuridica, la legge prescrive l'esistenza di una pluralit\u00e0 di organi con specifiche funzioni e competenze, funzionanti secondo il principio maggioritario. Il singolo socio non ha alcun poter di amministrazione e di gestione, ma pu\u00f2 soltanto concorrere alla gestione della societ\u00e0 attraverso l'espressione del proprio voto, in proporzione alla quota di capitale detenuta.\nEsempi.\nEsempi di societ\u00e0 o enti dotati di personalit\u00e0 giuridica sono:\n\u00c8 per\u00f2 necessario aggiungere che lo schermo societario garantito dalla legge potrebbe infrangersi qualora si riuscisse a dimostrare l'esistenza di una societ\u00e0 di fatto."}
{"id": "315773", "revid": "228587", "url": "https://it.wikipedia.org/wiki?curid=315773", "title": "L'ape regina", "text": ""}
{"id": "315778", "revid": "2149408", "url": "https://it.wikipedia.org/wiki?curid=315778", "title": "March", "text": ""}
{"id": "315779", "revid": "41310", "url": "https://it.wikipedia.org/wiki?curid=315779", "title": "San Nilo da Rossano", "text": ""}
{"id": "315782", "revid": "149485", "url": "https://it.wikipedia.org/wiki?curid=315782", "title": "Bernini (disambigua)", "text": ""}
{"id": "315783", "revid": "339392", "url": "https://it.wikipedia.org/wiki?curid=315783", "title": "Rufillo", "text": ""}
{"id": "315785", "revid": "123370143", "url": "https://it.wikipedia.org/wiki?curid=315785", "title": "Third (Soft Machine)", "text": "Third \u00e8 il terzo album del gruppo \"progressive\" dei Soft Machine. Viene considerato uno dei lavori pi\u00f9 rappresentativi del sottogenere del rock progressivo noto come scena di Canterbury.\nIl disco.\n\"Third\" fu pubblicato su vinile come doppio album e consiste in quattro brani, uno per facciata.\nTre dei brani sono strumentali; l'unico cantato, \"Moon in June\", prelude chiaramente allo stile unico e indefinibile che Robert Wyatt, autore del brano, avrebbe elaborato nella sua successiva carriera solista.\nL'album rappresenta l'apice della prima fase del gruppo, che in quest'opera inizi\u00f2 a combinare il rock psichedelico dei due album precedenti con elementi fusion e minimalisti, ispirati rispettivamente a Miles Davis e a Terry Riley."}
{"id": "315792", "revid": "125686997", "url": "https://it.wikipedia.org/wiki?curid=315792", "title": "Inferno (film 1980)", "text": "Inferno \u00e8 un film del 1980 scritto e diretto da Dario Argento. Il film fa parte della trilogia delle Tre Madri, iniziata nel 1977 con \"Suspiria\".\nIl regista dichiar\u00f2 di aver tratto ispirazione da una frase del libro \"Suspiria De Profundis\" di Thomas De Quincey e da qui l'intenzione di scrivere un libro sulla storia delle tre madri degli inferi: Mater Suspiriorum, Mater Lacrimarum e Mater Tenebrarum.\nIl film si avvale di attori come Alida Valli, Daria Nicolodi, Eleonora Giorgi, Gabriele Lavia, Irene Miracle, Leopoldo Mastelloni, Veronica Lazar e Sacha Pito\u00ebff, quest'ultimo noto per il peculiare film \"L'anno scorso a Marienbad\"\nTrama.\nRose Elliot \u00e8 una giovane poetessa newyorkese che ha acquistato un antico libro intitolato \"Le Tre Madri\", scritto da un tale Emilio Varelli, architetto ed alchimista. L'autore riporta del suo incontro con tre divinit\u00e0 infernali per le quali ha costruito le rispettive dimore in Europa e a New York, deducendo lei di risiedere proprio in quest'ultima. \nDopo aver scritto una lettera a suo fratello Mark, residente a Roma, Rose segue le indicazioni del testo scendendo nel sotterraneo del palazzo alla ricerca di una presunta \"Seconda Chiave\" citata nel libro, trovandosi in un appartamento totalmente allagato e facendo una scoperta spaventevole.\nMark \u00e8 a lezione presso il conservatorio romano. Con la lettera tra le mani viene distratto dallo sguardo penetrante di una ragazza bellissima quanto inquietante. Inseguendo lei si dimentica della missiva che viene letta dall'amica Sara l\u00ec presente. Incuriosita si reca in una biblioteca per reperire e leggere una copia del libro di Varelli. Sara nasconde il volume ma viene aggredita da una figura oscura che la costringe a posarlo. Terrorizzata fa ritorno a casa e convoca telefonicamente Mark ma questi arriva troppo tardi, trovandola morta uccisa assieme ad un suo amico e vicino di casa accanto ai cadaveri vi sono diversi frammenti strappati della lettera.\nMark contatta la sorella a New York ma la chiamata s'interrompe bruscamente e Rose viene uccisa orribilmente in un locale nascosto del palazzo.\nGiunto negli Stati Uniti fa la conoscenza di alcuni residenti del palazzo che uno ad uno saranno trucidati dalla presenza misteriosa. Una delle vittime causa accidentalmente un principio di incendio che si propaga via via per tutto lo stabile. Nel frattempo, interpretando una frase della lettera, Mark si introduce nei quartieri nascosti del palazzo per incontrare dapprima un anziano invalido, che si rivela essere l'architetto Varelli e che tenta di assassinarlo, poi la sua infermiera che si presenta quale \"Mater Tenebrarum\" nonch\u00e9 la personificazione della Morte, trasformandosi nella figura iconica di uno scheletro con il sudario. L'uomo riesce a stento a fuggire dal palazzo divorato dalle fiamme mentre nei sotterranei la figura infernale viene sepolta dal crollo definitivo, custodendo per sempre i suoi orribili segreti.\nProduzione.\nIl ruolo del protagonista maschile era stato pensato per l'attore americano James Woods, il quale dovette declinare perch\u00e9 impegnato sul set di \"Videodrome\".\nIl film \u00e8 stato girato a Roma. La dimora della \"Mater Lacrimarum\", situato in una fantomatica \"Via dei Bagni\", \u00e8 un celebre palazzo del Quartiere Copped\u00e8. Gli esterni e gli interni della scena newyorchese sono stati interamente ricostruiti negli studi di Cinecitt\u00e0.\nL'assistenza alla regia \u00e8 di Mario e Lamberto Bava, padre e figlio. Il primo, veterano dell'horror italiano, \u00e8 anche autore degli effetti visivi.\nIl cromatismo nella fotografia di scena, porta avanti il discorso di \"Suspiria\". L'ambientazione americana fu voluta da Argento per internazionalizzare ulteriormente il suo cinema.\nDest\u00f2 polemica l'approccio negativo verso gli animali quali i gatti e i topi, memoria di un'antica superstizione, dando loro lo stigma di creature diaboliche.\nColonna sonora.\nLa colonna sonora \u00e8 stata composta ed eseguita dal tastierista britannico Keith Emerson.\nDistribuzione.\nIl film \u00e8 stato distribuito nei cinema italiani dalla 20th Century Fox l'8 febbraio 1980. Ha incassato complessivamente 1.331.763.000 lire a livello nazionale.\nL'edizione in DVD \u00e8 stata a lungo reperibile soltanto negli Stati Uniti. La distribuzione italiana avvenne a partire dall'ottobre 2007.\nAccoglienza.\nIncassi.\nRispetto a \"Suspiria\", \"Inferno\" ricevette una distribuzione ridotta sul mercato internazionale. Costato circa 6 miliardi di lire, ne guadagn\u00f2 soltanto quattro, piazzandosi al 14\u00ba posto degli incassi della stagione cinematografica italiana 1979-80.\nCritica.\nPaolo Mereghetti assegna al film due stelle, e scrive sul suo dizionario: \"Per i fan \u00e8 l'apice del suo gusto barocco e visionario\". Il giornalista e critico cinematografico Kim Newman ha definito l'opera: \"Probabilmente il film horror pi\u00f9 sottovalutato degli anni ottanta\". Nel 2005, la rivista di critica cinematografica \"Total Film\" ha inserito \"Inferno\" nella classifica dei migliori 50 film horror di tutti i tempi.\nMorando Morandini, dando al film due stelle e mezzo, scrive: \"Come in Suspiria, la dimensione fantastica permette ad Argento di fare a meno della logica. La macelleria \u00e8 la stessa e il \"bric \u00e0 brac\" gotico funziona in eccesso\". Pino Farinotti vi assegna tre stelle senza alcun commento. Rudy Salvagnini nel suo \"Dizionario dei film horror\" d\u00e0 quattro stellette al film definendolo: \"Un film importante, nel quale Argento, al massimo della sua fortuna commerciale, si \u00e8 voluto liberare dalle necessit\u00e0 narrative per dare libero sfogo al suo talento visuale\"."}
{"id": "315795", "revid": "767487", "url": "https://it.wikipedia.org/wiki?curid=315795", "title": "The Wilde Flowers", "text": "The Wilde Flowers \u00e8 stato un gruppo musicale britannico nato a Canterbury nel Kent nei primi anni sessanta, e rappresenta la sorgente da cui ha preso vita quella corrente del rock progressivo nota come scena di Canterbury. Il suo stile musicale combina elementi tratti dal pop, dal rock psichedelico e dal jazz. Il nome \u00e8 un omaggio allo scrittore irlandese Oscar Wilde.\nBiografia.\nInizi.\nNegli anni cinquanta, i fratelli Hugh e Brian Hopper, Robert Ellidge (che in seguito avrebbe preso il nome d'arte Robert Wyatt), Dave Sinclair e Mike Ratledge frequentano la scuola elementare Simon Langton di Canterbury. La loro amicizia \u00e8 cementata dalla comune passione per la musica e cominciano a suonare assieme a casa di Robert. La cerchia si allarga con altri musicisti tra i quali Kevin Ayers.\nNel 1960 il chitarrista australiano Daevid Allen affitta una stanza nella casa di Wyatt. Il suo stile di vita anticonformista e la sua passione per il jazz colpiscono favorevolmente i ragazzi, ed eserciteranno una grande influenza sulla loro formazione musicale. Verso la fine del 1962, sempre in casa Ellidge, iniziano le prime registrazioni amatoriali a cui partecipano i due Hopper, Brian alla chitarra e al sax, Hugh al basso, Wyatt alla batteria e Ratledge al piano. Alle registrazioni successive partecipano anche altri musicisti.\nDaevid Allen Trio.\nAllen nel frattempo si era trasferito a Londra ed invita Wyatt nel 1963 a raggiungerlo, dopo un po' si unisce a loro Hugh Hopper ed insieme formano il Daevid Allen Trio, che si esibisce in alcune date in Inghilterra alternando brani di free-jazz alla lettura di poesie beat. Ai concerti del trio si unisce a volte Ratledge in qualit\u00e0 di ospite, come nella data del giugno 1963 al Marquee Club di Londra, la cui registrazione verr\u00e0 pubblicata nel 1993 dalla Voiceprint Records con il titolo \"Live 1963\". Il gruppo non trova ingaggi e dopo qualche settimana si scioglie.\nI Wilde Flowers.\nNell'estate del 1964, Allen si trasferisce a Dei\u00e0 nell'isola di Maiorca, dove da anni vive una comunit\u00e0 di artisti della Beat Generation. Viene quindi raggiunto da Wyatt e Ayers con i quali si esibisce in locali club. I due fratelli Hopper intanto a Canterbury avevano formato con il quindicenne chitarrista e cantante Richard Sinclair i Wild Flowers. A fine estate vengono raggiunti da Wyatt e Ayers, su suggerimento del quale la band cambia il nome in Wilde Flowers in omaggio a Oscar Wilde.\nLa prima formazione comprende Hugh Hopper al basso, Richard Sinclair alla chitarra ritmica e controcanto, Brian Hopper alla chitarra, sax e controcanto, Robert Wyatt alla batteria, percussioni e controcanto e Kevin Ayers cantante. Tengono il primo concerto alla fine del 1964 in una festa privata, mentre la prima esibizione pubblica avviene il gennaio del 1965. Nel marzo successivo registrano al Wout Steenhuls Studio di Broadstairs. La musica di questo periodo iniziale comprende \"cover\" di brani famosi e composizioni proprie del gruppo che risentono delle mode ma lasciano trasparire un'originalit\u00e0 che le \"cover-band\" di quel tempo non avevano. Tra i primi brani si distingue \"Memories\", scritto da Hugh Hopper, in cui sono evidenti le influenze jazz.\nAyers lascia la band ben presto, e dopo un breve intermezzo con Graham Flight, il suo posto come cantante viene preso da Wyatt, che si accompagna con il tamburello e lascia la batteria al futuro Caravan Richard Coughlan. Le esibizioni e le registrazioni si fanno pi\u00f9 frequenti e aumenta il numero di musicisti che si alternano nella formazione. La musica subisce variazioni legate soprattutto ai contributi dei diversi cantanti che si susseguono.\nNel maggio del 1966 Wyatt lascia la band e si riunisce a Daevid Allen, Ratledge e ad Ayers per formare i Mister Head che ad agosto prendono il nome Soft Machine. Questo nuovo gruppo, che riscuoter\u00e0 un clamoroso successo, \u00e8 inizialmente influenzato dalle atmosfere dadaiste e psichedeliche care ad Allen ed Ayers. Con l'uscita di questi ultimi, tra il 1967 ed il 1968, i Soft Machine diventeranno il capostipite del filone fusion-sperimentale della musica di Canterbury.\nI Wilde Flowers continuano con Richard Coughlan alla batteria, Dave Sinclair alle tastiere, Pye Hastings alla chitarra e voce, Richard Sinclair e i due fratelli Brian e Hugh Hopper. Nel 1967 quest'ultimo, che ha scritto la maggior parte dei brani del gruppo, lascia i Wilde Flowers per unirsi ai Soft Machine come \"road manager\" e al suo posto arriva Dave Lawrence al basso e voce. Nel 1968 Coughlan, i due Sinclair e Hastings lasciano il gruppo per formare i Caravan, gruppo progenitore del filone melodico della musica di Canterbury, mentre Brian Hopper e Lawrence formano gli Zobe.\nLo scioglimento.\nMalgrado l'esperienza accumulata, il livello musicale del gruppo non \u00e8 progredito rispetto alle prime incisioni, ed \u00e8 probabilmente questo il motivo che ha provocato la fuoriuscita di alcuni membri. I Wilde Flowers sopravvivono fino alla riunione del 6 agosto 1969, quando Wyatt, Ratledge, Hastings e i due Hopper registrano 4 brani ai Regent Sound Studios di Londra, dopodich\u00e9 la band si scioglie definitivamente. Brian Hopper e Dave Lawrence continuano a suonare negli Zobe, che si scioglieranno nel 1971.\nDiscografia.\nNel corso della loro carriera i Wilde Flowers non sono mai arrivati a pubblicare un album. Solo in seguito la Voiceprint pubblicher\u00e0 alcune vecchie registrazioni in un CD\nTra il 1998 e il 1999 verranno pubblicate quattro compilation che contengono registrazioni inedite dei Wilde Flowers, dei suoi membri prima della costituzione della band, e di altre band ad essi correlate:"}
{"id": "315798", "revid": "958185", "url": "https://it.wikipedia.org/wiki?curid=315798", "title": "Effetto Hawthorne", "text": "Con effetto Hawthorne si indica l'insieme delle variazioni di un fenomeno, o di un comportamento, che si verificano per effetto della presenza di osservatori, ma che non durano nel tempo.\nIl fenomeno fu spiegato per la prima volta nel 1927 dai sociologi Elton Mayo e Fritz J. Roethlisberger durante una ricerca su una possibile relazione tra ambiente di lavoro e produttivit\u00e0 dei lavoratori. I due sociologi avevano condotto una serie di esperimenti per quantificare la produzione in relazione all'efficienza presso lo stabilimento \"Hawthorne\" della \"Western Electric\" di Cicero Illinois, Chicago. \nDa questi esperimenti Mayo evinse che la produttivit\u00e0 \u00e8 strettamente legata all'atteggiamento nei confronti del lavoro e che la possibilit\u00e0 di comunicare all'altro i propri sentimenti e la possibilit\u00e0 di essere ascoltati e compresi erano fondamentali ai fini della produttivit\u00e0 e della crescita della motivazione nel lavoro.\nIn seguito a una ricerca compiuta alla Hawthorne Works, stabilimento della Western Electric presso Chicago, i ricercatori si resero conto che, dopo alcuni anni trascorsi in fabbrica, le dattilografe e le operaie producevano di pi\u00f9 non per le variazioni apportate alle condizioni di lavoro (illuminazione, durata delle pause e delle giornate lavorative, retribuzione ecc..) ma perch\u00e9 si rendevano conto di essere oggetto di attenzione: a far cambiare i livelli di produttivit\u00e0 erano fattori di ordine psicologico e non sociologico. Secondo Roethlisberger e Dickson, l'interesse scientifico dimostrato dai ricercatori aveva effetti molto positivi sul morale e sul livello di autostima delle lavoratrici partecipanti agli esperimenti: gli osservatori avevano il compito di creare e mantenere un clima amichevole, che le stesse lavoratrici consideravano migliore di quello che instauravano i loro supervisori; le lavoratrici erano compiaciute di essere state scelte fra le altre, oltre ad essere \"contente di godere di una maggiore libert\u00e0, del fatto che venisse chiesto il loro parere, di non doversi limitare a eseguire gli ordini ricevuti, e del fatto che l'osservatore le sorvegliasse molto meno di quanto faceva il loro capo, tanto che avrebbero preferito continuare a lavorare nella condizione sperimentale\".\nSembra plausibile, per\u00f2, che le lavoratrici producessero di pi\u00f9, indipendentemente dalle condizioni del reparto, per paura che il loro comportamento venisse riportato dagli osservatori al datore di lavoro.\nQuesti risultati sono importanti per gli psicologi sperimentali, in quanto \u00e8 possibile che il comportamento dei soggetti cambi per il solo fatto di partecipare a una ricerca. L'unico modo per evitarlo sarebbe non informare gli individui della loro partecipazione all'esperimento, cosa espressamente vietata dai codici etici sulla sperimentazione umana."}
{"id": "315800", "revid": "1226", "url": "https://it.wikipedia.org/wiki?curid=315800", "title": "Chupacabras", "text": ""}
{"id": "315802", "revid": "119265615", "url": "https://it.wikipedia.org/wiki?curid=315802", "title": "The Wilde Flowers (album)", "text": "The Wilde Flowers \u00e8 una raccolta di materiale inedito del gruppo rock The Wilde Flowers, pubblicata nel 1994. Rappresenta l'unico album mai pubblicato da questa band, che \u00e8 nota soprattutto per aver dato origine alla corrente di rock progressivo chiamata Scena di Canterbury. Nell'album sono inclusi anche tre brani di una band correlata, gli Zobe, fondati da Brian Hopper.\nLe prime 2000 copie del CD sono uscite in una confezione allegate al libro di memorie di Brian Hopper Tales of Canterbury: The Wilde Flowers Story.\nTra il 1998 e il 1999 verranno pubblicate quattro compilation che contengono registrazioni inedite dei Wilde Flowers, dei suoi membri prima della costituzione della band, e di altre band ad essi correlate:"}
{"id": "315847", "revid": "119143918", "url": "https://it.wikipedia.org/wiki?curid=315847", "title": "Homebrewing", "text": "Il termine homebrewing solitamente si riferisce alla birrificazione domestica o casalinga, ossia all'arte di produrre la birra in casa. Non essendo operazione banale, solitamente si fa ricorso ad appositi \"kit\" reperibili in commercio, che contengono tutta l'attrezzatura necessaria. A questa occorre solamente aggiungere gli ingredienti principali, quali malto, luppolo, zucchero e acqua.\nLa possibilit\u00e0 di produrre birra in casa per usi personali \u00e8 sancita dall'art. 34, co. 3, del decreto legislativo 26 ottobre 1995, n. 504, che testualmente afferma: \"\u00c8 esente da accisa la birra prodotta da un privato e consumata dallo stesso produttore, dai suoi famigliari e dai suoi ospiti, a condizione che non formi oggetto di alcuna attivit\u00e0 di vendita\".\nAttrezzatura.\nL'attrezzatura necessaria per iniziare la produzione casalinga di birra pu\u00f2 essere acquistata separatamente ma viene venduta anche in kit. Normalmente i kit si compongono dell'attrezzatura base che consiste di:\nIl procedimento.\nEsistono diversi tipi di procedure per la produzione di birra in casa che variano a seconda dei materiali di partenza e sono, in ordine di complessit\u00e0:\nProcedimento E+G.\nA differenza del procedimento da kit in cui l'estratto di malto \u00e8 gi\u00e0 luppolato e quindi pronto, nel metodo con estratto pi\u00f9 grani bisogna preparare il mosto da mettere poi nel fermentatore. Si procede quindi, dopo la sanificazione di tutta l'attrezzatura come per i kit, come segue:\nProcedimento AG.\n\u00c8 il procedimento completo. Consente un miglior controllo del processo poich\u00e9 non impiega estratti, bens\u00ec materie prime con malto in grani e luppolo."}
{"id": "315848", "revid": "486946", "url": "https://it.wikipedia.org/wiki?curid=315848", "title": "Gotturnio", "text": ""}
{"id": "315853", "revid": "117816436", "url": "https://it.wikipedia.org/wiki?curid=315853", "title": "Safita", "text": "Safita (arabo \u0635\u0627\u0641\u064a\u062a\u0627) \u00e8 una piccola citt\u00e0 della Siria nord-occidentale, situata a sud-est di Tartus e a nord-ovest del \"Krak des Chevaliers\". \nLa citt\u00e0 ha una popolazione di 33.201 abitanti. \u00c8 posizionata sulla cima di 3 colline ed occupa anche le vallate che le collegano, nell'area costiera della Siria. Fu molto importante durante le crociate, perch\u00e9 \u00e8 dominata dal Chastel Blanc, costruito ed abitato dai Cavalieri Templari.\nStoria.\nIl castello fu conquistato da Baibars nel 1271."}
{"id": "315854", "revid": "287204", "url": "https://it.wikipedia.org/wiki?curid=315854", "title": "Joseph Kruskal", "text": "Studi\u00f2 alle Universit\u00e0 di Chicago e di Princeton; in quest'ultima consegu\u00ec nel 1954 il PhD.\nIl dottorato venne seguito formalmente da Albert W. Tucker e Roger Lyndon, in pratica per\u00f2 da Paul Erd\u0151s.\nI principali contributi di Kruskal alla statistica sono legati alla formulazione dello scaling multidimensionale. \nNell'ambito dell'informatica contribu\u00ec con l'albero minimo di un grafo pesato.\nPortano il suo nome l'Algoritmo di Kruskal e il Teorema di Kruskal."}
{"id": "315855", "revid": "74801", "url": "https://it.wikipedia.org/wiki?curid=315855", "title": "Hans von Aachen", "text": "Biografia.\nNato da una famiglia originaria della citt\u00e0 di Aquisgrana (in tedesco \"Aachen\", da cui il nome), \u00e8 allievo del fiammingo Georg Jerrigh. Si form\u00f2 sotto l'influsso dell'opera di Bartolomeus Spranger, prima di proseguire gli studi nel 1574 in Italia, a Firenze, dove dipinge diversi ritratti, a Roma e forse anche a Venezia, dal momento che egli sembra avere assimilato anche la lezione del Tintoretto: qui sono le radici del suo manierismo.\nTorna in Germania nel 1588 e si fa una buona fama di ritrattista presso committenti di Colonia, della casa ducale dei Wittelsbach di Monaco di Baviera e nella famiglia dei banchieri Fugger ad Augusta. Nel 1592 dipinge a Praga il ritratto dell'imperatore Rodolfo II e diviene pittore della corte imperiale svolgendo anche incarichi diplomatici. \nNel 1596 si sposa con la figlia del grande musicista fiammingo Orlando di Lasso e dal 1601 risiede definitivamente a Praga, dove muore nel 1615.\nI motivi della sua pittura risiedono in rappresentazioni religiose, mitologiche e allegoriche; come il suo \"Trionfo della Verit\u00e0\", tipico dipinto manierista che, pur nelle ridotte dimensioni, unisce perfezione tecnica e composizione accurata.\nAachen ha pi\u00f9 volte affrontato temi mitologici e allegorici, rappresentando spesso nudi femminili, come nel \"Bacco, Cerere e Amore\" del Kunsthistorisches Museum di Vienna, dove i nudi, in pose eleganti e modellati con disinvolta sprezzatura, trasmettono una forte carica erotica, indicativa del gusto dell'imperatore Rodolfo.\nIl suo stile unisce il manierismo fiorentino al caldo colore veneziano, insieme con il naturalismo fiammingo."}
{"id": "315859", "revid": "14806", "url": "https://it.wikipedia.org/wiki?curid=315859", "title": "Colle Der Fomento", "text": ""}
{"id": "315861", "revid": "14806", "url": "https://it.wikipedia.org/wiki?curid=315861", "title": "Taverna Ottavo Colle", "text": ""}
{"id": "315862", "revid": "1573940", "url": "https://it.wikipedia.org/wiki?curid=315862", "title": "Palazzo Ciura", "text": "Il Palazzo Ciura di Taranto \u00e8 uno dei palazzi pi\u00f9 prestigiosi del borgo antico della citt\u00e0. \n\u00c8 la sede dell'Istituto Comprensivo \"Galileo Galilei\", l'unica istituzione scolastica nel Borgo Antico della citt\u00e0. \nFu costruito nella met\u00e0 del Settecento da Tommaso Ciura, appartenente ad una famiglia nobile massafrese, mediante l'accorpamento di altre unit\u00e0 abitative. Il palazzo si affaccia sul Mar Grande, ma l'ingresso si trova in vico Carducci.\nNel 1880, la famiglia Ciura, per interessi personali dell'erede Giuseppe, cedette il palazzo allo stato, il quale vi ubic\u00f2 la Banca d'Italia, mentre la nobile famiglia and\u00f2 ad abitare a palazzo Saraceno (anch'esso settecentesco), il quale ha ingresso in via Duomo, di fronte all'originario palazzo di famiglia. \nI lavori di rifacimento, fecero perdere molto del suo prestigio architettonico settecentesco, sia negli interni che nel prospetto. \nDurante il Fascismo, la banca fu trasferita nel Borgo Nuovo e l'edificio divent\u00f2 sede del Partito Nazionale Fascista, mentre dal 1942 al 1945 ospit\u00f2 il comando degli Alleati.\nDal 1946 rest\u00f2 completamente abbandonato fino agli anni ottanta, subendo il crollo delle coperture, quando il Comune decise di restaurarlo per trasferirvi l'istituto scolastico, precedentemente situato in piazza Castello. Anche in questo caso, le sostituzioni di solai, porte, finestre, e pavimenti per renderlo pi\u00f9 consono al nuovo utilizzo, ne alterarono sostanzialmente le caratteristiche originarie.\nL'edificio \u00e8 di grandi proporzioni e con le sue 27 stanze testimonia l'antico prestigio e l'autorevolezza della famiglia, nella quale si contavano ben 11 persone tra figli, nuore e nipoti. Lussuosi erano gli ambienti situati al piano nobile, adeguati ai numerosi ricevimenti che si tenevano seguendo la moda del tempo, mentre estremamente funzionale era il piano scantinato (che ora ospita la palestra della scuola), dotato di magazzini, stalle e cisterne per la conservazione dell'olio, nonch\u00e9 di un accesso diretto al mare."}
{"id": "315868", "revid": "809148", "url": "https://it.wikipedia.org/wiki?curid=315868", "title": "William Kruskal", "text": "William Kruskal era il maggiore di cinque fratelli, due dei quali (Martin e Joseph Bernard) si distinsero anch'essi per i loro contributi scientifici; il primo divenne fisico, il secondo contribu\u00ec anche lui alla statistica.\nNel 1978 gli \u00e8 stato assegnato il Premio Samuel S. Wilks."}
{"id": "315869", "revid": "287204", "url": "https://it.wikipedia.org/wiki?curid=315869", "title": "Fiumara Amendolea", "text": "L'Amendolea (\"Amendul\u00eca Potam\u00f2\" in Greco di Calabria) \u00e8 una delle fiumare dell'Aspromonte. Scorre in provincia di Reggio Calabria, di cui \u00e8 il corso d'acqua pi\u00f9 importante. Il suo nome potrebbe derivare dalla presenza, lungo le sue sponde, di parecchi alberi di mandorlo. Ancora oggi, nel dialetto locale, con il termine \"mmenduli\" si intendono le mandorle.\nCome tutte le fiumare, \u00e8 ricca d'acqua (spesso anche in piena) d'inverno, e quasi a secco durante il periodo estivo. Nel tratto iniziale le acque sono mosse e veloci, a valle diventano calme, con un letto vasto che le fa scivolare verso il mare. L'Amendolea nasce nel cuore del Parco nazionale dell'Aspromonte, crea meravigliose cascate e poi percorre 31 chilometri per sfociare nel Mar Ionio, nei pressi di Condofuri. La fiumara, scendendo dalle montagne dell'Aspromonte ha creato nei millenni la rigogliosissima e fertile Valle dell'Amendolea.\nNell'antichit\u00e0 l'Amendolea era un grande fiume, molto probabilmente navigabile, il che spiegherebbe la colonizzazione greca dell'entroterra in questa zona della Calabria (es. Bova, Roccaforte del Greco, Condofuri, Roghudi).\nIl suo principale affluente \u00e8 il torrente Menta, sul quale \u00e8 stata costruita di recente una diga (Diga del Menta), che nei prossimi anni dovrebbe risolvere un problema di approvvigionamento idrico della citt\u00e0 di Reggio Calabria.\nIn epoca greco-romana era molto pi\u00f9 ricca di acqua, al punto che i geografi la descrivevano come navigabile fino all'attuale abitato di Amendolea.\nCascate del Maesano.\nLe \"cascate del Maesano\" (dal nome della localit\u00e0) o \"Cascate del Menta\" (dal nome della fiumara) sono 4 cascate una sopra l'altra rispettivamente di 15, 26, 4 e 6 metri ciascuno sull'affluente Menta raggiungibili a piedi dalla Diga del Menta. Si pratica torrentismo.\nProbabili riferimenti storici.\nLa tesi su quale delle fiumare del versante jonico reggino fosse il fiume \"Alece\" (o \"Alice\", dal greco \"\u0391\u03bb\u03ae\u03be\", \"Halex\", \"salato\") - confine naturale tra le due polis magnogreche di Reggio e Locri Epizefiri - \u00e8 dibattuta da tempo. Alcuni studiosi ritengono fosse l\"'Amendolea\", altri la \"Fiumara di Palizzi\". L'importanza strategica del confine naturale era enorme, poich\u00e9 divideva le due pi\u00f9 importanti citt\u00e0 magnogreche della zona. Dopo molti scontri le due citt\u00e0 stabilirono tacitamente il loro confine proprio sul corso d'acqua.\nDice a tal proposito il geografo greco Strabone (I secolo a.C.):"}
{"id": "315871", "revid": "71155", "url": "https://it.wikipedia.org/wiki?curid=315871", "title": "Vittorio Emanuele Giuntella", "text": "Biografia.\nIn giovent\u00f9 fu \u00abamico di Giuseppe Lazzati (poi rettore della Cattolica di Milano), anche lui (...) attivo nell\u2019Azione cattolica, cresciuto intorno a monsignor Montini\u00bb.\nDopo l'armistizio dell'8 settembre 1943, tenente degli Alpini, Giuntella fu preso prigioniero dai tedeschi e internato in \"lager\" della Polonia e della Germania (Sandbostel, Bergen-Belsen, D\u0119blin, Wietzendorf).\nGiuntella ha speso tutto il resto della propria esistenza, oltre che nel lavoro, nella testimonianza della pagina nera della storia dell'umanit\u00e0, da lui vissuta in prima persona. Storico, bibliotecario del Senato della Repubblica, docente di storia dell'et\u00e0 dell'Illuminismo all'universit\u00e0 di Roma, Giuntella ha dedicato i suoi studi alla Repubblica Romana e a un'esauriente bibliografia del Risorgimento; fondamentali le riflessioni sulle fedi di fronte al totalitarismo; costantemente impegnato per i diritti umani, Giuntella \u00e8 stato tra i pi\u00f9 autorevoli rappresentanti dell'Opera nomadi.\nEra padre del giornalista del TG1 Paolo Giuntella.\nOpere.\nI suoi studi si incentrano sul '700 e sulle vicende della Seconda guerra mondiale, della deportazione e della Resistenza. \nFondamentale \u00e8 il suo volume \"Il nazismo e i Lager\", Studium, Roma 1979.\nLa sua opera dedicata all'Illuminismo include \u00abRoma nel '700\u00bb e \u00abLa citt\u00e0 dell'illuminismo. L'idea e il nuovo volto\u00bb (Roma, Edizioni Studium, 1982).\nHa anche scritto \u00abLa Religione amica della Democrazia. I cattolici democratici del Triennio rivoluzionario (1796-1799)\u00bb, Roma, Studium, 1979."}
{"id": "315872", "revid": "174925", "url": "https://it.wikipedia.org/wiki?curid=315872", "title": "Influenza spagnola", "text": "L'influenza spagnola, conosciuta anche come la spagnola o la grande influenza, fu una pandemia influenzale di natura virale ed insolitamente mortale, che fra il 1918 e il 1920 uccise dalle decine al centinaio di milioni di persone nel mondo.\nAll'influenza fu dato il nome di \"spagnola\" poich\u00e9 la sua esistenza fu riportata dapprima soltanto dai giornali spagnoli: la Spagna non era coinvolta nella prima guerra mondiale e la sua stampa non era soggetta alla censura di guerra; mentre nei paesi belligeranti la rapida diffusione della malattia fu nascosta dai mezzi d'informazione, che tendevano a parlarne come di un'epidemia circoscritta alla Spagna (dove venne colpito anche il re Alfonso XIII). \u00c8 conosciuta con questo nome (\"gripe espa\u00f1ola\") anche in lingua spagnola. I dati storici ed epidemiologici sono inadeguati per identificare la vera origine geografica della pandemia.\nFu la prima delle pandemie del XX secolo che coinvolgono il virus dell'influenza H1N1. Arriv\u00f2 a infettare circa 500 milioni di persone in tutto il mondo, inclusi alcuni abitanti di remote isole dell'Oceano Pacifico e del Mar Glaciale Artico, provocando il decesso di 50 milioni di persone su una popolazione mondiale di circa 2 miliardi. La mortalit\u00e0 totale le valse la definizione di pi\u00f9 grave forma di pandemia della storia dell'umanit\u00e0. Ha infatti causato pi\u00f9 vittime della terribile peste nera del XIV secolo , che pur avendo un tasso di mortalit\u00e0 pi\u00f9 alto (\u2248 30%) si riferiva ad una popolazione mondiale che nel XIV secolo era nettamente inferiore rispetto a quella degli inizi del XX secolo.\nLa malattia ridusse notevolmente l'aspettativa di vita dell'inizio del XX secolo che, nel primo anno dal diffondersi della pandemia, risultava diminuita di circa 12 anni. La maggior parte delle epidemie influenzali uccide quasi esclusivamente pazienti anziani o gi\u00e0 indeboliti; al contrario, la pandemia del 1918 stronc\u00f2 prevalentemente giovani adulti precedentemente sani.\nSono state formulate diverse possibili spiegazioni per l'alto tasso di mortalit\u00e0 di questa pandemia. Alcune ricerche suggeriscono che la variante specifica del virus avesse una natura insolitamente aggressiva. In aggiunta, ricercatori Italo-Americani dell'Harvard University hanno documentato un'estrema anomalia climatica che interess\u00f2 l'Europa durante la pandemia e che caus\u00f2 condizioni ideali per la trasmissione e replicazione del virus, nonch\u00e9 aggravanti nella depressione del sistema immunitario di soldati e altre vittime esposte alle rigide temperature e pioggia incessante. Un gruppo di ricercatori, recuperando il virus dai corpi delle vittime congelate, ha scoperto che la trasfezione negli animali (particolarmente vettori aviari immobilizzati dall'anomalia climatica) causava una rapida insufficienza respiratoria progressiva e la morte attraverso una tempesta di citochine (una reazione eccessiva del sistema immunitario dell'organismo). Si \u00e8 quindi ritenuto che nei giovani adulti l'elevata mortalit\u00e0 fosse legata alle forti reazioni immunitarie; mentre la probabilit\u00e0 di sopravvivenza, in alcune aree, paradossalmente sarebbe stata pi\u00f9 elevata in soggetti con sistema immunitario pi\u00f9 debole, come bambini ed anziani.\nUna volta ritrovato e ricostruito il virus responsabile della Spagnola, \u00e8 stato possibile studiarlo pi\u00f9 approfonditamente, ma le propriet\u00e0 che lo hanno reso cos\u00ec devastante non sono state ben comprese.\nStudi pi\u00f9 recenti, basati principalmente su referti medici originali del periodo della pandemia, hanno rilevato che l'infezione virale stessa non era molto pi\u00f9 aggressiva di altre influenze precedenti, ma che le circostanze speciali (guerra, malnutrizione, campi medici e ospedali sovraffollati, scarsa igiene) contribuirono spesso anche ad una conseguente superinfezione batterica nelle persone gi\u00e0 duramente debilitate dal virus e che uccise la maggior parte degli ammalati, in genere dopo un periodo prolungato di degenza. In sostanza, in Europa, il diffondersi della pandemia fu favorito dalla concomitanza degli eventi bellici relativi alla prima guerra mondiale. Nel 1918, il conflitto durava ormai da quattro anni ed era diventato una guerra di posizione: milioni di militari vivevano quindi ammassati in trincee sui vari fronti favorendo cos\u00ec la diffusione del virus. Alcuni studi ritengono che l'influenza spagnola abbia avuto un'implicazione nella comparsa, negli anni '20 del XX secolo, dell'encefalite letargica.\nEziopatogenesi.\nSolo alcuni anni dopo la pandemia, fu identificato il virus che la causava.\nI principali sintomi dell'infezione erano simili a quelli di altre malattie influenzali:\nLe autopsie hanno mostrato che spesso le vie aeree sono state infettate, di tanto in tanto il mediastino. L'infiammazione \u00e8 stata principalmente riscontrata nei lobi inferiori dei polmoni, con molte cavit\u00e0 pleuriche allargate. La milza era spesso ingrossata. Il fegato era ingrossato meno frequentemente e con i reni a volte mostrava danni. Spesso erano infiammate anche le meningi.\nI sopravvissuti sono stati spesso contrassegnati da grave affaticamento ed esaurimento cronico per settimane, e non era raro che si manifestasse depressione. Coloro che sopravvissero alla polmonite dovettero spesso affrontare una lunga e ardua convalescenza.\nA causa dell'infezione influenzale, molte persone avrebbero sofferto di disfunzioni neurologiche per il resto della loro vita, compreso un notevole aumento dei casi di encefalite letargica. Questa \u00e8 una forma di infiammazione cerebrale che provoca letargia, attacchi di sonno incontrollati e un disturbo temporaneo simile alla malattia di Parkinson, in alcuni casi, Parkinsonismo postcefalitico permanente. Tuttavia, non \u00e8 stata dimostrata una connessione diretta tra encefalite letargica e influenza spagnola. I campioni di tessuto esaminati nel 2003 non hanno trovato prove del virus dell'influenza.\nIl virus.\nL\u2019agente causale della Spagnola appartiene alla famiglia dei virus dell\u2019influenza A, la stessa che si evolve provocando la classica influenza stagionale. Non c'\u00e8 consenso universale sull'origine e patogenicit\u00e0 del virus. Gli studi condotti su campioni risalenti all\u2019epoca della Spagnola avrebbero dimostrato che il virus H1N1 del 1918 non \u00e8 stato originato da un riassortimento tra virus umani e animali. Il virus pandemico del 1918 avrebbe avuto origine prima del 1918, quando un virus H1 umano acquis\u00ec la neuraminidasi aviaria N1 e i geni delle proteine interne.\nTutti gli 8 segmenti genetici sarebbero derivati da un virus aviario che, compiendo un \u201csalto di specie\u201d, si sarebbe adattato all\u2019uomo, acquisendo anche una eccezionale capacit\u00e0 di trasmettersi da persona a persona. Indagini su colture tessutali ed esperimenti su topi hanno inoltre rivelato almeno altre due caratteristiche singolari: la possibilit\u00e0 di replicarsi in assenza di una proteasi, che \u00e8 invece normalmente richiesta per attivare l\u2019emoagglutinina e innescare l\u2019infezione dei tessuti in coltura, e la letalit\u00e0 nel topo 100 volte superiore a quella degli altri virus dell\u2019influenza umana. Queste peculiarit\u00e0 contribuiscono a spiegare la straordinaria gravit\u00e0 della prima grande pandemia del XX secolo. Il virus H1N1 del 1918, per di pi\u00f9, \u00e8 stato all\u2019epoca protagonista di un altro fenomeno anomalo: contemporaneamente alla pandemia umana, esso ha cominciato a circolare e si \u00e8 diffuso anche tra i maiali. Questa specie era in precedenza indenne dall\u2019influenza.\nIl lignaggio dell'H1N1 suino derivato dal virus umano della Spagnola, per riassortimento sarebbe poi riemerso nell'uomo dopo il 1922, iniziando un nuovo lignaggio H1N1 umano.\nEsperimenti hanno indicato che il gene HA del virus della Spagnola ha svolto un ruolo importante nella sua gravit\u00e0.\nStoria.\nIpotesi sull'origine.\nL'origine geografica della Spagnola \u00e8 oggetto di controversia.\nLo storico Alfred W. Crosby ha sostenuto che l'influenza abbia avuto origine nello stato americano del Kansas e lo scrittore popolare John Barry gli ha fatto eco nell'indicare la contea di Haskell come punto di partenza del focolaio, sebbene gi\u00e0 alla fine del 1917 si fosse registrata una prima ondata in almeno 14 campi militari statunitensi.\nIl lavoro di ricerca condotto nel 1999 da un gruppo britannico guidato dal virologo John Oxford del \"St Bartholomew's Hospital\" e dal \"Royal London Hospital\" ha identificato il centro della pandemia influenzale del 1918 nel campo militare e ospedale di \u00c9taples, in Francia. Alla fine del 1917 i patologi militari riportarono l'insorgenza di una nuova malattia, caratterizzata da un'alta mortalit\u00e0, che in seguito riconobbero come influenza. Il campo e l'ospedale sovraffollati, impegnati a curare migliaia di soldati vittime di attacchi chimici e altre ferite di guerra, erano un luogo ideale per la diffusione di un virus respiratorio: ogni giorno vi transitavano circa soldati. Oxford e il suo team asserirono che un virus precursore, ospitato negli uccelli, fosse riuscito a mutare, tanto da infettare i maiali che erano tenuti nei pressi del fronte.\nVi sono, tuttavia, varie ipotesi precedenti sull'origine dell'epidemia. Alcuni hanno ipotizzato che l'influenza abbia avuto origine in Asia orientale. Claude Hannoun, il principale esperto dell'epidemia per l'Istituto Pasteur, afferm\u00f2 che probabilmente era un virus proveniente dalla Cina e che fosse mutato negli Stati Uniti, vicino a Boston, per poi diffondersi a Brest, in Francia, nei campi di battaglia dell'Europa, utilizzando i soldati e marinai dell'Intesa come principali diffusori. Hannoun prese in considerazione altre possibili ipotesi di origine, come la Spagna, il Kansas e Brest, ma non le ritenne verosimili.\nLo scienziato Andrew Price-Smith pubblic\u00f2 i dati presi dagli archivi austroungarici, suggerendo che l'influenza avesse origini precedenti, esordendo agli inizi del 1917 in Austria.\nNel 2014, lo storico Mark Humphries, del \"Memorial University of Newfoundland\" in Canada, ha evidenziato che lo studio di alcuni documenti da poco rinvenuti suggerisce che l'origine della pandemia possa essere stato uno degli eventi collaterali della guerra, la mobilitazione di lavoratori cinesi chiamati a prestare servizio dietro le linee britanniche e francesi sul fronte occidentale. Humphries ha trovato prove archivistiche di una malattia respiratoria che avrebbe colpito la Cina settentrionale nel novembre del 1917 e che l'anno successivo fu ritenuta identica alla \"spagnola\" dai funzionari della sanit\u00e0 cinesi. Tuttavia, in un rapporto pubblicato nel 2016 sul \"Journal of the Chinese Medical Association\" non si riscontrano prove sufficienti della trasmissione in Europa del virus attraverso soldati e operai cinesi; al contrario, si evidenzia l'esistenza di prove sulla circolazione del virus entro gli eserciti europei gi\u00e0 mesi e forse anni prima dello scoppio della pandemia del 1918.\nDiffusione.\nQuando una persona infetta starnutisce o tossisce, pi\u00f9 di mezzo milione di particelle virali possono essere diffuse nelle vicinanze. Gli alloggi sovraffollati e i massicci movimenti delle truppe impegnate nella prima guerra mondiale affrettarono la pandemia e probabilmente accelerarono la trasmissione e la mutazione del virus. Alcuni ipotizzano che il sistema immunitario dei soldati fosse fortemente indebolito dalla malnutrizione, dallo stress dei combattimenti e dalla paura degli attacchi chimici, e cos\u00ec essi sarebbero stati particolarmente suscettibili alla malattia.\nUn ulteriore importante fattore a livello globale che favor\u00ec la propagazione della pandemia fu l'incremento dei viaggi. I moderni sistemi di trasporto resero pi\u00f9 facile a soldati, marinai e semplici viaggiatori civili spostarsi nel mondo e diffondere inconsapevolmente la malattia.\nNegli Stati Uniti, la malattia fu osservata per la prima volta nel gennaio 1918 nella contea di Haskell (Kansas), spingendo il medico locale Loring Miner ad avvertire l\"'U.S. Public Health Service\". Il 4 marzo 1918 il cuoco Albert Gitchell si ammal\u00f2 a Fort Riley, una struttura militare americana dove all'epoca si stavano addestrando truppe statunitensi destinate a combattere nella Grande Guerra; Gitchell fu la prima vittima registrata dell'influenza. In pochi giorni, 522 uomini del campo furono contagiati. Entro l'11 marzo 1918 il virus aveva raggiunto il quartiere Queens di New York. La mancata adozione di misure preventive tra marzo ed aprile fu poi aspramente criticata.\nNell'agosto 1918, un ceppo pi\u00f9 virulento apparve simultaneamente a Brest (in Francia), a Freetown (in Sierra Leone) e negli Stati Uniti, a Boston. L'influenza spagnola si diffuse anche attraverso l'Irlanda, portata l\u00ec da soldati irlandesi di ritorno dal fronte. Le potenze dell'Intesa vollero chiamarla \"influenza spagnola\", principalmente perch\u00e9 la pandemia ricevette maggiore attenzione da parte della stampa solo dopo aver raggiunto, nel novembre 1918, la Spagna: una nazione non coinvolta nel conflitto e in cui non vigeva la censura di guerra.\nStoria della scoperta e ricostruzione del virus.\nLa gravit\u00e0 unica della pandemia nota come Spagnola ha sconcertato i ricercatori per decenni e ha sollevato diverse domande. Generazioni di scienziati ed esperti di sanit\u00e0 pubblica furono lasciati solo con le prove epidemiologiche della letalit\u00e0 del virus. Gi\u00e0 nel 1951 Johan Hultin, giovane microbiologo svedese, studente in una universit\u00e0 dello Iowa, aveva cercato, senza successo, di ricavare campioni originali del virus da cadaveri di una missione in Alaska, sepolti nel permafrost. Solo 46 anni dopo, in una nuova spedizione a proprie spese nel villaggio Brevig (72 morti di Spagnola su 80 abitanti), Hultin riusc\u00ec a riportare campioni di tessuto polmonare conservato dal permafrost, da cui il gruppo di Taubenberger e Reid isolarono il materiale genetico del virus.\nNel 2005 Tumpey, del CDC, riusc\u00ec a ricostruire il virus della Spagnola, sintetizzandolo \"de novo\".\nMortalit\u00e0.\nI tipici dati epidemiologici (tasso di mortalit\u00e0, letalit\u00e0, attacco, eccesso di mortalit\u00e0) relativi alla pandemia cosiddetta \"spagnola\" sono da anni oggetto di controversia scientifica e sembrerebbe improbabile che si possano mai calcolare cifre veramente accurate relative alla mortalit\u00e0 e letalit\u00e0 dell'influenza spagnola.\nVariabilit\u00e0 ed incertezze.\nLa pandemia si \u00e8 diffusa in anni in cui gli strumenti di raccolta dati per calcoli epidemiologici e di statistica medica erano tendenzialmente incoerenti e di dubbia validit\u00e0, accuratezza e solidit\u00e0.\nStime della mortalit\u00e0 e del numero globale di morti.\nIl numero globale di morti attribuibili alla spagnola \u00e8 stato stimato da molti studi, molti focalizzati sulle ondate del 1918.\nUna delle prime stime pubblicata nel 1927 concludeva che si trattava di 21,6 milioni. Nel 1991 il numero \u00e8 stato corretto in 30 milioni (da 24,7 a 39,3 milioni). Mentre alcune ricerche nel 1998 stimavano il numero globale di morti attorno ai 20 milioni, calcolando anche gli anni fino al 1920, nel 2002 la stima \u00e8 stata portata a 50 milioni, ipotizzando che potesse essere anche il doppio. Ricerche nel 2018 hanno fortemente ridimensionato queste cifre, concludendo che il numero di morti causati dalla spagnola sia stato di 17,4 milioni. Raccogliendo tutte le ricerche, si ha una variazione da 15 a 100 milioni del numero globale di morti. Considerando che anche la stima della popolazione mondiale in quegli anni varia da 1,8 miliardi a 2 miliardi, il tasso di mortalit\u00e0 globale varierebbe enormemente dallo 0,75% al 5,6%.\nUn certo consenso si \u00e8 trovato su stime intermedie: circa 50 milioni di morti con un tasso di mortalit\u00e0 del 2,5%.\nIl numero globale di contagiati \u00e8 stimato da alcuni attorno ai 500 milioni di persone, comportando un tasso di letalit\u00e0 che varia, a seconda delle stime globali del numero di morti e di contagiati, dal 2,04% al 10%.\nCasistica di mortalit\u00e0 per paese.\nQuesta pandemia \u00e8 stata descritta come \"il pi\u00f9 grande olocausto medico della storia\" in numeri assoluti, ma non in percentuale a causa dell'aumento della popolazione nel Novecento rispetto al Trecento; ha infatti ucciso pi\u00f9 persone della peste nera. Si dice che questa influenza abbia ucciso pi\u00f9 persone in 24 settimane che l'AIDS in 24 anni e in un anno pi\u00f9 di quante ne abbia uccise la peste nera in un secolo. Un articolo del 2016 afferma che la peste nera, nel corso del decennio del 1340, uccise pi\u00f9 del 10% della popolazione mondiale, mentre la pandemia influenzale del 1918 uccise meno della met\u00e0 di questa percentuale, poich\u00e9 nel frattempo la popolazione mondiale era passata da 400 milioni a quasi due miliardi di individui.\nLa malattia ha causato decessi in ogni angolo del globo, ma i dati sul tasso di mortalit\u00e0 della spagnola differiscono sensibilmente tra paese e paese, anche di 40 volte. Secondo report locali, 17 milioni sarebbero morti solo nell'India Britannica (il paese pi\u00f9 colpito), rappresentando circa il 5% della popolazione totale del paese. Il bilancio delle vittime registrate nei distretti governativi britannici sarebbe stato di 13,88 milioni. Mentre il Giappone, con 23 milioni di persone che ne furono colpite, circa il 43% della popolazione, ebbe un tasso di letalit\u00e0 dello 0,67%. Nelle Indie Orientali Olandesi (ora Indonesia) si presume che circa un milione e mezzo di persone siano morte tra i 30 milioni di abitanti del tempo. A Tahiti, il 13% della popolazione mor\u00ec in un solo mese. Allo stesso modo, a Samoa il 22% della popolazione \u00e8 deceduto nel corso di due mesi.\nNel Camerun sembrerebbe che i morti siano stati circa persone su (44,6%).\nAnche in Iran l'impatto sarebbe stato enorme; dove, secondo una stima, tra e persone (pari a tra l'8,0% e il 21,7% della popolazione totale) non sopravvissero.\nL'Impero Ottomano registr\u00f2 dati per circa morti. La capitale Istanbul fu uno dei principali epicentri dell'epidemia: la citt\u00e0 cont\u00f2 dai ai morti avendo un tasso di mortalit\u00e0 di almeno 0,56%.\nNegli Stati Uniti circa il 28% di una popolazione di 103 milioni \u00e8 stata infettata e, tra questi, dai a sono morti, di cui militari mobilitati per la prima guerra mondiale. L'impatto fu cos\u00ec profondo da deprimere l'aspettativa di vita media negli Stati Uniti di oltre dieci anni. In Canada morirono circa persone su . In Brasile ebbero un esito infausto da a persone, incluso il presidente Francisco de Paula Rodrigues Alves. Nel Regno Unito i decessi furono , in Germania (Repubblica di Weimar) circa , in Francia pi\u00f9 di . L'impatto dell'epidemia fu enorme anche nell'Europa Orientale: in Polonia si stimano dai ai morti, nel Regno di Bulgaria , nei territori del Regno di Serbia , nel Regno di Romania . La Grecia stim\u00f2 la morte di persone. L'epidemia non risparmi\u00f2 nemmeno il Nord Europa: persero la vita in Finlandia (su circa contagiati), in Svezia, in Norvegia, in Danimarca. La Svizzera registr\u00f2 morti, i Paesi Bassi . In Belgio i dati sono incerti: le stime pi\u00f9 avvalorate contano dai ai morti. Alcuni testi parlano anche di morti superiori alle unit\u00e0 ma non ci sono mai state conferme.\nAnche la penisola iberica ebbe un numero importante di decessi: circa in Portogallo e oltre in Spagna.\nUn'epidemia influenzale diffusasi nell'Africa occidentale uccise almeno persone in Ghana. Tafari Makonnen (il futuro Haile Selassie, imperatore dell'Etiopia) fu uno dei primi etiopi a contrarre l'influenza, ma riusc\u00ec a sopravvivere; tuttavia molti dei membri della sua famiglia non ce la fecero. Le stime dei decessi avvenuti nella capitale Addis Abeba, variano da ad oltre . Nella Somalia Britannica (oggi Somaliland) un funzionario stim\u00f2 che il 7% della popolazione nativa mor\u00ec. Il continente Africano fu colpito duramente da nord a sud: in Egitto si registrarono circa morti, in Madagascar, in Senegal, in Kenya. Nigeria, Sudafrica e Tanzania pagarono un pesante numero di deceduti, rispettivamente , e morti. Le fonti governative registrarono in Congo Belga circa morti. La Francia cont\u00f2 almeno persone decedute nell'isola di Reunion.\nL'America Latina non fu risparmiata. Oltre al gi\u00e0 citato Brasile ci fu un enorme impatto anche in Messico dove non sopravvissero dalle alle persone. In Argentina dati incerti parlano di almeno morti, in Per\u00f9, in Cile, in Venezuela. L'area dei Caraibi e del Centro America non scamparono alla malattia: Cuba stim\u00f2 circa morti, in Guatemala.\nIl continente sicuramente pi\u00f9 colpito per\u00f2 fu sicuramente quello asiatico. Oltre ai gi\u00e0 citati dati di Giappone, India Britannica, Iran e Indonesia il morbo fece stragi in Afghanistan ( morti), Filippine (), Penisola Coreana () e a Formosa (attuale Taiwan) dove persero la vita circa persone.\nUna situazione non ben chiara si riscontr\u00f2 nell'Impero Russo, in piena Rivoluzione Russa, dove i dati ufficiali parlano di decessi. Se fosse veritiero, la mortalit\u00e0 si attesterebbe attorno allo 0,4%, la pi\u00f9 bassa in Europa. Uno studio approfondito ritiene improbabile questo scenario, data la Guerra Civile in corso e il conseguente crollo delle basi della vita quotidiana, sostenendo che la mortalit\u00e0 si avvicinasse di pi\u00f9 al 2% (circa morti).\nQuesto enorme numero di decessi fu dovuto ad un tasso di attacco estremamente alto, che arrivava anche oltre il 50% della popolazione suscettibile, e dall'estrema severit\u00e0 dei sintomi, alcuni dei quali si ritiene fossero stati causati da una tempesta di citochine. Nel 1918 le conoscenze sui virus erano limitate e inizialmente l'influenza fu diagnosticata erroneamente come batterica, dovuta al bacillo Pfeiffer, oggi noto come \"Haemophilus influenzae.\" Nel 1918 in America molte speranze di cura si poggiavano su vaccini sviluppati partendo dal bacillo Pfeiffer, di cui molti rapporti medici descrivevano l'efficacia. Gi\u00e0 dal 1919 molti ricercatori avevano notato sia che alcuni sintomi non erano compatibili con un'infezione dal bacillo Pfeiffer, sia che si riusciva ad isolare il bacillo solo in una piccola percentuale di deceduti per la spagnola, sia che l'efficacia dei vaccini Pfeiffer era scarsa. Veniva anche ampiamente somministrata aspirina a regimi ora noti per essere potenzialmente tossici, anche 1 grammo ogni ora, in grado di favorire l'edema polmonare e la polmonite batterica. Un osservatore scrisse: \"Una delle pi\u00f9 sorprendenti complicanze \u00e8 stata l'emorragia delle mucose, in particolare del naso, dello stomaco e dell'intestino, oltre che dal sanguinamento dalle orecchie e delle emorragie petecchiali nella pelle\". La maggior parte dei decessi fu attribuita alla polmonite batterica, un'infezione secondaria opportunistica frequentemente associata all'influenza; tuttavia il virus uccise i malati anche direttamente, causando enormi emorragie ed edema nei polmoni. Alcuni studi hanno dimostrato che il virus fu particolarmente letale anche perch\u00e9 innescava una tempesta di citochine, che pu\u00f2 risultare pi\u00f9 grave nei sistemi immunitari pi\u00f9 forti caratteristici dei giovani adulti.\nLa malattia, insolitamente grave, uccise in alcune aree fino al 20% di coloro che la contrassero, a differenza del solito tasso di letalit\u00e0 delle tipiche influenze stagionali, che si attesta sullo 0,1%.\nMortalit\u00e0 per et\u00e0, sesso, condizioni sociali.\nLe grandi disparit\u00e0 nei tassi di mortalit\u00e0 attribuiti alla Spagnola rimangono sconcertanti e sono state oggetto di molti studi.\nLa pandemia, in molte aree geografiche, per lo pi\u00f9 uccise giovani adulti. Tra il 1918 e il 1919, il 99% dei decessi per influenza pandemica negli Stati Uniti ha riguardato persone sotto i 65 anni ed in particolare, nella quasi met\u00e0 dei casi, giovani di et\u00e0 compresa tra i 20 e i 40 anni. Nel 1920, il tasso di mortalit\u00e0 tra le persone sotto i 65 anni risultava diminuito di sei volte e di circa la met\u00e0 nelle persone sopra i 65 anni, ma il 92% dei decessi si verificava comunque in soggetti di et\u00e0 inferiore ai 65 anni. Ci\u00f2 \u00e8 inusuale, poich\u00e9 normalmente l'influenza risulta pi\u00f9 mortale per gli individui deboli, come i bambini (di et\u00e0 inferiore ai due anni), gli anziani (oltre i 70 anni) e gli immunocompromessi. Nel 1918 gli anziani potrebbero aver beneficiato di una parziale protezione ereditata dall'esposizione alla pandemia influenzale del 1889-1890, conosciuta come \"influenza russa\".\nIl modello proposto per spiegare la curva di mortalit\u00e0 per fasce di et\u00e0 (curva a \"W\") della pandemia del 1918 si basa sull'esposizione aggregata delle varie coorti di nascita ai diversi virus pandemici e stagionali in circolazione prima della polmonite. In altre parole: dal 1830 al 1847 sarebbe circolato un virus H1N1; tra il 1847 e il 1889, un virus H1N8; dal 1889 al 1900, un virus H3N8; dal 1900 al 1918, un virus H1N8. In queste circostanze, la coorte di coloro che nacquero dopo il 1889 avrebbe meno protezione contro il virus del 1918, poich\u00e9, durante la loro infanzia, sarebbero stati esposti a un virus H3N8 (immunit\u00e0 eterosubitica per H3 e N8). \u00c8, infatti, in questa coorte che \u00e8 stato osservato il picco di mortalit\u00e0 in eccesso durante la pandemia di influenza polmonare. A loro volta, i nati dopo il 1900 avrebbero una protezione intermedia, a causa dell'esposizione infantile al virus H1N8 (immunit\u00e0 omosubtipica per H1 e eterosubtipica per N8). Al contrario, la coorte di bambini nati dopo il 1830 sarebbe la migliore protezione contro il virus del 1918, a causa dell'esposizione infantile a un ceppo omosubitipico per H1 e N1, corrispondente alla bassa mortalit\u00e0 durante la pandemia. Oltre alle basi virologiche che cercano di spiegare la curva a W e la mortalit\u00e0 insolitamente alta tra i giovani adulti osservata durante la pandemia di influenza del 1918, possiamo ancora trovare giustificazione nel movimento di truppe mobilitate per la guerra, costituito da gruppi di et\u00e0 lavorativa, e nella loro esposizione a precarie condizioni alimentari e sanitarie, armi chimiche e lo stress della guerra, diventando cos\u00ec pi\u00f9 suscettibile alla malattia e alle sue complicanze. D'altro canto, campi militari sovraffollati e ospedali e la vicinanza a campi di addestramento, alloggi e scenari di guerra hanno favorito anche la rapida trasmissione della malattia in una definita fascia di et\u00e0 e le prove di una curva a W della mortalit\u00e0 et\u00e0-specifica in paesi neutrali come la Spagna sono scarse.\nLa diffusa convinzione che la pandemia abbia colpito ricchi e poveri in ugual modo \u00e8 solo parzialmente vera. Le classi pi\u00f9 povere erano pi\u00f9 fragili, considerando le condizioni di vita, igiene e salute. Alcuni studi hanno individuato una correlazione positiva tra il tasso di mortalit\u00e0 per polmonite e Spagnola e analfabetismo.\nStudi sull'impatto della Spagnola sulle diverse etnie evidenziano ad esempio negli USA che la popolazione afroamericana aveva una morbilit\u00e0 inferiore, ma un tasso di letalit\u00e0 pi\u00f9 elevato rispetto alla popolazione bianca. Le ragioni della minore morbilit\u00e0 tra la popolazione nera rimangono poco chiare. I risultati possono implicare che gli afroamericani avevano un rischio minore di sviluppare la malattia per fattori legati all'esposizione ma, quando si ammalavano, avevano un rischio maggiore di morire.\nLa Spagnola ha colpito pi\u00f9 gli uomini che le donne. Negli USA la differenza tra tasso di mortalit\u00e0 per influenza e polmonite (tranne la polmonite del neonato) era 38 per nel 1917 e 13 per nel 1919. Secondo lo storico John M. Barry, i pi\u00f9 vulnerabili di tutti furono le donne incinte, asserendo che secondo i dati rilevati in tredici studi su donne ospedalizzate durante la pandemia, il tasso di mortalit\u00e0 era compreso tra il 23% e il 71%. Delle donne incinte sopravvissute al parto, oltre un quarto (26%) perse il bambino.\nL'impatto delle condizioni climatiche.\nDiversi studi hanno dimostrato che il sistema immunitario delle vittime della Spagnola \u00e8 stato indebolito da condizioni climatiche avverse che sono state anomalmente fredde e umide per lunghi periodi di tempo durante la durata della pandemia. Ci\u00f2 ha colpito soprattutto le truppe della prima guerra mondiale esposte a piogge incessanti e temperature inferiori alla media per tutta la durata del conflitto, e soprattutto durante la seconda ondata della pandemia. Dati climatici ad altissima risoluzione in combinazione con dati di mortalit\u00e0 altamente dettagliati, analizzati presso Harvard University e il Climate Change Institute presso University of Maine, hanno identificato una grave anomalia climatica che ha avuto un impatto sull'Europa dal 1914 al 1919, con diversi indicatori ambientali che influenzano direttamente la gravit\u00e0 e la diffusione della pandemia. In particolare, un aumento significativo delle precipitazioni colp\u00ec tutta l'Europa durante la seconda ondata di pandemia, da settembre a dicembre 1918. I dati sulla mortalit\u00e0 seguono di pari passo il concomitante aumento delle precipitazioni e la diminuzione delle temperature. Sono state proposte diverse spiegazioni per questo, incluso il fatto che temperature pi\u00f9 basse e aumento delle precipitazioni hanno fornito le condizioni ideali per la replicazione e la trasmissione del virus, influenzando anche negativamente il sistema immunitario dei soldati e di altre persone esposte alle intemperie, un fattore che \u00e8 dimostrato di aumentare la probabilit\u00e0 di infezione sia da virus che da comorbilit\u00e0 pneumococcica documentata in un'ampia percentuale di vittime della pandemia (un quinto di loro, con un tasso di mortalit\u00e0 del 36%). Un'anomalia climatica di sei anni (1914-1919) port\u00f2 in Europa aria fredda e marina (dal nord-ovest dell'Altlantico), modificandone drasticamente il tempo atmosferico, come documentato da resoconti di testimoni oculari e registrazioni strumentali, arrivando fino alla Campagna di Gallipoli, in Turchia, dove le truppe ANZAC subirono temperature estremamente rigide nonostante il clima normalmente mediterraneo della regione. L'anomalia climatica probabilmente influenz\u00f2 la migrazione dei vettori aviari H1N1 che contaminano i corpi idrici con i loro escrementi, raggiungendo tassi di infezione del 60% in autunno. L'anomalia climatica \u00e8 stata associata ad un aumento antropogenico delle polveri atmosferiche, a causa dei bombardamenti incessanti del conflitto bellico; l'aumento della nucleazione dovuto alle particelle di polvere (Nuclei di condensazione) contribu\u00ec all'aumento delle precipitazioni.\nLe diverse ondate.\nUn fatto inconsueto fu che l'epidemia si diffuse in diverse ondate indipendenti dalle stagioni (per quanto riguarda l'emisfero settentrionale), mentre di solito l'influenza epidemica si diffonde in inverno.\nAnche se il periodo e il numero di ondate della Spagnola non sono coerenti a livello globale, c'\u00e8 un certo consenso nel ritenere che la pandemia, negli USA ed altre nazioni, abbia avuto tre onde distinte: la primavera del 1918, l'autunno del 1918 e l'inverno del 1918-1919. Alcuni autori considerano anche, in alcuni paesi, una quarta ondata del 1920-1921.\nLa seconda ondata della pandemia del 1918 fu molto pi\u00f9 letale della prima. La prima ondata somigliava alle tipiche epidemie influenzali; i pi\u00f9 a rischio furono coloro che erano anziani o gi\u00e0 malati, mentre i pi\u00f9 giovani e coloro che godevano di buona salute si riprendevano facilmente. Ma ad agosto, quando inizi\u00f2 la seconda ondata in Francia, Sierra Leone e Stati Uniti, il virus era mutato in una forma molto pi\u00f9 letale.\nQuesta maggiore letalit\u00e0 \u00e8 stata attribuita alla situazione relativa alla prima guerra mondiale. Nella vita civile, la selezione naturale favorisce i ceppi di virus miti: quelli che si ammalano seriamente rimangono a casa, e coloro che sono solo lievemente malati continuano con le loro vite, diffondendo una malattia non grave. Nelle trincee, la selezione naturale risultava invertita: i soldati che avevano contratto una forma leggera rimasero dov'erano, mentre i malati gravi venivano inviati su treni affollati verso ospedali da campo altrettanto affollati, diffondendo il virus pi\u00f9 letale. La seconda ondata inizi\u00f2 cos\u00ec e l'influenza si diffuse rapidamente in tutto il mondo. Di conseguenza, durante le moderne pandemie, i ricercatori medici prestano attenzione quando il virus raggiunge i luoghi con assembramenti sociali alla ricerca di ceppi del virus pi\u00f9 letali.\nDecimazione delle comunit\u00e0.\nPersino nelle aree in cui la mortalit\u00e0 si rivel\u00f2 bassa, la vita di tutti i giorni and\u00f2 incontro a grosse difficolt\u00e0. In molte citt\u00e0 si assistette alla chiusura di molti negozi o alla richiesta ai clienti di restare all'esterno ad inoltrare gli ordini. Vi furono diversi casi in cui gli operatori sanitari non potevano visitare gli ammalati e i necrofori seppellire i morti, poich\u00e9 essi stessi erano ammalati. In molti luoghi vennero scavate fosse comuni con macchine a vapore in cui i corpi furono sepolti senza bara.\nDiversi territori delle isole del Pacifico vennero particolarmente colpiti. La pandemia li raggiunse dalla Nuova Zelanda, la quale si dimostr\u00f2 troppo lenta ad attuare misure atte ad impedire alle navi che trasportavano l'influenza di lasciare i propri porti. Da qui, l'influenza raggiunse Tonga (uccidendo l'8% della popolazione), Nauru (16%) e Figi (5%, persone).\nAncora pi\u00f9 grave fu la situazione che si verific\u00f2 nelle Samoa tedesche, oggi lo stato indipendente di Samoa, occupate dalla Nuova Zelanda nel 1914. Qui il 90% della popolazione venne contagiato; il 30% degli uomini adulti, il 22% delle donne adulte e il 10% dei bambini rimasero uccisi. Si stima che in Irlanda l'influenza spagnola fu responsabile del 10% di tutti i decessi avvenuti nel 1918 (circa morti).\nLe trib\u00f9 native americane furono particolarmente colpite. Solo nell'area di Four Corners sono stati registrati 3.293 decessi tra i nativi. Intere comunit\u00e0 di villaggi sono scomparse in Alaska.\nL'analisi dei dati ha rivelato che 6.520 morti vennero registrati nella contea di Savannah-Chatham, in Georgia (su una popolazione di individui) durante il triennio che va dal 1\u00ba gennaio 1917 al 31 dicembre 1919. Di questi decessi, l'influenza venne specificamente indicata come causa in 316 casi, che rappresentano il 4,85% di tutte le cause di morte per tutto il periodo.\nAree meno colpite.\nL'Impero Austro-Ungarico fece registrare un numero contenuto di vittime; in particolare, in Austria l'epidemia uccise persone, in Ungheria e in Bosnia , per un totale di morti nell'Impero.\nIn Giappone, nel luglio 1919, vennero attribuiti decessi all'influenza, con un tasso di mortalit\u00e0 stimato dello 0,425%, un dato molto basso rispetto a quasi tutti gli altri paesi asiatici per i quali sono disponibili dati. Il governo giapponese limit\u00f2 radicalmente i viaggi marittimi da e verso le isole di origine della pandemia. Le vittime totali furono circa .\nBasso il numero di vittime anche in Australia, dove morirono quasi persone.\nNel resto del Pacifico, l'influenza fu tenuta lontana dalle Samoa Americane grazie all'intervento del governatore John Martin Poyer, che impose un blocco. In Nuova Zelanda, 8573 morti vennero attribuiti alla Spagnola, con un tasso di mortalit\u00e0 totale dello 0,77%.. La colonia francese della Nuova Caledonia riusc\u00ec a prevenire l'arrivo dell'influenza grazie all'adozione di efficaci sistemi di quarantena, arrivando a non contare alcun decesso tra i propri abitanti.\nIn Europa l'Islanda registr\u00f2 484 deceduti.\nIn America Latina basso fu il numero di vittime in Costa Rica () e Paraguay ().\nLa remota isola di Maraj\u00f3, alla foce del Rio delle Amazzoni, in Brasile, non ebbe nessun riscontro dell'epidemia.\nAnche nell'isola di Sant'Elena non si registrarono decessi.\nIn Palestina, che all'epoca aveva una popolazione di circa abitanti, il morbo si diffuse poco poich\u00e9 la maggior parte della popolazione era rurale e la densit\u00e0 era molto bassa. Nel 1920, dopo i grandi focolai esplosi nel resto del mondo, gli abitanti erano chiamati ancora a rispettare rigide regole di cura e igiene personale. Oltre alla pulizia della biancheria da letto e degli utensili domestici, gli infetti dovevano essere isolati immediatamente e dovevano essere comunicati alle autorit\u00e0 competenti. Secondo i rapporti di quel periodo, il numero di vittime nelle citt\u00e0 fu relativamente basso rispetto al resto del globo. \u00c8 noto che Israel Giladi, uno dei membri guida dell'organizzazione HaShomer, mor\u00ec nell'Ottobre del 1918 a causa del virus.\nLe stime della mortalit\u00e0 in Cina sono state ampiamente dibattute, riflettendo una scarsa raccolta dati da parte delle autorit\u00e0 sanitarie dello stato. Un primo studio effettuato da Patterson e Pyle nel 1991 stimerebbe un numero di vittime tra i 5 e i 9 milioni. Questo studio \u00e8 stato successivamente criticato per una metodologia imperfetta. Report successivi, basandosi sul fatto che la Cina avesse all'epoca scarse vie di comunicazione (e quindi basse probabilit\u00e0 di diffondere la malattia) e sui dati completi forniti dalle citt\u00e0 portuali di Hong Kong, Canton e Shanghai (all'epoca controllate dagli Inglesi), suggeriscono una cifra di decessi intorno a . Se era vero che mancavano le cartelle cliniche della grande maggioranza del territorio cinese, le citt\u00e0 portuali avevano registrato ampi dati medici che mostravano tassi di mortalit\u00e0 sorprendentemente bassi rispetto ad altre citt\u00e0 asiatiche. Hong Kong e Canton mostrarono un tasso di mortalit\u00e0 rispettivamente dello 0,25% e dello 0,32%, molto inferiore rispetto ad altre citt\u00e0 come Bombay o Calcutta dove l'epidemia fu devastante. Tuttavia alcuni rapporti postali interni, cos\u00ec come report di medici missionari, suggerivano che il morbo era comunque riuscito a penetrare in tutta la Cina e che la situazione era molto grave in alcune localit\u00e0 rurali. Prendendo in considerazione i dati nel suo insieme, \u00e8 stata trovata validit\u00e0 sulla mortalit\u00e0 della Spagnola in Cina in una cifra vicina all'1% (comunque molto inferiore alla media mondiale attestata intorno al 3-5%).\nSul fronte italiano.\nIn Italia si stima che le vittime furono almeno , con un'incidenza di circa l'1,5% della popolazione di quasi 40 milioni di abitanti.\nIl primo allarme venne lanciato a Sossano (Vicenza) nel settembre del 1918, quando il capitano medico dirigente del Servizio sanitario del secondo gruppo reparti d'assalto invit\u00f2 il sindaco a chiudere le scuole per una sospetta epidemia di tifo. La prima interrogazione parlamentare rimonta al 3 ottobre 1918 e riguarda la diffusione del contagio tra gli allievi della scuola meccanici di Castellammare.\nVittime illustri.\nOltre a Francisco de Paula Rodrigues Alves, furono stroncati dall'influenza Umberto di Savoia-Aosta, Erik di Svezia, lo scrittore Federigo Tozzi, il poeta Guillaume Apollinaire, il drammaturgo Edmond Rostand, l'economista Max Weber, il rivoluzionario russo Jakov Michajlovi\u010d Sverdlov, il pittore Egon Schiele e due dei veggenti di Fatima, i fratellini Francisco Marto e Jacinta Marto.\nTermine della pandemia.\nAnche i dati sul termine della pandemia sono incerti. Dopo la letale seconda ondata avvenuta verso la fine del 1918, il numero di nuovi casi diminu\u00ec bruscamente, fin quasi ad annullarsi. A Filadelfia, per esempio, ci furono morti nella settimana che termin\u00f2 il 16 ottobre, ma gi\u00e0 l'11 novembre l'influenza era pressoch\u00e9 scomparsa da tutta la citt\u00e0. Una spiegazione per il rapido declino della letalit\u00e0 della malattia potrebbe essere che i medici erano riusciti a migliorare la prevenzione e la cura della polmonite che si sviluppava dopo che le vittime avevano contratto il virus; tuttavia non tutti i ricercatori concordano con tale teoria.\nUn'altra ipotesi \u00e8 che il virus del 1918 abbia subito una mutazione rapida verso una forma meno letale, un evento comune nei virus patogeni, poich\u00e9 gli ospiti dei ceppi pi\u00f9 pericolosi tendono a estinguersi."}
{"id": "315874", "revid": "92723", "url": "https://it.wikipedia.org/wiki?curid=315874", "title": "Ma gCig", "text": "\u00c8 ritenuta la capostipite di diversi lignaggi tibetani della tradizione Vajrayana del Ch\u00f6d. Secondo il Rinpoche Namkhai Norbu, avrebbe sviluppato il Ch\u00f6d combinando elementi dello sciamanismo nativo con tecniche di insegnamento del Dzogchen.\nAltri studiosi ed insegnanti buddisti offrono teorie diverse sull'origine del Ch\u00f6d. Non tutti sono d'accordo nell'attribuire a questa pratica origini B\u00f6n o sciamaniche.\nIconografia.\nDal punto di vista iconografico, Machig Labdr\u00f6n viene spesso rappresentata con l'aspetto di una \u1e0d\u0101kin\u012b, una rappresentazione dell'energia femminile illuminata. Regge un tamburo (damaru) nella mano destra e una campana (\"gha\u1e47\u1e6da\", Tibetano: \u0f51\u0fb2\u0f72\u0f63\u0f0b\u0f56\u0f74\u0f0b) nella mano sinistra. Le gambe sono in movimento, la destra in particolare \u00e8 alzata. Machig possiede tre occhi, ha una carnagione bianca e indossa i sei ornamenti d'osso degli ossari, tipici degli yogini. Questi accessori rappresentano la saggezza p\u0101ramit\u0101.\nBiografia.\nNomi.\nOltre al nome \"Machig Labdr\u00f6n,\" il nome della monaca e insegnante tibetana si trova espresso anche nelle seguenti traslitterazioni:\nUno dei maestri di Machig Labdr\u00f6n, S\u00f6nam Lama, le ha dato il suo nome tantrico \"Dorje Wangchuma\" (Wylie: \"rdo rje dbang phyug ma\"), che significa \"Dea Diamanate Indipendente.\"\nIpotesi sulla sua nascita.\nNel \"Life of Yeshe Tsogyel\" Padmasambhava predisse che Yeshe Tsogyel, consorte del grande maestro tantrico indiano Padmasambhava, fondatore della tradizione Nyingma del buddhismo tibetano, sarebbe rinata come Machig Labdr\u00f6n, e il suo consorte, Atsara Sale, sarebbe diventato Topabhadra, il marito di Machig. La sua assistente e consorte secondaria di Padmasambhava, Tashi Khyidren, sarebbe rinata come l'unica figlia di Machig e cos\u00ec via. Tutte le figure importanti nella vita di Tsogyel sarebbero rinate nella vita di Machig Labdron, incluso Padmasambhava stesso, che sarebbe diventato Phadampa Sangye.\nI Buddisti credono che Machig sia stata l'emanazione del flusso mentale (tulku) di una altra grande yogini, Yeshe Tsogyal, ossia l' \"emanazione della 'Grande madre della Saggezza', \"Yum Chenmo,\"(prajnaparamita) e di \"Arya Tara\" che le avrebbe trasmesso insegnamenti e iniziazioni.\"\nRitengono inoltre che questo schema di reincarnazioni e emanazioni sia continuato fino a poco prima della sua nascita come Machig Labdr\u00f6n, e che nella sua esistenza precedente fosse lo yogi indiano M\u00f6nlam Drub. Dopo la sua morte, il corpo del ventiduenne M\u00f6nlam Drub sarebbe rimasto \"in vita\" nella caverna di Potari, situata nell'India meridionale.\nSecondo la tradizione, fu il flusso mentale di M\u00f6nlam Drub che entr\u00f2 nell'utero di \"Bum Cham\" \"Grande nobile donna\", vissuta nell'area di Labchi Eli Gangwar in Tibet, a far nascere Machig.\nSecondo un'altra versione della biografia di Machig Labdron, la madre di Machig Labdron dopo il concepimento avrebbe sognato dei \u1e0d\u0101kin\u012b recanti il vaso e la conchiglia di Ashtamangala:\nInfanzia e giovent\u00f9.\nDa bambina Machig si guadagnava da vivere come lettrice liturgica. Essendo istruita, i patroni la ingaggiavano per leggere nelle loro case il \"Sutra Prajnaparamita\" o \"'La Perfezione della Saggezza\"' (un testo dei S\u016btra Mah\u0101y\u0101na ) come forma di benedizione, e per guadagnare valore spirituale. Machig era conosciuta per essere una lettrice molto veloce; molto richiesta per questo motivo, era in grado di completare il testo intero in breve tempo, facendo risparmiare ai patroni il costo del suo compenso.\nIl namtar intitolato \"Secret Biography of Machig Labdron\" narra i sacrifici a cui Machig Labdron venne sottoposta per evitare il matrimonio tradizionale. Essendo la pratica del Dharma la sua vocazione, Machig riusc\u00ec infine a lasciare la sua casa.\nMaternit\u00e0.\nDopo aver abbandonato l'ordine monastico a Yuchong, Machig si spos\u00f2 con il Pandita indiano Topa Draya (thod-pa gra-ya), anche lui un praticante buddista, che la support\u00f2 nelle sue pratiche. Insieme ebbero due figli e una figlia (o tre figli e due figlie secondo altri resoconti).\nUno dei suoi figli in giovent\u00f9 commise dei crimini, ma Machig riusc\u00ec a portarlo al Dharma diventando suo insegnante: \"Puoi pensare che gli Dei siano quelli che ti danno benefici e i Demoni ti causano danni; ma potrebbe essere il contrario. Quelli che causano dolore ti insegnano ad essere paziente e quelli che ti danno dei doni potrebbero impedirti di praticare il Dharma. Quindi dipende dall'effetto che hanno su di te se essi sono Dei o Demoni.\"\nIl secondo figlio, Tonyon Samdru (thod-smyon bsam-grub), monaco all'et\u00e0 di 15 anni sotto il tutorato di Dampa Sangye, divenne uno dei principali successori di Machig e un divulgatore dei suoi insegnamenti.\nSi ritiene che Machig abbia ricevuto insegnamenti da Dampa Sangye come suo guru e reincarnazione di Padmasambhava. Tuttavia, per molti anni la principale pratica di Machig consistette nell'unione tantrica tra lei e il suo consorte spirituale e marito Topabhadra, un'emanazione del Gautama Buddha, con il quale allev\u00f2 dei figli vivendo l'essenza del \"Rosso e bianco\", secondo una previsione data a Machig da Arya Tara.\nLa vita di Machig Labdr\u00f6n come insegnante spirituale.\nDurante la vita di Machig Labdr\u00f6n, gli insegnamenti buddisti che arrivarono dall'India vennero considerati autentici. A nessuno di essi si attribuirono origini tibetane. Come riporta una delle biografie di Machig:\nEsistevano varie controversie sugli insegnamenti di Machig Labdr\u00f6n e dunque una delegazione dei Brahmani venne mandata dall'India in Tibet per valutare i suoi titoli e i suoi insegnamenti. Dopo che i suoi studenti si riunirono con lei a Zangri Khangmar (residenza di Machig in Tibet dall'et\u00e0 di 39 anni fino alla sua morte all'et\u00e0 di 99 anni), Machig insegn\u00f2 e discusse con i panditi.\nUna delegazione inviata nell'India meridionale per trovare le reliquie di M\u00f6nlam Drub seguendo le istruzioni di Machig, dopo averle trovate, conferm\u00f2 e rafforz\u00f2 il suo status di insegnante e detentrice dei lignaggi. A seguito di questo e di altri eventi, venne stabilito che gli insegnamenti di Mchig erano autentici. I Ch\u00f6d erano i primi insegnamenti buddhisti diffusi in Tibet.\nStudenti.\nMolti degli insegnamenti di Machig Labdr\u00f6n si configurano come risposte alle domande poste dai suoi studenti.\nFra i discepoli di Machig Labdron, oltre ai figli, ci furono quattro donne chiamate i \"Gyen\" o gli\" Ornamenti\" di Machig Labdr\u00f6n.\nEmanazioni.\nSecondo alcune fonti Machig Labdr\u00f6n si sarebbe incarnata sia in Tibet che in Occidente. In Tibet si sarebbe incarnata come Jomo Menmo (1248\u20131283) e successivamente come Khyungchen Aro Lingma (1886\u20131923).\nLa prima Samding Dorje Phagmo (il terzo grado pi\u00f9 alto nella gerarchia buddista dopo il Dalai Lama), Ch\u00f6kyi Dr\u00f6nma (1422\u20131455), una discendente tulku femminile di Vajravarahi, \u00e8 stata considerata come un'incarnazione di Machig Labor\u00f6n.\nIn tempi pi\u00f9 recenti, in Tibet, il grande yogini Jetsun Rigdzin Ch\u00f6nyi Zangmo (1852\u20131953) - chiamato anche Ani Lochen - venne riconosciuto come incarnazione di Machig. Egli riusc\u00ec ad elevare spiritualmente il monastero Shuksep or Shugsep (shug gseb), situato a trenta miglia da Lhasa sul pendio del monte Gangri Th\u00f6kar.\nIl Lama Tsultrim Allione (1947- ), un'insegnante buddista americana, \u00e8 stata recentemente riconosciuta dal Lama Karma Nyit\u00f6n Kunkhyab Ch\u00f6kyi Dorje come emanazione di Machig Labdr\u00f6n a Zangri Khangmar, in Tibet.\nIl \"Ch\u00f6d\" di Machig Labdr\u00f6n.\nIl Ch\u00f6d di Machig Labdr\u00f6n, chiamato \"l'offerta del Mendicante\" o \"il rituale del limite estremo\" e conosciuto anche come Mah\u0101mudr\u0101 Ch\u00f6d, \u00e8 stato diffuso in Tibet sin dall'esistenza di Machig.\nIl Ch\u00f6d \u00e8 una pratica buddista che consiste nell'interruzione dell'attaccamento alla propria forma corporea (in termini di tendenza dualistica del relazionare la propria figura corporea come punto di riferimento comprovante la propria esistenza).\nUn praticante offre il ma\u1e47\u1e0dala del proprio corpo in un rito chiamato \"ganachakra\". Utilizzando esclusivamente la propria mente, visualizzando le offerte e praticando in luoghi solitari e temuti come i cimiteri, egli lavora per superare tutte le proprie paure. Anche per questo la pratica del Ch\u00f6d \u00e8 spesso usata per sconfiggere le malattie in modo da curare s\u00e9 stessi e gli altri.\nI chodpa e i chodma (praticanti del Ch\u00f6d) usano una campana rituale, uno speciale tamburo chiamato damaru e un Kangling (spesso ottenuto dagli ossari delle sepolture celesti).\n\"Demoni\" nel Ch\u00f6d di Machig Labdron.\nDagli insegnamenti e dagli scritti di Machig Labdr\u00f6n appare chiaro che le entit\u00e0 con cui si a che fare nelle pratiche Ch\u00f6d sono frutto della mente umana, e non esseri sovrannaturali. Una delle carattettistiche distintive del Ch\u00f6d di Machig Labdr\u00f6n \u00e8 il suo focalizzarsi su quelli che a volte sono chiamati demoni ('dre) o \"diavoli\" (\"bdud)\".\nCome spieg\u00f2 Machig Labdr\u00f6n in una risposta alle domande di uno dei suoi studenti, Gangpa Muksang:\nIn un altro insegnamento, Machig Labdr\u00f6n disse:\nSecondo Anila Rinchen a Kagyu Ling Borgogna in Francia, il termine tibetano per \"demone\" potrebbe essere tradotto come \"nevrosi\".\nDiavoli esterni e Diavoli interni.\nMachig divide i diavoli che sono oggetto della pratica Ch\u00f6d in \"Diavoli interni\" (\"nang byi bdud\") ed esterni. Questi sono i quattro \"interni\":\nI quattro \"Diavoli interni\" si uniscono ai quattro \"Diavoli esterni\" (\"phyi bdud\"):\nNel sistema Mah\u0101y\u0101na questi quattro corrispondono ai quattro M\u0101ra:\nL'oggetto principale della pratica del Ch\u00f6d sono i M\u0101ra che portano alla morte spirituale (la radice della parola sancrita M\u0101ra \u00e8 mr, che significa: \"morire\").\nIl raggiungimento della mente illuminata nella disciplina Ch\u00f6d.\nIl campo in cui i M\u0101ra operano \u00e8 la cosiddetta \"mente discorsiva\", il processo intellettuale che causa il dualismo, credendo che un soggetto pensante sia diverso dall'oggetto che \u00e8 il pensiero. La mente discorsiva \u00e8 la causa della sofferenza e della paura; \u00e8 il mondo del nostro ego, ansioso riguardo alla vita e alla morte. Sar\u00e0 questo mondo individuale che concluder\u00e0 il proprio processo esistenziale, quella stessa parte di noi che identifichiamo con i nostri pensieri e con il nostro mondo razionale.\nLa mente illuminata (\"byang chub kyi sems\"), innata ma latente in ogni individuo, deve essere \"riconosciuta\" dal praticante in modo da ottenere la liberazione. Essa non \u00e8 coinvolta nel vivere o nel morire, vive in un processo di continua trasformazione con il tutto, essendo indissolubilmente unita ad esso.\nLa pratica del Ch\u00f6d \u00e8 indirizzata alla distruzione dei processi \"discorsivi\" e porta alla comprensione del fatto che: \"tutto ci\u00f2 che appare, persino gli D\u00e8i, sono una creazione e un fantasma del nostro pensiero non ancora conquistato.\"\nQuesta visione del mondo mostra un collegamento della pratica del Ch\u00f6d con quella del Praj\u00f1\u0101p\u0101ramit\u0101, che enfatizza la natura non dualistica della realt\u00e0. La pratica del Ch\u00f6d risulta quindi essere una pratica meditativa diretta poich\u00e9 la comprensione della vacuit\u00e0 della realt\u00e0 porta ad un improvviso rilascio dal ciclo del Sa\u1e43s\u0101ra. Si pu\u00f2 raggiungere questo obbiettivo attraverso le offerte e il sacrificio: l'offerta del corpo e della vita dell'individuo e la distruzione dei cinque componenti dell'essere umano. Come raggiungere la mente illuminata lo dice chiaramente Ma gcig nella \"Grande Raccolta degli Insegnamenti sulla Nobile Pratica della recisione dei demoni, Perfezione della Sapienza.\" :\nIl modo in cui si manifesta il demone intangibile\nQuel concetto discriminante di bene o di male\nche si viene a formare nella mente all'apparire di un fenomeno,\nviene detto demone intangibile.\nSe ci si separa dallo stato spontaneo\ne naturale della mente\ne ci si aggrappa all'idea\ndi divinit\u00e0 benevole e di spiriti malefici,\na causa dell'alternanza di speranza e timore,\nil nostro proprio demone si manifesta in noi stessi.\nDal vasto e chiaro spazio\ndella dimensione essenziale della realt\u00e0 (Dharmadhatu)\nsorgono in tutte le direzioni i pensieri e i ricordi,\ncos\u00ec come dall'oceano immobile\nsorgono le onde e le increspature.\nChiunque abbia questa conoscenza\nnon necessita di alcun artificio:\nrimanga naturalmente in se stesso!\nSi \u00e8 liberati nello spazio in cui non nascono\nn\u00e9 beneficio n\u00e9 danno.\nPoich\u00e9 (la conoscenza)\nsorge spontaneamente in se stessi \ndallo spazio della realt\u00e0 essenziale,\nnon \u00e8 necessario nutrire invidia,\navversione o desiderio.\nSe non si provano avversione o desiderio,\necco si manifesta la mente spontanea."}
{"id": "315875", "revid": "1991", "url": "https://it.wikipedia.org/wiki?curid=315875", "title": "Ma Cig", "text": ""}
{"id": "315876", "revid": "597169", "url": "https://it.wikipedia.org/wiki?curid=315876", "title": "Rei Ayanami", "text": " \u00e8 uno dei protagonisti della serie animata giapponese \"Neon Genesis Evangelion\", sceneggiata e diretta da Hideaki Anno, e dell'omonimo manga scritto e disegnato da Yoshiyuki Sadamoto. Il personaggio compare nelle opere tratte dalla serie animata, in manga spin-off, videogiochi, visual novel, nell'ONA \"Petit Eva - Evangelion@School\" e nella tetralogia cinematografica \"Rebuild of Evangelion\". Nella versione originale \u00e8 interpretata dalla doppiatrice Megumi Hayashibara. Nell'adattamento italiano il suo ruolo \u00e8 stato affidato a Valentina Mari nel doppiaggio originale e a Lucrezia Marricchi nel ridoppiaggio di Netflix.\nRei nella serie animata originale \u00e8 una ragazza dal carattere taciturno e schivo, arruolata dall'agenzia speciale Nerv per pilotare un gigantesco mecha noto come Eva-00 e combattere, assieme ad altri piloti, contro dei misteriosi esseri chiamati angeli.\nIl personaggio \u00e8 diventato popolare tra gli appassionati di animazione fin dalla prima messa in onda di \"Neon Genesis Evangelion\", ricevendo riconoscimenti e vincendo sondaggi di popolarit\u00e0. Secondo degli studiosi, inoltre, Rei Ayanami ha esercitato una certa influenza sul mondo del fumetto e dell'animazione giapponesi, contribuendo in maniera determinante allo sviluppo e alla diffusione di una serie di canoni \"moe\" ripresi e reinterpretati da personaggi seguenti.\nCreazione e sviluppo.\nPer il nome di Rei Hideaki Anno si ispir\u00f2 a quello di Rei Hino, personaggio femminile di \"Pretty Guardian Sailor Moon\". Durante la realizzazione di \"Neon Genesis Evangelion\" infatti tent\u00f2 di attirare nel personale Kunihiko Ikuhara, direttore dell'omonima serie animata e suo amico di lunga data. Il regista, inoltre, cerc\u00f2 di giocare sui diversi significati del kanji , traducibile in \"zero\", \"nullit\u00e0\". Secondo lo scrittore Patrick Drazen il nome pu\u00f2 essere collegato all'Evangelion a lei assegnato, l'Unit\u00e0 00. \u00e8 anche la pronuncia del carattere che significa \"rituale\", \"etichetta\". Il nome inoltre potrebbe essere stato influenzato dal personaggio di Zero, protagonista del romanzo \"Ai to gens\u014d no fascism\" di Ry\u016b Murakami. Per il suo cognome invece il regista prese spunto da una nave della Marina imperiale giapponese, il cacciatorpediniere , proprio come per altri personaggi della serie.\nPer l'aspetto Anno si rivolse a Yoshiyuki Sadamoto, \"character designer\" della serie; secondo il libro \"Neon Genesis Evangelion: The Unofficial Guide\", scritto da Kazuhisa Fujie e Martin Foster, egli avrebbe chiesto al collega di rappresentarla come \u00abuna ragazza profondamente infelice\u00bb e \u00abdi scarsa presenza\u00bb. Il regista diede all'artista un memoriandum sul personaggio nel quale c'era scritto soltanto di rappresentarla come una ragazza silenziosa, dando libert\u00e0 artistica al \"character designer\". Nel disegnarla Sadamoto prese come modello un personaggio chiamato Ukina, presente in una sua precedente opera intitolata \"Kot\u014d no oni\", aggiungendole una capigliatura arruffata \u00abda lupo\u00bb. Egli trasse ispirazione da una canzone del gruppo giapponese Kinniku Sh\u014djo Tai, , il cui testo cita una , che gli sugger\u00ec l'idea di presentarla ricoperta di bende. Lo stesso gruppo produsse un brano chiamato , in cui \u00e8 udibile un monologo femminile, e Sadamoto cerc\u00f2 di raffigurare una ragazza che avesse una voce simile. Ulteriore fonte d'ispirazione fu il racconto \"La Principessa Smarrita\" di Paul Gallico; nel racconto viene descritto un quadro ritraente la protagonista, una bambina esile e pallida in una stanza vuota, e l'artista prov\u00f2 a creare un personaggio che ricalcasse l'immagine di Gallico. Anno richiese un personaggio femminile \u00ab\"cool\" e con i capelli corti\u00bb, ragion per cui nelle prime fasi di progettazione disegn\u00f2 Rei con gli occhi e i capelli scuri. Tale ipotesi fu poi accantonata e Sadamoto le modific\u00f2 i colori di occhi e capelli per distinguerla dall'altra protagonista di \"Neon Genesis Evangelion\", Asuka S\u014dry\u016b Langley, cos\u00ec che i due personaggi avessero schemi cromatici opposti. Sadamoto infatti pens\u00f2 a Rei come allo \u00abYin opposto [ad Asuka]\u00bb. Su richiesta del regista, inoltre, il colore dei suoi occhi fu cambiato e vennero tinti di rosso. Questa caratteristica le confer\u00ec maggiore personalit\u00e0 e la distinse rispetto agli altri personaggi della serie. Anche il colore dei capelli cambi\u00f2 e si scelse per l'azzurro, analogamente al protagonista del mai realizzato lungometraggio . Sadamoto le confer\u00ec inoltre delle calze nere, ispirandosi a una squadra femminile di pallamano che vide giocare quando frequentava le scuole medie. Il colore delle calzature gli permise di differenziarla dai personaggi delle serie uscite nello stesso periodo e andare contro i dettami della moda.\nNel \"settei\" originale Rei, clone genetico della madre del protagonista, avrebbe dovuto essere un personaggio pi\u00f9 sensuale rispetto alla sua versione definitiva. Sadamoto, differenziandosi dello stile schietto ed esplicito di Anno, visto il suo legame con Shinji per\u00f2 decise di conferirle un eros molto pi\u00f9 \u00abenigmatico\u00bb e blando. Secondo Sadamoto e Kazuya Tsurumaki, assistente alla regia della serie, la ragazza fu concepita come una entit\u00e0 aliena, ma in un secondo momento si spinse per renderla almeno geneticamente umana; Rei, secondo loro, possiede i geni umani di Yui Ikari e i geni del primo angelo Adam [\"sic\"]. Tsurumaki inoltre ha associato la sua condizione di ibrido a quella di un Devilman, una specie di uomini per met\u00e0 demoni presentati nell'omonimo manga di G\u014d Nagai. Per delinearne la caratterizzazione il regista cerc\u00f2 di far confluire in lei un lato nascosto della sua psiche, pensandola come a una rappresentazione del proprio inconscio personale; lui stesso dichiar\u00f2: \u00abRei \u00e8 [il personaggio] pi\u00f9 vicino alla mia psiche pi\u00f9 profonda. [..] Ma \u00e8 quello che capisco di meno. Non mi interessa molto, sinceramente. C'erano parti in cui cercavo di mettere da parte i miei pregiudizi e di far emergere la parte pi\u00f9 primitiva, pi\u00f9 importante, pi\u00f9 pura che ho\u00bb. Come per altri personaggi di \"Evangelion\" traspose degli aspetti della propria vita in lei, inclusa la scelta di non mangiare carne e mantenere una dieta vegetariana.\nNel quinto episodio, esplicitamente dedicato al personaggio, Rei pronuncia sette battute e cinquantadue parole, mentre nel sesto venticinque battute. Per molto tempo infatti Anno dimentic\u00f2 di esplorare la personalit\u00e0 di Rei, ignorandola o dandole uno spazio marginale. Verso il quattordicesimo episodio, quindi, cerc\u00f2 di dare pi\u00f9 spazio ai pensieri e alle emozioni del personaggio inserendo un suo lungo monologo poetico, un flusso di coscienza con immagini e parole apparentemente scollegate fra di loro. La sua idea era quella di rappresentare una Rei affetta da schizofrenia, ma quando prov\u00f2 a scrivere la sceneggiatura della puntata rimase paralizzato. Un suo amico per cercare di aiutarlo gli prest\u00f2 un volume di una collana chiamata sulle malattie mentali, al cui interno era riportata una poesia scritta da un malato di mente; dopo aver letto la poesia la mente del regista si riemp\u00ec d'immagini e riusc\u00ec a scrivere il monologo tutto d'un fiato. Nel ventunesimo episodio invece il primo clone di Rei, ucciso da Naoko Akagi nella versione definitiva, dopo essere stato strangolato e aver momentaneamente perso coscienza, sarebbe sopravvissuto, ritrovandosi in una sala comandi della Nerv vuota senza la dottoressa Akagi. Egli ebbe fin dall'inizio l'idea della morte di Rei, poi presentata nel ventitreesimo episodio. Durante la produzione, inoltre, Kunihiko Ikuhara, infastidito dall'immagine idealizzata e il feticismo che gli appassionati avevano costruito attorno al personaggio, propose ad Anno di tradirli e mostrarla come una ragazza vera che si sposa e \u00abrimane incinta nell'ultima puntata\u00bb, ma egli rifiut\u00f2 la proposta. Nel finale originale voluto da Anno inoltre non era prevista la Rei gigante aggiunta nel lungometraggio \"The End of Evangelion\", che venne pensata in un secondo momento. Per il regista comunque il personaggio aveva gi\u00e0 fatto il proprio corso, conclusosi nella scena finale del sesto episodio:\nDoppiaggio.\nIl personaggio di Rei venne interpretato dalla doppiatrice giapponese Megumi Hayashibara sia nella serie animata originale, sia nei lungometraggi ', ' e i lungometraggi del \"Rebuild of Evangelion\". Hayashibara partecip\u00f2 anche ai provini per Asuka e Misato, ma dopo aver visto la sua performance in un OVA intitolato Anno la sent\u00ec pi\u00f9 adatta al personaggio di Rei. Nel 1995 la doppiatrice si dichiar\u00f2 sorpresa del proprio ruolo e del carattere laconico del personaggio, dicendo: \u00abDovr\u00f2 sfidare qualcosa di nuovo\u00bb. Secondo lei prima di \"Neon Genesis Evangelion\" non erano presenti molti personaggi taciturni con cui confrontarsi; in assenza di riferimenti cerc\u00f2 di caratterizzarla al meglio delle proprie possibilit\u00e0. Durante le sessioni fu istruita e guidata da Hideaki Anno, che le consigli\u00f2 di leggere le proprie battute con il tono pi\u00f9 piatto e anaffettivo possibile. Lei stessa dichiar\u00f2: \u00abQuando il regista mi spieg\u00f2 il personaggio mi disse: \"Rei non \u00e8 senza emozioni, ma non sa che cosa siano\"\u00bb. Al momento di doppiare il gioco mahjong , inoltre, Hayashibara dichiar\u00f2 di aver recentemente compreso la differenza fra \u00abmancanza d'intonazione\u00bb e \u00abassenza di emozioni\u00bb nelle parole. La doppiatrice interpret\u00f2 la mancanza d'intonazione come un segno di \u00abfiducia di s\u00e9\u00bb; una persona insicura o in malafede, secondo lei, tenderebbe a dare enfasi alle parole, mentre Rei \u00e8 completamente onesta e dice soltanto la verit\u00e0.\nLa doppiatrice riprese il ruolo anche per il \"Rebuild\". Durante le registrazioni per il terzo lungometraggio della saga, ', lavor\u00f2 su delle parti che non erano state animate del tutto, cos\u00ec dovette chiedere al regista che cosa stesse accadendo nelle scene. Hayashibara dovette fare diversi tentativi per le frasi brevi di Rei e trovare la giusta sfumatura desiderata dal personale. Ella dovette doppiarla come fosse indifferente e fare attenzione nel convogliare i sentimenti di gioia del personaggio senza esagerare. Per l'ultimo capitolo della tetralogia, ', Hayashibara cerc\u00f2 di capire come interpretare i diversi cloni presenti nel corso del lungometraggio. Ella dovette inoltre cercare di raggiungere le giuste sfumature volute da Anno, visto che il regista richiese dei personaggi pi\u00f9 giovani e pi\u00f9 emotivi. Con il ruolo di Rei la doppiatrice ottenne dei premi e dei riconoscimenti, assurgendo a icona della comunit\u00e0 di appassionati di animazione. Il personaggio contribu\u00ec a migliorare la sua immagine pubblica e a farla diventare una \"idol\" popolare. Shunsuke Nozawa, lettore presso l'Universit\u00e0 di Hokkaido, ha notato come negli anni novanta ci sia stata un'esplosione di attenzione mediatica verso i doppiatori giapponesi, ritenendo la figura di Hayashibara al centro di tale cambiamento. Grazie alla \u00abenorme fascinazione sociale\u00bb esercitata da Ayanami Hayashibara cominci\u00f2 a essere regolarmente intervistata e invitata in televisione.\nIl doppiaggio italiano del personaggio venne affidato a Valentina Mari. Secondo Gualtiero Cannarsi, dialoghista e curatore dell'edizione Dynamic della serie, con Rei si presentarono delle difficolt\u00e0 interpretative. In degli episodi, per esempio, si alternano diversi cloni della ragazza, ognuno con un'et\u00e0 e un carattere differente. Il monologo della quattordicesima puntata invece cost\u00f2 alla Mari cinquantadue incisioni. Nel ridoppiaggio Netflix della serie e dei lungometraggi \"Death &amp; Rebirth\" e \"The End\" invece \u00e8 interpretata da Lucrezia Marricchi. In lingua spagnola \u00e8 doppiata da Jo\u00ebl Mulachs. Nell'adattamento latinoamericano \u00e8 doppiata da Circe Luna; in un successivo doppiaggio il suo ruolo \u00e8 stato affidato alla doppiatrice Gaby Ugarte. In lingua tedesca \u00e8 interpretata da Marie Biersted. Anche nell'adattamento francese il suo ruolo \u00e8 stato affidato a diverse doppiatrici; nella serie originale e nella pellicola \"Evangelion: 2.0 You Can (Not) Advance\" \u00e8 doppiata da St\u00e9phanie Lafforgue; in \"Evangelion: 1.0 You Are (Not) Alone\" \u00e8 interpretata da Fran\u00e7oise Escobar. In coreano \u00e8 doppiata da Do Yeong Song, in portoghese da Priscilla Conc\u00e9pcion. Nell'adattamento nordamericano il suo ruolo \u00e8 stato affidato a Amanda Winn Lee in tutte le sue incarnazioni, eccezion fatta per \"Rebuild of Evangelion\", in cui \u00e8 doppiata da Brina Palencia. Per l'uscita Netflix \u00e8 stata doppiata da Ryan Barley in inglese, \u00c9lisabeth Ventura in francese, Laura Pastor in spagnolo e Franziska Lather in tedesco.\nBiografia.\nRei Ayanami nasce in una data mai precisata nella serie originale presso la terza sede distaccata di un organo chiamato Laboratorio per l'evoluzione artificiale. Il suo corpo, dai caratteristici tratti simili a quelli delle persone affette da albinismo, viene creato in assoluta segretezza in base a quello di Yui Ikari, ricercatrice che perde la vita in un esperimento di collaudo dell'Unit\u00e0 01. Nel livello pi\u00f9 profondo del quartier generale del Laboratorio vengono custoditi numerosi cloni della ragazza. Tutti i cloni, per\u00f2, rimangono privi di anima. Quando un clone viene attivato, bench\u00e9 resti caratterialmente differente dagli altri, viene dotato dell'anima di un essere chiamato Lilith, secondo di una serie di nemici del genere umano chiamati angeli. Quando un clone muore invece l'anima di Lilith viene impiantata nel nuovo esemplare, rimanendo dunque la stessa per tutti i cloni. La sua memoria viene poi salvata grazie a un dispositivo a forma di tubo con un meccanismo simile a una spina dorsale posizionato nel quartier generale della Nerv, l'impianto per il Dummy Plug.\nNel 2010 Gend\u014d Ikari porta un suo primo esemplare nella base del Gehirn, societ\u00e0 responsabile dello sviluppo e della costruzione delle unit\u00e0 Evangelion, spacciandola come la figlia che un suo conoscente gli ha affidato. La prima Rei viene uccisa dalla dottoressa Naoko Akagi, collega e amante segreta di Gend\u014d. La sera della sua visita al Gehirn la piccola Rei si smarrisce nella sala comandi del laboratorio e si rivolge alla dottoressa chiamandola \u00abvecchia\u00bb, quasi per provocarla. La bambina, in un secondo momento, confessa che in realt\u00e0 \u00e8 stato Gend\u014d a chiamarla cos\u00ec. Nel viso della bambina Naoko riconosce i tratti di Yui, sua rivale in amore, e in un impeto di violenza sfoga la sua rabbia sulla bambina, strangolandola e uccidendola, per poi suicidarsi.\nIn seguito al decesso del primo corpo viene attivato un secondo clone, che nel 2014 si trasferisce presso la prima scuola media comunale di Neo Tokyo-3. Rei II viene scelta da un organo chiamato Istituto Marduk come First Children, cio\u00e8 pilota dell'Unit\u00e0 00 presso l'organizzazione paramilitare Nerv. La giovane, inizialmente sottomessa al volere di Gend\u014d, con il progredire degli eventi e delle battaglie riesce a stringere amicizia con il suo collega Shinji Ikari, pilota dell'Unit\u00e0 01, tramite il quale inizia ad acquisire maggiore consapevolezza di s\u00e9. Nel combattimento contro l'angelo Armisael, che attacca Shinji e la sua unit\u00e0, Rei decide di farsi esplodere con il proprio Evangelion per salvare il ragazzo, distruggendo il nemico. Dopo il suo sacrificio la seconda Rei viene sostituita da un terzo e ultimo clone. Tutti gli altri corpi, custoditi in una vasca situata nel Terminal Dogma della Nerv, vengono distrutti dalla dottoressa Ritsuko Akagi. L'ultima Rei nel lungometraggio \"The End of Evangelion\" decide di ribellarsi a Gend\u014d, unendosi contro la sua volont\u00e0 a Lilith e lasciando decidere al compagno il corso del Third Impact, durante il quale l'intero genere umano si unisce in un unico essere. Shinji rifiuta il Perfezionamento, e il corpo di Rei, diventato gigante, si disgrega.\nPersonalit\u00e0.\nRei Ayanami \u00e8 una ragazza taciturna, inespressiva e schiva, che limita il pi\u00f9 possibile i rapporti con il proprio prossimo ed esegue meccanicamente gli ordini che riceve. \u00c8 introversa, socialmente distaccata, malinconica e laconica. Non mostra emozioni, parla con un tono distaccato e assume costantemente un'espressione indifferente. Un opuscolo ufficiale del lungometraggio \"Death and Rebirth\" la descrive come \u00abuna ragazza che non sogna\u00bb, \u00abuna maschera n\u014d\u00bb inespressiva e triste, e il libro \"Schizo Evangelion\" come \u00abuna mente priva di sogni, completamente separata dall'inconscio collettivo di Jung\u00bb. Nel corso degli eventi di \"Evangelion\" si impegna in azioni pericolose che le potrebbero costare la vita, palesando una tendenza al nichilismo. Nel sesto episodio Shinji le chiede quale sia il motivo che la spinge a pilotare l'Evangelion 00, domanda a cui Rei risponde dicendo di trovare nell'Eva il suo unico \u00ablegame\u00bb con le altre persone, dimostrando di impegnarsi nella lotta contro gli angeli come se tale fosse la propria unica ragion d'essere. Secondo il \"character designer\" della serie, Yoshiyuki Sadamoto, Rei \u00e8 capace di provare emozioni e sentimenti, soffrendo per\u00f2 di difficolt\u00e0 espressive e comunicative. Al di l\u00e0 del suo atteggiamento apparentemente freddo, infatti, la ragazza vive numerosi conflitti interiori, sentimenti di alienazione e di angoscia esistenziale, nonch\u00e9 un profondo senso di solitudine. Secondo Sadamoto, inoltre, Rei \u00e8 come un'ombra, o \u00abcome l'aria\u00bb: \u00ab\u00c8 quel tipo di ragazza che non si pu\u00f2 afferrare\u00bb. Hayashibara l'ha descritta come un personaggio \u00abetereo\u00bb con emozioni \u00absimili a onde\u00bb.\nNel dodicesimo episodio Rei afferma di non aver bisogno di lasciare disposizioni testamentarie e rivela di provare \u00abripugnanza\u00bb per la carne. Alcune sue frasi, inoltre, lasciano supporre che non abbia ciclo mestruale. Secondo Gualtiero Cannarsi, dialoghista del primo adattamento italiano della serie, sembra che la ragazza sia \u00abdel tutto ignara delle pi\u00f9 elementari regole di vita\u00bb. Il suo atteggiamento \u00e8 riflesso dal suo appartamento personale, trascurato, spoglio, sporco e abbandonato a s\u00e9 stesso. Ci\u00f2 riporta a un'affermazione proferita dalla dottoressa Ritsuko Akagi nella quinta puntata della serie, secondo la quale Rei non sarebbe molto portata per vivere, proprio come il comandante Ikari. Sul pavimento del suo appartamento sono disseminati, fra le altre cose, testi scientifici sulle interazioni biologiche e la genetica scritti in caratteri latini. In un monologo interiore presente nella penultima puntata della serie la giovane conversa con gli altri cloni per cercare la propria vera identit\u00e0 durante il Progetto per il perfezionamento dell'uomo, portando avanti delle riflessioni metafisiche e psicoanalitiche. La ragazza in un primo momento si rimprovera di avere \u00abun corpo e un'anima fasulli\u00bb; in un secondo momento la voce della sua coscienza la accusa di essere spaventata dall'idea di poter svanire e di scomparire \u00abdall'animo delle persone\u00bb. Rei risponde freddamente, dicendo: \u00abSono felice. Perch\u00e9 io voglio morire. Ci\u00f2 che ambisco \u00e8 la disperazione. Voglio tornare al nulla\u00bb. In un'occasione una bambina chiese a Hideaki Anno che cosa piacesse a Rei, ed egli rispose dicendo di non averci mai pensato. La ragazza, secondo il regista, essendo consapevole di essere rimpiazzabile in caso di morte, sarebbe portata a non apprezzare la propria vita, a farsi del male e a isolarsi: \u00abLa sua presenza, la sua esistenza, apparente esistenza, \u00e8 effimera. \u00c8 una ragazza molto triste. Ha solamente il minimo indispensabile di ci\u00f2 di cui ha bisogno. [..] Danneggia s\u00e9 stessa e non ha bisogno di amici\u00bb.\nSadamoto ha descritto lei e Asuka come \u00abpersonaggi molto forti, ognuna a modo proprio\u00bb. Secondo Amanda Winn-Lee, doppiatrice nordamericana del personaggio, nonostante l'apparenza fredda e distaccata in Rei \u00e8 presente una \u00abpiccola scintilla di umanit\u00e0\u00bb, offuscata dalla \u00absua negativa percezione di s\u00e9\u00bb: \u00abSa di essere rimpiazzabile, ma resta comunque un essere umano\u00bb. Nel quinto episodio della serie Shinji vede dallo schermo del suo Eva-01 Rei saltare di gioia e sorridere come innamorata verso il padre, Gend\u014d Ikari, con cui \u00e8 pi\u00f9 intima e legata; la visione, secondo gli autori, \u00e8 per\u00f2 distorta dal suo punto di vista. Dopo l'avvenimento il ragazzo cerca di entrare in contatto con la collega, la quale non riesce a capire il senso dei suoi gesti e gli riserva un atteggiamento freddo; i due piloti, pur riuscendo a conversare materialmente fra di loro e ad avere dei dialoghi di circostanza, non riescono a comunicare a livello emotivo e comprendere i sentimenti dell'altro. Nella sequenza finale del sesto episodio, dopo essere sopravvissuta alla battaglia contro l'angelo Ramiel, la giovane vede Shinji piangere di fronte a lei e sostiene di non sapere che cosa fare in momenti come quello. Shinji le risponde consigliandole di sorridere; la ragazza, per un attimo, sovrappone il volto del pilota con quello di suo padre Gend\u014d. Sul viso di Rei, qualche istante dopo, si accenna per la prima volta un sorriso per il ragazzo, e viene lasciato alla sensibilit\u00e0 dello spettatore stabilire se sia riuscita o meno a comprendere i sentimenti di Shinji. Con il procedere degli eventi e degli scontri tra i due giovani si instaura un senso di comprensione reciproca, paragonato al rapporto tra una madre e il suo figlio piccolo. Le azioni di Shinji hanno un certo impatto sulla sua psicologia e i suoi gesti riescono a far cambiare la ragazza, la quale dimostra preoccupazione e gratitudine nei suoi riguardi.\nVersioni alternative.\nIn una scena dell'ultimo episodio della serie animata viene presentato un universo parallelo con una storia differente rispetto a tutte le puntate precedenti; nella realt\u00e0 alternativa Rei viene presentata nelle vesti di una ragazza appena trasferitasi nella classe di Asuka e Shinji, con una personalit\u00e0 diversa rispetto alla serie originale, allegra, svagata, irascibile ed estroversa. Una Rei estroversa \u00e8 presente in degli spin-off di \"Evangelion\", come \"Evangelion Iron Maiden\", ambientato nella realt\u00e0 alternativa dell'ultimo episodio. Nell'ONA \"Petit Eva - Evangelion@School\", parodia della serie animata originale, vengono presentate tre sorelle Ayanami: la maggiore, chiamata semplicemente Ayanami, diligente e introversa; la seconda, , sportiva ed estroversa; e la minore, , di quattro anni di et\u00e0 e con la passione per i peluche. Anche nella light novel \"Evangelion Anima\" di Ikuto Yamashita compaiono diverse Rei; Rei Troi, pilota di un Eva chiamato Evangelion Unit-02 Type II Allegorica, Rei Quatre e Rei Cinq, di diciassette anni, e la piccola Rei Six, di sette anni, piloti delle unit\u00e0 .\nNell'adattamento cartaceo, scritto e disegnato da Yoshiyuki Sadamoto, vengono presentate ulteriori differenze nella caratterizzazione del personaggio. Nel manga Rei appare pi\u00f9 empatica e aperta al contatto umano della sua controparte animata. Nel fumetto il personaggio ha pi\u00f9 spazio rispetto a quello di Asuka, che nell'anime, sotto influenza di Anno, ha invece un ruolo preponderante. Rispetto alla serie classica, Sadamoto, stando alle sue stesse parole, ha cercato di calcare la mano sul suo rapporto con Shinji, insistendo sulla simbologia del tocco delle mani e sul tema della maternit\u00e0, ispirandosi a \"The Drifting Classroom\" di Kazuo Umezu. La ragazza agli inizi degli eventi si considera vuota, creata al solo scopo di pilotare l'Evangelion sotto gli ordini di Ikari; il tocco di Shinji riesce a cambiare la sua attitudine. In una scena del quinto volume del manga, ad esempio, Shinji a casa di Rei prepara con lei del t\u00e8; la ragazza si scotta, e le mani dei due giovani per un momento si toccano. Ayanami, sfruttando l'occasione, invita il compagno a parlare a suo padre e aprirsi con lui; in un altro capitolo la ragazza, ripensando a quel momento, si domanda se le loro mani un giorno potranno sfiorarsi di nuovo. Durante lo scontro con l'angelo Armisael la giovane riesce a prendere coscienza dei propri sentimenti di tristezza e di affetto nei confronti di Shinji, verso il quale dimostra di provare un certo interesse romantico. Lo stesso Sadamoto ha descritto i sentimenti di Shinji e di Rei come quelli di un amore reciproco.\n\"Rebuild of Evangelion\".\nAnche nei lungometraggi del \"Rebuild of Evangelion\" l'umanit\u00e0 e il calore del personaggio sono pi\u00f9 evidenti rispetto alla serie animata originale. Il primo capitolo, ', ripercorre i primi sei episodi di \"Evangelion\", chiudendosi nella scena del sorriso dopo la battaglia di Ramiel; Rei, nel corso del lungometraggio, legge spesso \"Il principe felice e altri racconti\" di Oscar Wilde, disegnato in fase di produzione da Moyoco Anno, moglie del regista. Secondo Thomas La Marre il \"Rebuild\" renderebbe la relazione fra Shinji e Rei un elemento pi\u00f9 centrale per la storia, aumentando e migliorando le scene che li ritraggono. Durante ', secondo lungometraggio del \"Rebuild\", la ragazza inizia a sentirsi frustrata della sua vita senza passioni, cercando dunque di essere pi\u00f9 attiva e di aprirsi di pi\u00f9 con le altre persone. Commossa dalla gentilezza che Shinji dimostra nei suoi confronti, Rei tenta di sciogliere il ghiaccio tra il compagno e suo padre Gend\u014d organizzando una cena per entrambi, ma per una serie di circostanze avverse il suo tentativo fallisce; in origine Anno pens\u00f2 di usare un'idea simile per il quarto episodio dell'anime originale, ma la proposta venne accantonata durante la realizzazione della serie. Durante la battaglia contro il decimo angelo la ragazza viene assorbita assieme all'Eva-00 dal nemico; Shinji con il suo Eva-01 cerca di salvarla e la abbraccia a fine pellicola. Nel corso del lungometraggio viene suggerito che Gend\u014d e Fuyutsuki pianifichino di far avvicinare Shinji e Rei; per l'assistente alla regia Tsurumaki, interrogato in proposito, Anno \u00abnon ha pensato molto a fondo\u00bb sulla cosa, mentre per la scena finale probabilmente c'era l'idea di \u00abmettere insieme\u00bb i due ragazzi da parte del regista.\nNella pellicola seguente, ', la Rei presente in \"Evangelion 2.0\" viene sostituita da un altro clone, che dimostra di non ricordare nulla della sua vita precedente e di riservare un atteggiamento freddo e distaccato nei confronti delle altre persone, di Shinji in particolare. In ', ultimo capitolo della saga, il nuovo clone di Rei, chiamato Ayanami (Tentative Name), si dirige assieme a Shinji e ad Asuka Shikinami in una piccola cittadina chiamata Villaggio 3, abitata dai sopravvissuti ai vari Impact e isolata dal mondo esterno, quasi inabitabile. Rei qui interagisce con T\u014dji Suzuhara e Hikari Horaki, vecchi compagni di scuola del clone precedente, con i bambini e le donne del Villaggio 3 aiutandole a lavorare nei campi; con il tempo la nuova Ayanami incomincia a sviluppare una propria individualit\u00e0, scoprendo gradualmente il mondo che la circonda e imparando a socializzare con gli abitanti. Dopo diverso tempo per\u00f2 Rei (Tentative Name), il cui vero nome si scopre essere Ayanami-Type No.006, incapace di mantenere la propria forma senza il continuo contatto con il liquido LCL degli Evangelion, muore di fronte a Shinji. Durante il Perfezionamento Shinji incontra di nuovo la Rei di quattordici anni prima, rimasta dentro l'Eva-01. La vecchia Rei, ora con i capelli visibilmente lunghi, discute con il compagno, che decide di vivere in un mondo senza Eva e dare al mondo una nuova nascita, la Neon Genesis. Rei e Shinji dunque si salutano per l'ultima volta, stringendosi la mano e sorridendo.\nRiferimenti culturali e interpretazioni.\nPer Hiroki Azuma, critico culturale e studioso della cultura degli appassionati ossessivi di animazione, detti otaku, Rei Ayanami presenterebbe un \u00abnuovo tipo di solitudine\u00bb all'interno del panorama otaku. Prima di lei i personaggi erano divisi fra kogal, cio\u00e8 ragazze socievoli, con abiti e cosmetici costosi, accessori tecnologici e spesso impegnate in attivit\u00e0 di prostituzione, e otaku, cio\u00e8 isolati, fuori dalla realt\u00e0, con stanze piene di software e riviste. Secondo Azuma Rei trascenderebbe le due cartegorie; egli ha paragonato la sua stanza, simile a un ospedale o a quella di un profugo, ai Satyam, i laboratori scientifici della setta giapponese Aum Shinriky\u014d, che prima della messa in onda di \"Eva\" comp\u00ec un attentato alla metropolitana di Tokyo usando del gas sarin. \u014cizumi Mitsunari, inoltre, in una lunga intervista con Anno ha accostato la figura di Rei alle ragazze aggregate ad Aum Shinriky\u014d, in quanto \u00abcompletamente dipendenti dal loro guru\u00bb, Sh\u014dk\u014d Asahara. Il libro \"Schizo Evangelion\", da lui curato, la descrive come \u00abun sacrificio offerto ai mammoni e ai sadici giapponesi\u00bb e in una serie di dicotomie, come oppio ed euforia, Satana e Dio, \u00abl'infinito potere dell'Eros\u00bb e \u00abl'accecante potere del Thanatos\u00bb, \u00abil sarin preparato da Gend\u014d Ikari per il suo progetto di sterminio dell'umanit\u00e0\u00bb, \u00abil buco della serratura del vaso di Pandora\u00bb e una Grande Madre cattiva che cerca di inglobare il proprio figlio. Hideaki Anno si \u00e8 espresso su di lei e ha collegato il successo del personaggio alla situazione culturale del Giappone dopo la sconfitta subita nella seconda guerra mondiale; secondo lui \u00abda quel momento l'educazione che abbiamo ricevuto non \u00e8 una educazione capace di creare adulti\u00bb. Lo stesso Anno ha notato come dopo il sesto episodio ci sia un passo indietro nella sua comunicazione interpersonale, paragonando tale sviluppo a Hideki G\u014d, un personaggio della serie \"Kaettekita Ultraman\"; G\u014d sembra avvicinarsi di pi\u00f9 alle altre persone e ai suoi colleghi del Monster Attack Team, per poi estraniarsi di nuovo. Stando alle sue parole a un certo punto emergerebbe la sua \u00absfiducia\u00bb, o il suo \u00abtimore di comunicare con le altre persone\u00bb. Per il critico giapponese Manabu Tsuribe inoltre il suo sorriso nel sesto episodio rappresenterebbe il punto in cui \"Evangelion\" raggiunge il proprio culmine, e \u00abcome storia della crescita e dell'indipendenza di un ragazzo termina qui, ed anche \"Evangelion\" come storia termina qui\u00bb.\nSecondo Tamaki Sait\u014d, critico e psicologo giapponese, Ayanami sarebbe il punto finale dell'agalmatofilia giapponese iniziata con \"Nanako SOS\". Kenneth Lee di Anime News Network ha paragonato il percorso di Rei, in cui la ragazza cerca gradualmente di diventare umana, a quello di Pinocchio o di Key, personaggio di \"Key the Metal Idol\", una serie OAV uscita nel 1994. Il critico Krystian Woznicki invece l'ha paragonata al Pinocchio del lungometraggio \"964 Pinocchio\", considerandola per\u00f2 pi\u00f9 \u00abrealistica\u00bb. Degli studiosi invece hanno imputato il suo atteggiamento inespressivo e taciturno all'alessitimia o a un disturbo schizoide di personalit\u00e0. Altri critici l'hanno accostata ad altri personaggi anime femminili introversi degli anni novanta, come Ami Mizuno e Hotaru Tomoe di \"Pretty Guardian Sailor Moon\". Lo scrittore Claudio Cordella ha associato la sua personalit\u00e0 a quella dei personaggi femminili del pittore Edward Burne-Jones, e il suo sguardo agli \u00abocchi fissi e spenti\u00bb dell'Olympia dei \"Racconti di Hoffmann\". L'architetto Kaichiro Morikawa invece ha accostato il volto della prima Rei, solitamente presentato in maniera distorta e deforme, alle installazioni di Tony Oursler, mentre la sua stanza da letto a suo dire ricorderebbe le fotografie di Gottfried Helnwein. In una intervista con alcuni membri del personale della serie il fumettista Kentaro Takekuma ha inoltre paragonato l'immagine di Rei ricoperta di bende alle foto di Romain Slocombe, collegata poi da Sadamoto alle opere di Sensha Yoshida. \nAnalogamente ad altri personaggi di \"Evangelion\", collegati dalla critica a delle divinit\u00e0 del pantheon shintoista, Rei \u00e8 stata accostata dai critici alla dea del Sole, Amaterasu, che rinasce a ogni nuova alba. I suoi compagni, Shinji e Asuka, sono stati invece accostati a Susanoo e Ama-no-Uzume; Shinji, come Susanoo, agisce in maniera goffa e non viene accettato dalla societ\u00e0, mentre Asuka, come Uzume, \u00e8 sensuale e ostenta il proprio corpo. Secondo lo scrittore Fabio Bartoli invece i suoi tre cloni potrebbero essere ricondotti ai tre stadi evolutivi dell'anima umana postulati dalla cabala ebraica: \"Nefesh\" (fonte della vitalit\u00e0 animale), \"Ru'ha\" (l'anima, frutto dell'innalzamento dell'uomo dal suo aspetto puramente biologico) e \"Neshamah\" (lo spirito, frutto della connessione fra uomo e Dio). Anthony Gramuglia di Comic Book Resources ha descritto la Rei gigante presentata in \"The End of Evangelion\" come un \u00aborrore Lovecraftiano che prende vita\u00bb. La sua immagine inoltre in molte occasioni \u00e8 affiancata a quella della Luna, un astro archetipicamente associato alla maternit\u00e0, al pallore, alla passivit\u00e0 e alla femminilit\u00e0; secondo l'ingegnere giapponese Yumiko Yano ci\u00f2 conferirebbe a Rei Ayanami un'aura ieratica e irraggiungibile, paragonabile a quella di Maria Vergine. Yano ha poi associato la sua figura alle donne fragili e caste dell'arte \"fin de si\u00e8cle\", particolarmente popolari fra le opere dei simbolisti.\nNegli intenti originali di Hideaki Anno il personaggio di Rei avrebbe dovuto rappresentare uno \u00abShinji incosciente\u00bb, riflettendo il ruolo della figura materna nel complesso edipico di Sigmund Freud. Ella \u00e8 infatti un clone di Yui Ikari e rimane vicina a suo marito, Gend\u014d, che in un primo momento ammira obbedendogli ciecamente, per poi avvicinarsi a suo figlio Shinji, di cui diventa un interesse affettivo e romantico. Lo stesso regista ha dichiarato che: \u00abVolevo che tutti questi collegamenti creassero una specie di complesso di Edipo su pi\u00f9 livelli\u00bb. Per Kazuya Tsurumaki, assistente alla regia di \"Eva\", il ragazzo prova un desiderio sessuale e incestuoso nei suoi riguardi, mentre Kentaro Takekuma l'ha descritta come una \u00abeterna vergine\u00bb. Secondo Y\u014dji Enokido, membro del personale della serie, la maternit\u00e0 di Rei darebbe ai ragazzi la sensazione \u00abdi essere per met\u00e0 ancora nel grembo materno\u00bb. Per la scrittrice Frenchy Lunning, inoltre, il personaggio rappresenterebbe l'anima di Shinji. Lo stesso Shinji in una delle prime scene di \"Evangelion\" vede per qualche secondo su un viale uno spettro di Rei in una citt\u00e0 deserta situata nei pressi di Neo Tokyo-3. La Rei visibile nella sequenza non \u00e8 quella reale; l'apparizione \u00e8 stata collegata allo scenario della pellicola \"The End of Evangelion\", uscito nel 1997 come conclusione della serie classica. Nel corso del lungometraggio tutte le forme di vita si riuniscono in un unico essere durante il Perfezionamento; gli esseri umani poco prima di morire vedono apparire degli spettri di Rei, che li guidano nel processo come degli \"angeli della redenzione\". Secondo Y\u016bichir\u014d Oguro, curatore di alcuni contenuti delle edizioni \"home video\" di \"Evangelion\", la Rei che il ragazzo vede sul viale \u00e8 \u00abun essere superiore che osserva dall'alto gli esseri umani\u00bb, e la scena simboleggerebbe che \u00abShinji viene protetto da sua madre fin dall'inizio della serie\u00bb.\nAccoglienza.\nRei Ayanami acquis\u00ec popolarit\u00e0 tra gli appassionati di animazione sin dalla prima messa in onda di \"Neon Genesis Evangelion\". Gi\u00e0 nel 1995 divent\u00f2 la protagonista di \"fan fiction\", \"fan art\" e \"d\u014djinshi\". Lo studioso Patrick W. Galbraith l'ha descritta inoltre come \u00abil personaggio pi\u00f9 influente e popolare della storia degli anime otaku\u00bb. La notoriet\u00e0 del personaggio si riflett\u00e9 anche nei sondaggi di popolarit\u00e0; Rei venne periodicamente eletta fra i personaggi pi\u00f9 popolari della serie e dell'animazione giapponese in generale in diverse categorie. Dopo la conclusione della serie venne eletta miglior personaggio femminile del momento negli Anime Grand Prix del 1996 e del 1997, due grandi sondaggi annuali condotti dalla rivista giapponese \"Animage\". Nel 1998, anno di uscita del lungometraggio \"Revival of Evangelion\", riusc\u00ec a posizionarsi quinta nella stessa tipologia di sondaggio e a restare il personaggio femminile pi\u00f9 popolare della serie. Rei comparve inoltre per diversi anni nei sondaggi mensili della rivista, rimanendo fra i primi dieci per tutto il 1997 e in molti del 1998, nonch\u00e9 fra i primi venti in diverse indagini del 1999.\nNel 2002 l'emittente TV Asahi la inser\u00ec al 36\u00ba posto tra i cento personaggi pi\u00f9 amati della storia dell'animazione giapponese. La stessa TV Asahi pubblic\u00f2 una classifica sulle cento scene pi\u00f9 significative della storia dell'animazione; la scena in cui \"Rei Ayanami sorride a Shinji per la prima volta\", presente nel sesto episodio di \"Evangelion\", riusc\u00ec a raggiungere la 14\u00aa posizione, e quella del \"suicidio di Rei\" della ventitreesima puntata la 53\u00aa. Il sorriso di Rei riapparve in un'altra classifica dell'emittente, conquistando il 45\u00ba posto; analogo risultato si registr\u00f2 in un'indagine del 2003, in cui \"il primo incontro tra Shinji Ikari e Rei Ayanami\" riusc\u00ec a raggiungere il 16\u00ba posto. Anche il \"suicidio di Rei\" riconquist\u00f2 una posizione fra le varie classifiche di TV Asahi, in occasione di un sondaggio sulle \"scene pi\u00f9 toccanti dell'animazione giapponese\" in cui conquist\u00f2 il nono posto.\nNel 2007 il sito Ranking Japan chiese ai propri utenti quale personaggio animato vorrebbero come amico nella vita reale, occasione in cui Rei emerse nona. Anche \"Newtype\" ebbe modo di sottolineare la fama del personaggio, che apparve periodicamente nei sondaggi di popolarit\u00e0 della rivista, anche a distanza di anni dall'esordio di \"Eva\". Nel luglio del 2005 emerse al decimo posto, e la stessa rivista scrisse che: \u00abIl suo fascino e i suoi misteri continuano a brillare e ad accattivare gli appassionati ancora adesso, a distanza di dieci anni dalla messa in onda\u00bb. Nell'agosto e nel settembre 2009, dopo l'uscita del secondo capitolo del \"Rebuild\", emerse al quarto e al secondo posto fra i personaggi pi\u00f9 apprezzati dai lettori del periodico. Nel mese di ottobre di quell'anno riusc\u00ec a conquistare il terzo posto e a diventare il personaggio femminile pi\u00f9 popolare della serie. L'anno seguente, a marzo 2010, \"Newtype\" la nomin\u00f2 personaggio femminile pi\u00f9 popolare degli anni novanta. Nel febbraio 2015, anno del ventesimo anniversario della serie, conquist\u00f2 il primo posto fra i personaggi femminili favoriti dagli appassionati, battendo tutte le eroine degli anime della stagione, mentre nel 2018 la Rei del \"Rebuild\" venne inclusa fra i migliori trenta personaggi del decennio precedente.\nCritica.\nI critici e le riviste specializzate di animazione hanno espresso sia apprezzamenti e sia critiche nei confronti del personaggio di Rei. Secondo il critico letterario Hiroki Azuma Rei Ayanami \u00abha dimostrato di essere un personaggio di grande impatto\u00bb. Azuma ha inoltre elogiato l'interpretazione della doppiatrice originale, Megumi Hayashibara, e il realismo della sua drammatica condizione. Secondo lui: \u00abLa solitudine di Rei [...] ci offre immagini estremamente realistiche dell'incomunicabilit\u00e0 che affrontano i bambini di oggi\u00bb. Il sito Anime Planet, pur apprezzando delle rivelazioni sulla natura della ragazza e considerandola \u00abil personaggio di gran lunga pi\u00f9 interessante [di \"Evangelion\"]\u00bb, ne ha criticato la mancanza di chiarezza e l'enigmaticit\u00e0. Parere analogo \u00e8 stato espresso dal sito Anime Critics, secondo il quale: \u00ab[Rei] non ha alcuna personalit\u00e0 e rimane un enigma per la maggior parte della serie. Parte dell'intrigo dell'anime \u00e8 scoprire quali segreti nasconda\u00bb. Raphael See di T.H.E.M. Anime Reviews, che ha trovato la caratterizzazione dei personaggi di \"Evangelion\" \u00abun po' irritante\u00bb, ha dichiarato di non comprendere le ragioni della sua popolarit\u00e0. Anthony Gramuglia di Comic Book Resources ne ha lodato il \"character design\", criticandone per\u00f2 la mancanza di sviluppo, soprattutto nel finale cinematografico del 1997. Per Kenneth Lee di Anime News Network, inoltre, la premessa di un personaggio vuoto che guadagna un'anima \u00abpotrebbe avere una serie a s\u00e9\u00bb, ma il suo sviluppo viene sprecato dagli ultimi episodi della serie.\n\"Newtype\" ha elogiato il quinto e il sesto episodio della serie, entrambi dedicati al personaggio di Rei, lodando gli \u00abeccellenti\u00bb disegni della scena in cui sorride al comandante Ikari nel quinto e il momento in cui saluta Shinji prima della battaglia contro Ramiel, descrivendolo come \u00abuna scena impressionante\u00bb. La rivista \"Animedia\" ha inserito la scena finale del sesto episodio, in cui sorride a Shinji per la prima volta, fra le migliori scene d'animazione del mese di febbraio 1996. Anche Justin Wu di \"The Artifice\" ha espresso parole di elogio per la sequenza, descrivendola come un momento \u00abpotente\u00bb e \u00abiconico\u00bb. Per WatchMojo la scena del suo sorriso a Shinji \u00e8 \u00abtoccante\u00bb; Rei rappresenterebbe \u00abun innegabile barlume di luce\u00bb fra i toni cupi della serie, e \u00abla sua relazione con Shinji dimostra quanto fascino celi dietro il suo guscio freddo\u00bb. Tasha Robinson \"Science-Fiction Weekly\" ha dichiarato di essere rimasto soddisfatto della conclusione data al personaggio. Il sito Screen Rant e alcuni editor di Comic Book Resources ne hanno lodato lo sviluppo e le varie rivelazioni sulla sua vera identit\u00e0, posizionandola fra i migliori personaggi della serie. Luke Penn di CBR, in particolare, ha espresso apprezzamento per le differenze introdotte nel manga di Sadamoto e il maggior spazio dedicatole. Secondo il sito giapponese Oricon, inoltre, il personaggio di Rei \u00e8 diventato l'emblema stesso di \"Evangelion\". Della stessa linea di pensiero si \u00e8 dimostrato il periodico \"Nihon Keizai Shimbun\", che l'ha descritta come una \u00abdea moderna\u00bb e un'icona dell'animazione giapponese; secondo la testata, inoltre, in Giappone ci sarebbero circa un milione di appassionati dediti al personaggio, che a distanza di pi\u00f9 di dieci anni della messa in onda continua a vendere \"figure\" a ritmo costante, dominando Akihabara, quartiere commerciale e otaku di Tokyo. Thomas Zoth, editor del sito web Mania.com, l'ha inserita fra le dieci eroine pi\u00f9 iconiche dell'animazione nipponica. Chris Mackenzie del sito IGN lo ha enumerato fra i migliori venticinque personaggi dell'animazione giapponese. Mackenzie nella stessa classifica ha sottolineato l'\u00aboriginalit\u00e0\u00bb del personaggio, a suo parere diverso dalle eroine a lei simili create dopo \"Evangelion\"; secondo lui: \u00abLa differenza tra Rei e tutte quelle pseudo-Rei \u00e8 che, nel suo caso, ci potrebbe essere qualcosa dietro la sua facciata. [Rei] \u00e8 un mistero che non possiamo risolvere\u00bb.\nIl suo ruolo nel \"Rebuild\" \u00e8 stato accolto positivamente dalla critica. Secondo il sito UK Anime Network, per esempio, la nuova Rei sarebbe un personaggio pi\u00f9 umano e con cui \u00e8 pi\u00f9 facile empatizzare per gli spettatori rispetto all'equivalente del 1995. Per Mark Sombillo di Anime News Network \u00abc'\u00e8 un genuino calore dietro le sue azioni, ed \u00e8 difficile non essere conquistati da lei\u00bb. Il suo collega Justin Sevakis ha elogiato i suoi momenti con Shinji, ritenendoli pi\u00f9 emotivi e teneri di quelli della serie classica, mentre Bryan Morton del The Fandom Post ha apprezzato il suo sviluppo e la sua progressiva indipendenza nei confronti di Gend\u014d. Particolarmente positiva \u00e8 stata l'accoglienza del suo ruolo nell'ultimo capitolo della saga, \"Evangelion 3.0+1.0\", e diversi recensori ne hanno apprezzato l'evoluzione. Games Village ad esempio lo ha descritto come uno sviluppo \u00abdavvero sensibile e incredibilmente umano\u00bb. Per Andrea Peduzzi di IGN il personaggio sperimenterebbe \u00abuna delle sue migliori evoluzioni, soprattutto agli occhi dello spettatore che conosce le alternative\u00bb. Andrea Vitagliano di Tomshw.it ha apprezzato come il personaggi si svincoli da quello di Shinji, guadagnando \u00abuna sua dignit\u00e0 come personaggio a s\u00e9 stante, con una sua personalit\u00e0\u00bb, mentre per Game Rant \u00abosservare la Rei senza nome che impara a vivere \u00e8 davvero accattivante\u00bb. Henrique Padula di IGN Brasil ha elogiato l'umorismo e l'emotivit\u00e0 delle scene in cui Rei cerca di scoprire il mondo che la circonda: \u00ab\u00c8 estremamente divertente ed \u00e8 il cuore di questa parte del lungometraggio\u00bb. Una critica venne dal sito tedesco Riecks Filmkritiken, che ha scritto: \u00abRei impara a conoscere le strutture di pensiero e il processo di un individuo, ma a volte rimane tutto insolitamente superficiale\u00bb. Per But Why Tho \u00abi temi dell'amor proprio, della volont\u00e0, dell'accettazione e dell'identit\u00e0 portano Rei a raggiungere vette personali mai viste in tutta la serie \"Evangelion\"\u00bb. Anche altri critici hanno apprezzato le sue scene campestri al Villaggio-3; per Comic Book Resources questo passaggio sarebbe \u00abil pi\u00f9 sincero e dolce\u00bb di \"Eva\", mentre Mario Pasqualini di Dimensione Fumetto ha concluso la sua recensione sulla pellicola dicendo: \u00abAlla vista della lettera \"Buongiorno, buonanotte, grazie, addio\" [di Rei] credo di aver riso e pianto contemporaneamente. Miglior arco di trasformazione di sempre per il miglior personaggio di sempre dell'animazione giapponese\u00bb.\nInfluenza culturale.\nRei Ayanami ha avuto una certa influenza sul mondo dell'animazione giapponese e su personaggi immaginari seguenti. In seguito alla fama acquisita da \"Evangelion\" vennero ideati altri personaggi con i suoi tratti estetici e caratteriali; il personaggio divent\u00f2 infatti un oggetto di venerazione da parte del pubblico otaku, e negli ultimi anni novanta vennero creati decine di personaggi femminili a lei simili, i quali a loro volta conobbero popolarit\u00e0 nel mercato dei fumetti, degli anime e delle \"fanzine\". I critici e gli studiosi d'animazione hanno ricondotto al successo di Rei l'origine del fenomeno \"moe\", con cui vennero creati personaggi secondo precise caratteristiche stereotipate facilmente riconoscibili e consumabili dal pubblico otaku. Questo fenomeno, secondo Hiroki Azuma, critico culturale e studioso della cultura otaku, non sarebbe da ricondurre unicamente alla diretta influenza di \"Evangelion\" o di Rei; a influenzare i produttori, per Azuma, non fu tanto il personaggio in s\u00e9, ma il cambiamento dei canoni \"moe\" della subcultura otaku. Anche i produttori che non si ispirarono a \"Neon Genesis Evangelion\" incominciarono quindi a creare dei personaggi accostabili a quello di Rei, utilizzando nuovi elementi \"moe\" da lei inconsciamente mutuati, come capelli blu, pelle pallida, personalit\u00e0 mite, passivit\u00e0 e apatia. Per Azuma, inoltre, il ventiseiesimo episodio, in cui si vede una realt\u00e0 alternativa con Rei che corre con una fetta di pane fra i denti, costituisce un punto di svolta all'interno della cultura otaku. La scena secondo lui rappresenterebbe il punto in cui termina l'era delle grandi storie e incomincia quella dei personaggi moe; da quel punto in poi dunque la risposta affettiva verso i protagonisti per lo studioso divent\u00f2 pi\u00f9 importante della trama delle serie.\nTsukishima Ruriko della visual novel \"Shizuku\" e Ruri Hoshino di \"Martian Successor Nadesico\" secondo Azuma vennero create prendendola come fonte di ispirazione. La critica ha inoltre individuato diversi personaggi venuti dopo \"Evangelion\" affini a quello di Rei, come Miharu di \"Gasaraki\", Vanilla H di \"Galaxy Angel\", Neya di \"Mugen no Ryvius\", Maya di \"Geobreeders\", Aruto Kirihara di \"Kagihime Monogatari Eiky\u016b Alice Rondo\", Chise di \"Lei, l'arma finale\", Riza Hawkeye di \"Fullmetal Alchemist\", Dorothy R. Wayneright di \"The Big O\", Anthy Himemiya di \"Utena la fillette r\u00e9volutionnaire\" e le protagoniste femminili di \"Gunslinger Girl\". Lain Iwakura di \"Serial Experiments Lain\" in particolare \u00e8 stata da pi\u00f9 fonti accostata ad Ayanami; Chiaki J. Konaka, principale sceneggiatore di \"Lain\", ha dichiarato di non essere stato influenzato da \"Evangelion\", e, pur apprezzandone le caratteristiche, di non vedere somiglianze fra le due eroine. Nobuhiro Watsuki, autore di \"Kenshin - Samurai vagabondo\", ha invece paragonato il personaggio di Tomoe Yukishiro, da lui creato, a quello di Rei; in un primo momento Tomoe assunse le sue caratteristiche, per poi diventare un personaggio diverso. Anche Eureka di \"Eureka Seven\" \u00e8 stata paragonata a Rei Ayanami, causando cos\u00ec l'insoddisfazione di Dai Sat\u014d, sceneggiatore della serie.\nSecondo Kaichiro Morikawa, architetto e accademico giapponese, prima di \"Evangelion\" e di Rei Ayanami c'erano pochi personaggi principali con difetti fisici, come Char Aznable di \"Mobile Suit Gundam\", che ha una cicatrice sulla fronte, e la principessa Kushana di \"Nausica\u00e4 della Valle del vento\". Dopo il successo della serie le bende acquisirono grande popolarit\u00e0, diventando il marchio di fabbrica del personaggio e quello dei cosplay. Justin Wu di The Artifice ha visto in Rei un prototipo dei personaggi , termine usato dagli appassionati di animazione per indicare personaggi reticenti e apatici, solitamente solitari e poco socievoli. Questo elemento \"moe\", che conobbe popolarit\u00e0 in seguito al successo di Rei, \u00e8 stato rintracciato da Wu in altri personaggi femminili apparsi dopo, come Kirika Y\u016bmura di \"Noir\", Eva di \"Black Cat\", Ai Enma di \"Hell Girl\" e Yuki Nagato di \"La malinconia di Haruhi Suzumiya\". Il personaggio, secondo De'Angelo Epps di Comic Book Resources, avrebbe inoltre contribuito a rendere popolare lo stereotipo dei \"kuudere\", personaggi che nascondono i propri veri sentimenti dietro una facciata malinconica e fredda. Anche Yuzuriha Inori di \"Guilty Crown\", Miyu di \"Mai-HiME\", Ai di \"i-wish you were here - vorrei tu fossi qui\", Yashiro Kasumi di \"Muv-Luv\" e Diya di \"Butterfly Soup\" sono state paragonate a lei dai recensori e i critici d'animazione. La sua influenza \u00e8 rintracciabile anche in campo musicale. Hanno tratto ispirazione dal personaggio di Rei i Rey, il cui nome ne \u00e8 un esplicito omaggio, mentre il cantante Motoo Fujiwara, membro del gruppo giapponese Bump of Chicken, ha scritto il testo della canzone ispirandosi alla sua figura. Nell'album \"Door\" dei Ging Nang Boyz \u00e8 presente una canzone chiamata . Secondo il sito giapponese Animentalism inoltre la traccia \"Ray\" dei Luna Sea, contenuta nel singolo \"In Silence\" e composta da Sugizo, potrebbe essere un omaggio a Rei Ayanami. Nel video musicale di \"We Appreciate Power\" Grimes e Hana Pestle indossano due tute ispirate a quelle di Rei e Asuka. Rei \u00e8 citata anche in \"\" e la sua immagine compare su una maglia di un personaggio della serie \"L'atelier di Veronica\". Ulteriori riferimenti sono stati individuati in altre serie animate giapponesi, come \"Joshiraku\", \"Wotakoi - L'amore \u00e8 complicato per gli otaku\", \"Sfondamento dei cieli Gurren Lagann\" e \"Nisemonogatari\", in cui viene parodiata la sua battuta del sesto episodio \u00abTu non morirai, perch\u00e9 io ti protegger\u00f2\u00bb. Degli artisti ne hanno diffuso delle fan art, come Okama, Huke, Hiroya Oku e Arina Tanemura. Secondo \"Vogue\" inoltre il suo Plugsuit avrebbe ispirato un capo d'abbigliamento per la linea primavera 2016 della Louis Vuitton, azienda francese specializzata in accessori e pelletteria.\nCosplay.\nNel corso degli anni delle celebrit\u00e0 e personaggi dello spettacolo hanno impersonato Rei. Durante l'evento Anime Expo 2008 di Los Angeles la cantante giapponese Sh\u014dko Nakagawa indoss\u00f2 i panni di Rei durante un'esibizione. Nel 2006 l'attrice Natsuki Kat\u014d si mostr\u00f2 in un cosplay di Rei per promuovere il lancio di \"Evangelion Chronicle\", rivista contenente illustrazioni e informazioni sulla serie. In occasione di una manifestazione organizzata per celebrare l'uscita del secondo capitolo di \"Rebuild of Evangelion\", \"\", l\"idol\" Miu Nakamura indoss\u00f2 assieme ad altre cinque modelle il Plugsuit di Rei. Nel 2008 l\"idol\" Yuri Morishita indoss\u00f2 i suoi indumenti per promuovere l'uscita del proprio album fotografico \"Zero\". Nel 2012 Umika Kawashima, cantante del gruppo giapponese 9nine, pos\u00f2 in un cosplay di Rei durante un set fotografico. Durante il Victoria's Secret Fashion Show di quell'anno la modella inglese Jourdan Dunn sfoggi\u00f2 un abito simile al Plugsuit del personaggio, fatto che caus\u00f2 le perplessit\u00e0 della Gainax, ignara della cosa. Anche l\"idol\" Rio Uchida, la cantante Kokoro Shinozaki e il pattinatore Sh\u014dma Uno hanno indossato i panni del personaggio.\n\"Merchandising\".\nRei, secondo Thomas Zoth di Mania.com, \u00absi dimostr\u00f2 un personaggio talmente popolare da generare un'esplosione di \"merchandising\"\u00bb. La sua immagine fu sfruttata per produrre una vasta gamma di prodotti, tra cui giocattoli, magliette, \"action figures\", statue a grandezza naturale, cosmetici, accessori e riproduzioni dei suoi indumenti. Anche le sue \"action figures\" riscossero successo. Secondo lo studioso Thomas LaMarre il suo design fece scalpore e fece vendere \u00abuna quantit\u00e0 senza precedenti\u00bb di modelli, \u00abstimolando grandi dibattiti sul suo personaggio nella stampa e nel mondo della critica\u00bb. Stando allo scrittore giapponese Kazuhisa Fujie, inoltre, inizialmente i modellini e i giocattoli della serie non vendettero molto; le \"action figure\" di Rei per\u00f2 diventarono cos\u00ec popolari da superare le vendite delle unit\u00e0 Evangelion, creando cos\u00ec il primo e forse unico caso di un anime robotico in cui \u00able vendite delle riproduzioni dei personaggi umani superarono quelle dei robot\u00bb.\nLe alte vendite del \"merchandise\" su Ayanami sono state descritte da Patrick Galbraith come un punto di svolta per il mercato giapponese, avendo contributito ad estendere il settore delle \"figures\" e delle \"fanzines\", con \u00abintere fiere di \"fanzine\" dedicate alla serie e ai suoi personaggi\u00bb. Secondo una stima dello studioso Kaichiro Morikawa i modellini plastici prima di \"Evangelion\" vendevano circa tremila esemplari, mentre le \"figures\" di Rei riuscirono a raggiungere dieci volte tanto; per Galbraith inoltre: \u00abLa serie si \u00e8 sovrapposta all'esplosione delle statuette dei personaggi anime e alla diffusione di internet, rendendo il mercato e la comunit\u00e0 otaku pi\u00f9 visibili\u00bb. Anche i libri o le riviste che ritraevano la sua immagine in copertina incontrarono successo di vendite. Ella apparve, fra gli altri, sulla copertina di un numero dell'edizione giapponese del periodico \"Rolling Stone\". Secondo Fujie infatti le alte vendite dei suoi articoli portarono i media nipponici a chiamarla \"la via pi\u00f9 veloce per esaurire le scorte\", \"la \"Premium Girl\"\" e \"la ragazza che manipola le vendite delle riviste\".\nIl 30 marzo 2001 la King Records lanci\u00f2 un album a lei dedicato intitolato \"Evangelion: The Birthday of Rei Ayanami\". Lo stesso anno l'azienda Broccoli pubblic\u00f2 un videogioco intitolato , nel quale il giocatore assume il compito di accudirla. Il personaggio \u00e8 apparso ed \u00e8 stato usato, oltre che nei videogiochi tratti dalla serie animata originale, in media non appartenenti al \"franchise\" di \"Evangelion\", come nei videogiochi \"Monster Strike\", \"Super Robot Wars\", \"Tales of Zestiria\", \"Puzzle &amp; Dragons\", \"Keri hime sweets\", \"Summons Board\", \"Puyopuyo!! Quest\" e in un episodio dell'anime \"Shinkansen henkei robo Shinkalion\". Nel 2005 il mangaka Mine Yoshizaki progett\u00f2 diverse \"action figures\" degli angeli in sembianze antropomorfe per celebrare il decimo anniversario della prima messa in onda di \"Evangelion\"; fra i vari modelli ide\u00f2 una \"figure\" dell'angelo Lilith ispirata al \"character design\" di Rei. Nel dicembre del 2009 sul sito web Yahoo! Japan vennero messe all'asta due chitarre Fender ispirate al personaggio di Rei, con un prezzo di partenza di dollari ciascuna, vendute a e dollari. Nel 2012 nei pressi della sede dell'emittente televisiva Nippon Television venne installata una riproduzione del personaggio per lo Shiohaku Expo, alta pi\u00f9 di diciotto metri e dotata di scivolo. L'anno seguente venne costruita una riproduzione della camera da letto della ragazza e fu esposto un suo modello a grandezza naturale in occasione dell'evento Eva Expo di Shangai. Nel 2020 Rei \u00e8 stata usata assieme ad altri personaggi della serie per una serie di spot della Honda, andati in onda in occasione di una collaborazione fra \"Evangelion\" e Honda Civic."}
{"id": "315877", "revid": "1991", "url": "https://it.wikipedia.org/wiki?curid=315877", "title": "Machig", "text": ""}
{"id": "315879", "revid": "287204", "url": "https://it.wikipedia.org/wiki?curid=315879", "title": "Isaac Albeniz", "text": ""}
{"id": "315882", "revid": "31886", "url": "https://it.wikipedia.org/wiki?curid=315882", "title": "Assergi", "text": "Assergi \u00e8 una frazione della citt\u00e0 dell'Aquila, posto a circa 11\u00a0km dal capoluogo, originariamente compreso nel comune soppresso di Camarda, con cui oggi forma la nona circoscrizione, sede dell'ente Parco nazionale del Gran Sasso e Monti della Laga, dei laboratori nazionali dell'Istituto nazionale di fisica nucleare, e della stazione di valle della Funivia del Gran Sasso d'Italia che sale a Campo Imperatore. \nUbicato a circa 900 metri di quota sotto il versante occidentale del massiccio del Gran Sasso, in una piccola piana detta \"Piana di Assergi\" posta al termine della Valle del Vasto che scende dal Monte San Franco-Passo delle Capannelle, lungo la strada statale 17 bis che dall\u2019Aquila sale a Campo Imperatore passando per Tempera, Paganica, Camarda, Fonte Cerreto, Montecristo-Fossa di Paganica, conta poco pi\u00f9 di 500 abitanti. Transita qui un tratto della grande Ippovia del Gran Sasso.\nStoria.\nLe origini vestine del paese sono ben testimoniate dai ruderi dell'antica \"Prifernum\", situate a poca distanza dall'attuale Assergi, nella localit\u00e0 detta del \"Forno\", e di cui non restano molte testimonianze. Probabilmente scomparso gi\u00e0 nel II secolo a.C., si ricostitu\u00ec in et\u00e0 romana ed in particolare al I secolo quando nell'area alle pendici del pizzo Cefalone venne edificato un piccolo villaggio, \"Castrum Asserici\", alloggio degli operai delle vicine miniere.\nIl centro si svilupp\u00f2 quindi nel medioevo intorno al monastero benedettino di Santa Maria \"ad silicem\", da cui probabilmente deriva il nome di \"Asserici\", divenuto poi \"Asserula\" e, infine, \"Sercio\". Il paese venne interamente fortificato e la cinta muraria \u00e8 ancora oggi visibile nelle aree orientali e meridionali insieme alle tre porte d'accesso. Nel XIII secolo partecip\u00f2, con altri castelli del contado, alla fondazione dell'Aquila.\nCon la dissoluzione del contado aquilano fu messa in vendita dagli Spagnoli come le restanti localit\u00e0, e fu acquistata tra il 1530 e il 1540 dal romano Cristoforo Cenci alla cui famiglia rimase, concedendo gli statuti nel 1586, fino a che la persero dopo le vicende legate a Beatrice Cenci, per passare agli inizi del secolo XVII ai Caffarelli che la tennero con titolo di ducato unitamente alle localit\u00e0 di Aragno, Camarda e Filetto. Partecip\u00f2 alla spartizione dell'altopiano di Campo Imperatore, di cui il centro costituisce la porta d'ingresso occidentale, la principale provenendo dall'Aquila. Persa progressivamente importanza, venne ricompreso gi\u00e0 nel XVIII secolo nel circondario di Paganica del Distretto di Aquila e unito al comune di Camarda dopo l'unit\u00e0 d'Italia.\nNel 1927, con la soppressione di otto comuni per la formazione della cosiddetta \"Grande Aquila\", Assergi venne riunificata al capoluogo e rigenerata dallo sviluppo, promosso sotto il fascismo, del turismo montano e sportivo legato al suo territorio. Nel 1934 venne edificata la localit\u00e0 Fonte Cerreto, a poca distanza dal nucleo storico di Assergi, che costituisce la stazione di valle della Funivia del Gran Sasso d'Italia. Dal 1979 il paese dispone di apposita uscita sull'autostrada A24 per Roma e dal 1982 \u00e8 sede dei laboratori nazionali dell'Istituto nazionale di fisica nucleare, in parte costruiti sotto il massiccio del Gran Sasso.\nMonumenti e luoghi d'interesse.\nAssergi rappresenta un'importante stazione turistica per escursioni naturalistiche e sportive. \u00c8 collegata ad altri borghi delle vicinanze, tra tutti Calascio, Castel del Monte e Santo Stefano di Sessanio, ed all'altopiano di Campo Imperatore da numerosi itinerari percorribili a piedi, in bici o a cavallo; il pi\u00f9 celebre \u00e8 l'Ippovia del Gran Sasso, un percorso ad anello dotato di aree attrezzate per la sosta che collega i tre versanti aquilano, teramano e pescarese del Gran Sasso per un totale di circa 300 km, che lo rende il pi\u00f9 lungo d'Italia.\nCentro storico.\nIl caratteristico borgo medievale \u00e8 cinto da una serie di mura risalenti all'XI secolo ed oggi ben conservate, soprattutto nelle parti orientale e meridionale del paese, e su cui si aprono tre porte ad arco a sesto acuto dette \"Orientale\", \"del Colle\" e \"del Rio\". Molto interessante \u00e8 la porzione muraria a nord, e l'accesso da sud della torre dell'orologio, che era annessa all'antico castello. Il paese \u00e8 apparso anche come ambientazione in gran parte delle scene del film \"La roccia incantata\" di Giulio Morelli (1949). Tra le principali architetture del centro storico si menzionano:\nChiesa di Santa Maria Assunta.\nImportante edificio religioso costruito nel XII secolo ed originariamente parte di un pi\u00f9 vasto monastero fondato da Sant'Equizio. La facciata, quattrocentesca ed in stile romanico ha delle affinit\u00e0 con quella pi\u00f9 celebre di Santa Maria di Collemaggio in L'Aquila e reca nell'architrave lo stemma del paese. Interessante \u00e8 l'abside semicircolare della demolita chiesa di Santa Maria della Neve, riadattato nel prospetto di Santa Maria di Assunta, e che \u00e8 costruito sulla roccia a strapiombo su di un torrente.\nL'interno presenta alcuni affreschi ed una cripta, che \u00e8 pi\u00f9 propriamente l'antica chiesa di San Franco, scavata in parte nella roccia e formata da tre navate divise da due file di quattro colonne con capitelli e volte a crociera. La struttura ospita le reliquie del santo patrono del paese, Franco da Assergi.\nConvento di Santa Maria in Valle.\nSito nel paese \u00e8 anche il convento di Santa Maria in Valle, restaurato sul finire del XX secolo ed oggi sede del Parco nazionale del Gran Sasso e Monti della Laga. Caratterizzato da un elegante chiostro affrescato con storie della vita di san Bernardino da Siena, l'edificio ospita una mostra archeologica permanente che esibisce i reperti trovati nella vicina \"Grotta a Male\". Fu eretto nel 1312 con annesso ospedale, e custodiva un'icona della Madonna ritenuta miracolosa. Nel 1635 venne costruito il convento vero e proprio, affidato di Minori Francescani, che eressero il nuovo altare con presbiterio circolare, dedicato alla Visitazione. Il convento fu danneggiato dal terremoto di Avezzano nel 1915, e nel 1933 il comune de L'Aquila ne deliber\u00f2 l'abbattimento, per permettere la costruzione della stazione ferroviaria, ma per via delle proteste dei cittadini, si decise solo una demolizione parziale.\nChiesa di Santa Maria del Vasto.\nSi trova nella localit\u00e0 del Vasto. La chiesa \u00e8 una pallida forma della chiesa medievale del XIII secolo, al momento della fondazione della parrocchia duplicato del rione Santa Maria. Ha un aspetto molto semplice in pietra di montagna, con un impianto assi irregolare, frutto del rimodellamento delle parti superstiti, ed \u00e8 composta da due corpi, dei quali quello rettangolare contiene il tempio cristiano, con il soffitto a spioventi a capriate lignee. Della chiesa si ha la prima notizia nel 1178 dalla bolla papale di Alessandro III, poi nel 1204 con la bolla di Innocenzo III. Nel 1313 era soggetta alle decime vescovili dell'Aquila, e dato che fruttava poco di rendita, si capisce che fosse gi\u00e0 in decadenza. Venendo abbandonata, dopo il 1703 torn\u00f2 ad essere officiata per volere della famiglia Cappelli, che rilev\u00f2 numerosi ex feudi e castelli presso il Gran Sasso d'Italia. Di interesse la chiesa ha solo un frammento di lastra in pietra lavorata con decorazioni floreali.\nSan Pietro della Jenca.\nNelle vicinanze di Assergi \u00e8 anche il piccolo borgo di San Pietro alla Jenca, originariamente uno dei castelli (conosciuto come \"San Pietro alla Genca\") che partecip\u00f2 alla fondazione dell'Aquila nel XIII secolo. Il borgo, distrutto gi\u00e0 a partire dal XV secolo presenta oggi un paio di piccole costruzioni tra cui la chiesetta di San Pietro, interamente in pietra con interno ad aula unica, celebre per essere stata meta di numerose escursioni di papa Giovanni Paolo II, a cui dal 1999 \u00e8 dedicata una statua posta all'interno della stessa.\nChiesetta della Madonna della Neve.\nFu costruita nel 1933 per volere del Cardinale Federico Tedeschini nel progetto di costruzione del comprensorio sciistico di Campo Imperatore, con l'Hotel accanto, prigione di Benito Mussolini nel 1943, e il vicino Osservatorio astronomico. La chiesa poi fu abbandonata, e recuperata dal Corpo Alpini nel 1992, e inaugurata nel 1993 da papa Giovanni Paolo II. La chiesa \u00e8 in stile razionalista, in blocchi di pietra squadrata, presente le caratteristiche forme della chiesa romanica aquilana rettangolare a facciata quadrata, con portale centrale pseudo romanico sovrastato da un oculo. Sul fianco destro si trova un piccolo campanile rettangolare a torre con croce in rilievo. L'interno a navata unica ha volta a capriate lignee, e un quadro che ritrae tutti i Santi legati alla storia religiosa de L'Aquila.\nFonte Cerreto.\nRealizzata negli anni trenta del XX secolo, \u00e8 una piccola stazione turistica posta a ridosso del Gran Sasso sotto il versante cosiddetto dei \"Valloni\", a circa 4\u00a0km di distanza del nucleo storico di Assergi, lungo la strada statale 17 bis che da Bazzano sale a Campo Imperatore passando per Paganica, Tempera e Camarda. Edificata durante il fascismo nell'ambito di una vasta operazione di riqualificazione turistica e sportiva dell'Aquila e dei borghi circostanti, costituisce la stazione di valle della Funivia del Gran Sasso d'Italia, una delle pi\u00f9 lunghe d'Europa, che consente di arrivare in pochi minuti al versante occidentale di Campo Imperatore dove successivamente sono stati realizzati gli omonimi impianti sciistici. \nIl nome deriva dalla presenza di un vasto cerreto che ricopre le pendici montuose soprastanti. La localit\u00e0, che comprende diverse strutture commerciali e ricettive, costituisce una porta d'ingresso al Parco Nazionale del Gran Sasso e Monti della Laga attraverso la funivia e i percorsi escursionistici e scialpinistici che risalgono fino a Campo Imperatore. Nel 2016 \u00e8 stato aperto al pubblico un parco avventura nel cerreto limitrofo (\"Gran Sasso Adventure Park\"). La localit\u00e0 \u00e8 raggiungibile tramite trasporto pubblico nei giorni festivi anche da L'Aquila tramite il bus M6F. A poca distanza, sulla strada che sale a Campo Imperatore, \u00e8 posta l'area di Montecristo-Fossa di Paganica.\nSi ricordano, di interesse architettonico, gli alberghi Hotel Cristallo e \"la Villetta\". Il primo fu progettato dall'architetto Bonad\u00e8 Bottino, lo stesso dell'hotel \"Campo Imperatore\", si presenta in stile monumentale razionalista, con l'ingresso caratterizzato da due corpi laterali a triangolo collegati al centro dell'entrata da una struttura convessa che ricalca il pieno razionalismo, usato come hall dell'albergo. La Villetta rispecchia uno stile misto, che risente del liberty, con un impianto a villa, caratterizzato da una torretta di controllo con cuspide piramidale, mostrando degli influssi tirolesi.\nHotel Campo Imperatore (Prigione di Mussolini).\nSi trova a 2.220 metri di quota, oltre Fonte Cerreto, presso gli impianti di sci di Assergi, della chiesetta della Madonna della Neve e dell'osservatorio astronomico (questo per\u00f2 verr\u00e0 costruito nel 1948); fu costruito nel 1934 da Vittorio Bonad\u00e8 Bottino in stile razionalista littorio, durante il periodo di prima crescita del turismo sciistico di massa in Abruzzo e nel nord Italia. L'albergo divenne celebre quando nel 1943, caduto il governo, vi fu rinchiuso Benito Mussolini. Fu liberato il 12 settembre durante la famosa \"Operazione Quercia\". Oggi l'albergo, in stile fascista, \u00e8 usato per i turisti, nonch\u00e9 come museo della prigionia di Mussolini.\nStazione osservativa astronomica Campo Imperatore.\nSi trova presso le piste da sci, accanto l'hotel \"Campo Imperatore\", ed \u00e8 meta di astrofili e appassionati di astronomi. Fu costruita tra il 1948 e il 1955, equipaggiata con telescopio di oltre 1 metro di diametro. A partire dal 2001 la stazione osservativa \u00e8 stata sede del programma internazionale CINEOS. Dal 2017 \u00e8 gestita dall'Osservatorio astronomico d'Abruzzo con sede a Teramo.\nGiardino botanico alpino di Campo Imperatore.\nIl\" giardino botanico alpino di Campo Imperatore \"Vincenzo Rivera\"\" \u00e8 un giardino botanico alpino situato a 2117 metri di altitudine tra Campo Imperatore ed i Valloni, sul versante occidentale del Gran Sasso d'Italia, all'interno del territorio comunale dell'Aquila e del Parco nazionale del Gran Sasso e Monti della Laga. \u00c8 una struttura associata dell'Universit\u00e0 dell'Aquila.\nRifugio Duca degli Abruzzi.\nIl \"rifugio Duca degli Abruzzi\" \u00e8 un rifugio, situato a \u00a0m s.l.m., nell'appennino abruzzese, nel versante aquilano del massiccio del Gran Sasso d'Italia, sulla cresta del Monte Portella.\nEconomia.\nIndustria: Laboratori Nazionali del Gran Sasso d'Italia.\nInsieme all'Istituto nazionale di fisica nucleare e alla stazione osservativa astronomica, i laboratori sono stati costruiti nel 1984. Per dimensioni e ricchezza della strumentalizzazione scientifica, i Laboratori Nazionali (LNGS) sono il centro di ricerca sotterraneo pi\u00f9 grande dell'Italia e del mondo, progettati e realizzati con lo scopo di sfruttare la protezione dalla radiazione cosmica, ottenuta con gli oltre 1.400 m di montagna sovrastanti, principale requisito per l'attivit\u00e0 scientifica. Finanziati dall'Istituto Nazionale di Fisica Nucleare, i Laboratori sono dotati di un corpo centrale dedicato alla fisica subnucleare, nata per volere del professor Antonino Zichichi, dove lavorano scienziati provenienti da 29 paesi diversi.\nTurismo.\nIl turismo invernale di Assergi, principale fonte di sostentamento della comunit\u00e0, \u00e8 iniziato nel 1934 quando Benito Mussolini fece costruire una nuova filovia per salire sul Gran Sasso, che porta a Selva di Pratoriscio, con lunghezza di 27 km e larghezza di 6. Fu costruito anche l'Hotel Campo Imperatore in stile fascista, dove Mussolini verr\u00e0 imprigionato nel 1943. Negli anni '60 i servizi turistici per il turismo sciistico e di escursioni \u00e8 molto migliorato, tanto che le piste furono scelte negli anni' 80 anche da papa Giovanni Paolo II; oltre alle sue visite al santuario di San Pietro della Ienca.&lt;br&gt;Assergi propone vari tipi di turismo, dall'artistico culturale per il piccolo centro medievale, all'invernale per le piste di Campo Imperatore. Al livello di escursioni, \u00e8 possibile facilmente arrivare agli insediamenti medievali di Rocca Calascio e Santo Stefano di Sessanio; mentre altri luoghi naturali sono la Grotta del Male e i romitori di San Franco di Peschioli e Santa Maria del Monte.\nCinema.\nAssergi \u00e8 comparsa per due volte nel cinema: la prima col film \"La roccia incantata\" (1949) con Dina Sassoli, principale location di ambientazione, paese della protagonista della vicenda, e in \"L'orizzonte degli eventi\" (2005) con Valerio Mastandrea. Nel primo film \u00e8 riconoscibile molto bene il paese, con lunghe sequenze girate tra i vicoli del borgo e la piazza con la chiesa dell'Assunta, oltre ai panorami del Corno Grande e di Campo Imperatore; il secondo film invece si concentra nei Laboratori Nazionali."}
{"id": "315892", "revid": "26891", "url": "https://it.wikipedia.org/wiki?curid=315892", "title": "MD80", "text": ""}
{"id": "315896", "revid": "2225", "url": "https://it.wikipedia.org/wiki?curid=315896", "title": "Queen at the BBC", "text": ""}
{"id": "315898", "revid": "26891", "url": "https://it.wikipedia.org/wiki?curid=315898", "title": "Avro Lancaster", "text": ""}
{"id": "315903", "revid": "125521770", "url": "https://it.wikipedia.org/wiki?curid=315903", "title": "Lord Randal", "text": "Lord Randal \u00e8 una ballata tradizionale scozzese le cui attestazioni certe risalgono al XIII secolo. \u00c8 basata, al pari di diverse altre, su una struttura dialogica. \u00c8 catalogata come ballata di Child; attraverso le varie versioni e derivazioni \u00e8 diffusa per tutta l'Europa. Le varie versioni hanno dei punti in comune come il fatto che il personaggio principale viene avvelenato. Molti studiosi la collegano ad una ballata italiana, L'Avvelenato appunto: tuttavia, non \u00e8 ancora chiaro quale sia la versione originale. Pur essendo anonimo \u00e8 stato probabilmente scritto da un uomo ferito sentimentalmente da una donna.\nStoria della ballata.\nAl pari di altre \"Child Ballads\" come \"Sir Patrick Spens\" (Child #58) e \"Bessy Bell and Mary Gray\" (Child #201), \u00e8 di solito difficile aprire un'antologia della Letteratura inglese alla sezione \"Ballate\" senza trovarvi \"Lord Randal\". Questa ballata pu\u00f2 avere avuto origine molto lontano dalle brughiere e dai \"lochs\", forse in Italia. Il veleno, infatti, \u00e8 un'arma assai insolita nelle fiere ballate britanniche, dove ci si ammazza a colpi di serpenti; \u00e8 un mezzo subdolo, \"femminile\" di eliminare e non a caso \u00e8 stato sempre considerato, a livello popolare, proprio dell'aristocrazia italiana. \u00c8 molto curioso il fatto che nella cultura medioevale la donna munita di veleno potesse anche rappresentare una strega. Oltre trecento anni fa venne trascritta per la prima volta una ballata popolare dell'Italia centrale, intitolata \"L'avvelenato\" (o \"Il testamento dell'avvelenato\"), e confrontando il testo di \"Lord Randal\" con il testo dato da Alessandro d'Ancona, proveniente dalla zona di Castelluccio di Norcia, sui Monti Sibillini, al confine tra le province di Perugia e Ascoli Piceno (in \"La Poesia Popolare Italiana\", Livorno, 1906, vol. II, p.\u00a0126) \u00e8 stato ipotizzato che la ballata scozzese ne fosse una traduzione. Si confrontino, ad esempio, le prime due strofe di \"Lord Randal\" con il testo umbro-marchigiano: \n\"D\u00f4ve si' st\u00e2 jersira, figliuol mio caro, fiorito e gentil?\"\n\"D\u00f4ve si' st\u00e2 jersira?\" \n\"S\u00f4' st\u00e2 dalla mia dama, sign\u00f4ra mama, mio core sta mal!\" \n\"S\u00f4' st\u00e2 dalla mia dama, Ohim\u00e8, ch'io moro, ohim\u00e8!\"\nInoltre, sia nella ballata scozzese che in quella italiana, viene servito lo stesso cibo avvelenato (\"eels fried in a pan\" nel Randal, quasi perfettamente corrispondenti alle \"anguillette arrosto\" delle versioni italiane). Saremmo dunque di fronte ad un esempio di come una ballata possa avere traversato tutta l'Europa. Il testo qui riportato (da un manoscritto del 1710) risale a pochissimo tempo dopo il reperimento della ballata italiana, e mantiene il dialogo perfettamente inalterato, malgrado la massa di varianti esistenti.\nEsiste un'altra ipotesi sull'origine della ballata, che la vorrebbe far risalire alle vicende di Ranulf, conte di Chester (menzionate dal contadino Sloth in \"Piero l'Aratore\" di William Langland assieme alle \"Rhymes of Robin Hood\"). Alcune versioni mancano del testamento del cacciatore moribondo, ma i lasciti sono dei pi\u00f9 svariati.\n\"Lord Randal\", essendo tra le ballate pi\u00f9 note, segu\u00ec nel Nuovo Mondo i primi colonizzatori scozzesi che vi si stabilirono: qui, alla perfida avvelenatrice spettano di solito il \"fuoco infernale\" e lo \"zolfo... per bruciar le sue ossa fino a carbonizzarle\" (Cox, p.\u00a026), ma si ha anche il caso di un Lord Randal della Carolina del Sud (Smith, p.\u00a0102) che sbotta appassionatamente (in modo tipicamente yankee):\n\"Le lascio un barile di polverePer farla saltare in aria!\"\nLa vittima ha comunque molti nomi differenti: \"The Undertaker\" (\"Lord Scozia\"), \"Reynolds\", \"Tyranty\" (New England), \"Diranty\", \"Duranty\", per arrivare ad un \"Durango\" dell'Oklahoma, che ci ricorda certo pi\u00f9 il Messico che le montagne scozzesi. In Virginia diventa \"Johnny Randolph\" (con un cognome abbastanza simile all'originale; ma la sequenza \"r-n\" o \"-ran-\" \u00e8 presente in tutte le varianti del nome), mentre nella Carolina del Sud, persosi il nome, \u00e8 rimasta comunque una sorta di coscienza dell'origine ed il protagonista diventa \"McDonald\". Come \u00e8 ovvio, negli USA il titolo nobiliare \u00e8 di solito omesso.\nLord Randal ha recentemente ispirato altre canzoni con un tema simile come \"Henry, My Son\". Bob Dylan prese in prestito la sua struttura per \"A Hard Rain's A-Gonna Fall\".\nMentre nella prima parte Lord Randal racconta alla madre ci\u00f2 che \u00e8 successo nel bosco e lei intuisce che il figlio \u00e8 stato avvelenato, nella seconda lei gli chiede i beni che lascer\u00e0 in eredit\u00e0 a lei ed al resto della famiglia: mucche alla madre, oro e argento alla sorella e le terre al fratello. La societ\u00e0 medioevale, quando un parente moriva, si preoccupava subito dell'eredit\u00e0. La donna che ha avvelenato Lord Randal poteva infatti essersi vendicata per un qualche torto subito, o lavorare per un nobile rivale, ma poteva anche essere stata ingaggiata da un parente stretto - come per esempio il fratello - che avrebbe beneficiato maggiormente della morte di Lord Randal. Da questo traspare il forte attaccamento all'eredit\u00e0 da parte dei familiari e della societ\u00e0 del tempo.\nIl testo.\nIn italiano.\n\"O dove sei stato, Lord Randal, figlio mio?\nO dove sei stato, mio bellissimo giovane uomo?\"\n\"Sono stato nel bosco sacro; madre, prepara il mio letto presto, \nho cacciato e sono stanco e vorrei coricarmi.\"\n\"E chi hai incontrato, Lord Randal, figlio mio?\nE chi hai incontrato, mio bellissimo giovane uomo?\"\n\"Ho incontrato il mio vero amore; madre, prepara il mio letto presto, \nho cacciato e sono stanco e vorrei coricarmi.\"\n\"E che cosa ti ha dato, Lord Randal, figlio mio?\nE che cosa ti ha dato, mio bellissimo giovane uomo?\"\n\"Mi ha dato anguille fritte in una padella; madre, prepara il mio letto presto,\nho cacciato e sono stanco e vorrei coricarmi.\"\n\"E chi ha mangiato gli avanzi, Lord Randal, figlio mio?\nE chi ha mangiato gli avanzi, mio bellissimo giovane uomo?\"\n\"I miei cani e i miei falchi; madre, prepara il mio letto presto, \nho cacciato e sono stanco e vorrei coricarmi.\"\n\"E cosa ne \u00e8 stato di loro, Lord Randal, figlio mio?\nE cosa ne \u00e8 stato di loro, mio bellissimo giovane uomo?\"\n\"Hanno disteso le zampe e sono morti; madre, prepara il mio letto presto, \nho cacciato e sono stanco e vorrei coricarmi.\"\n\"Ho paura che tu sia stato avvelenato, Lord Randal, figlio mio!\nHo paura che tu sia stato avvelenato, mio bellissimo giovane uomo!\"\n\"S\u00ec, sono stato avvelenato; madre, prepara il mio letto presto,\nsento male al cuore e vorrei coricarmi.\"\n\"Cosa lasci a tua madre, Lord Randal, figlio mio?\nCosa lasci a tua madre, mio bellissimo giovane uomo?\"\n\"Lascio a mia madre ventiquattro mucche; madre, prepara il mio letto presto,\nsento male al cuore e vorrei coricarmi.\"\n\"Cosa lasci a tua sorella, Lord Randal, figlio mio?\nCosa lasci a tua sorella, mio bellissimo giovane uomo?\"\n\"Lascio a mia sorella oro e argento; madre, prepara il mio letto presto,\nsento male al cuore e vorrei coricarmi.\"\n\"Cosa lasci a tuo fratello, Lord Randal, figlio mio?\nCosa lasci a tuo fratello, mio bellissimo giovane uomo?\"\n\"Lascio a mio fratello le mie case e le mie terre; madre, prepara il mio letto presto,\nsento male al cuore e vorrei coricarmi.\"\n\"Cosa lasci al tuo vero amore, Lord Randal, figlio mio?\nCosa lasci al tuo vero amore, mio bellissimo giovane uomo?\"\n\"Lascio al mio vero amore l'inferno e le fiamme; madre, prepara il mio letto presto, \nsento male al cuore e vorrei coricarmi.\""}
{"id": "315906", "revid": "785863", "url": "https://it.wikipedia.org/wiki?curid=315906", "title": "Phil LaMarr", "text": "\u00c8 noto al grande pubblico per aver interpretato il personaggio di Marvin in \"Pulp Fiction\" di Quentin Tarantino.\nBiografia.\nIn patria ha prestato voce ai personaggi di Static Shock, Lanterna Verde in \"Justice League\" e \"Justice League Unlimited\", Samurai Jack, Hermes Conrad in \"Futurama\", Wilt ne \"Gli amici immaginari di casa Foster\", Kit Fisto in \"\", e Marcus in \"Juniper Lee\".\nHa prestato la sua voce al personaggio Vamp della serie \"Metal Gear Solid\" (\"MGS2\", \"MGS4\") per le versioni americane ed europee.\n\u00c8 apparso nell'episodio \"L'uomo ideale\" della sesta stagione della serie TV \"La vita secondo Jim\" con Jim Belushi."}
{"id": "315908", "revid": "1005847", "url": "https://it.wikipedia.org/wiki?curid=315908", "title": "Giacomo Brodolini", "text": "Dal 1946 milit\u00f2 nel Partito d'Azione, nel 1948 ader\u00ec al PSI. Vicesegretario nazionale della CGIL (1955-1960), vicesegretario del PSI dal 1963 al 1966, ricopr\u00ec la medesima carica nel PSDI-PSI unificati fino al 1968. Deputato dal 1953, senatore dal 1968, nel dicembre di quell'anno fu nominato Ministro del Lavoro e della previdenza sociale. In tale veste promosse una vasta attivit\u00e0 legislativa in materia previdenziale e sindacale e fu uno dei principali sostenitori dello Statuto dei lavoratori, divenuto poi legge (20 marzo 1970, n. 300).\nBiografia.\nGiacomo Brodolini nacque a Recanati il 19 luglio 1920 da Armando e da Doretta Federici. Studi\u00f2 a Bologna e nel 1939 consegu\u00ec la maturit\u00e0. Nel 1940, allo scoppio della Seconda guerra mondiale, fu chiamato alle armi e partecip\u00f2 come ufficiale di complemento alle campagne di Albania e Grecia. Rimpatriato, venne inviato in Sardegna, dove rimase fino all'armistizio, ossia fino all'8 settembre 1943.\nL'adesione al Partito d'Azione.\nIn Sardegna si comp\u00ec la sua formazione politica, che lo vide entrare nelle file del Partito d'Azione (1946) su impulso delle amicizie della cerchia dei militanti antifascisti, prima tra tutte quella di Emilio Lussu e Joyce Lussu. Nel giugno 1946 si laure\u00f2 in lettere a Bologna con una tesi sull'attore e patriota Gustavo Modena. Militante del Partito d'azione, ne divenne noto dirigente nelle Marche.\nL'ingresso nel Partito Socialista Italiano.\nDopo lo scioglimento del partito (1947) rest\u00f2 fedele all'ala socialista (maggioritaria) e si schier\u00f2 quindi nel 1948 a fianco del Partito Socialista Italiano, insieme alla componente di Riccardo Lombardi ed Emilio Lussu, nel quale lavor\u00f2 come funzionario, specializzandosi nelle tematiche sindacali. Il suo impegno politico lo port\u00f2 un anno dopo alla carica di Segretario Provinciale dei socialisti ad Ancona e membro del comitato centrale dal 1948.\nL'impegno sindacale nella CGIL.\nAlla fine del 1950 fu chiamato a Roma, dietro suggerimento di Rodolfo Morandi, dove fu eletto segretario nazionale della Federazione lavoratori Edili (FILLEA) della CGIL.\nNel comitato direttivo della CGIL dal 1951 e nell'esecutivo dal 1952, rimase segretario generale della FILLEA fino al 1955 (come parlamentare svolse diversi interventi in questi anni sulla questione delle abitazioni), allorch\u00e9 venne nominato vice-segretario della CGIL (con Giuseppe Di Vittorio segretario generale e Fernando Santi segretario aggiunto), restando nel vertice confederale fino al 1960.\nIl 27 ottobre 1956, in occasione dell'intervento delle truppe dell'URSS in Ungheria per reprimere la rivoluzione popolare in corso, Brodolini, in qualit\u00e0 di vice-segretario della CGIL, si fece promotore di una presa di posizione del suo sindacato in solidariet\u00e0 al popolo ungherese e di condanna dell'invasione sovietica. Egli fu l'estensore del documento, che, con la piena approvazione del Segretario generale della CGIL, il comunista Giuseppe Di Vittorio, fu approvato all'unanimit\u00e0 dalla Segreteria della Confederazione: \u00abLa Segreteria della CGIL esprime il suo profondo cordoglio per i caduti nei conflitti che hanno insanguinato l'Ungheria [...] , ravvisa in questi luttuosi avvenimenti la condanna storica e definitiva dei metodi antidemocratici di governo e di direzione politica ed economica che determinano il distacco fra dirigenti e masse popolari... deplora che sia stato richiesto e si sia verificato in Ungheria l'intervento di truppe straniere...\u00bb (\"Avanti!\" e \"l'Unit\u00e0\" del 28 ottobre 1956).\nPoich\u00e9 si era diffusa la voce che l'atteggiamento assunto dalla C.G.I.L. riguardo agli avvenimenti ungheresi fosse dovuto principalmente alle pressioni dei sindacalisti socialisti, Di Vittorio si sent\u00ec di dover dimostrare che tale posizione rifletteva effettivamente le convinzioni di tutti i membri della segreteria confederale (del resto il documento era stato votato all'unanimit\u00e0), rilasciando a sua volta una dichiarazione all'agenzia di stampa S.P.E..\nPer questa sua presa di posizione Giuseppe Di Vittorio fu assoggettato dal segretario del PCI Palmiro Togliatti ad una sorta di \"processo interno\", nel quale il leader sindacale fu costretto ad aderire alla posizione ufficiale del partito, in una sorta di abiura di quanto in precedenza da lui affermato, giustificando pubblicamente la sua condotta di sindacalista con l'esigenza di unit\u00e0 della confederazione. L'episodio \u00e8 raccontato nella fiction sulla vita di Giuseppe Di Vittorio \"Pane e libert\u00e0\" del 2009.\nL'elezione a deputato e l'impegno nel PSI.\nNel 1953 venne eletto per la prima volta alla Camera dei deputati nella circoscrizione di Ancona-Pesaro-Macerata-Ascoli Piceno (avrebbe ricoperto il seggio per tre legislature, fino al 1968, anno in cui fu eletto al Senato).\nPoi Brodolini decise di passare all'attivit\u00e0 di partito, fu quindi eletto vicesegretario del PSI nel 1963, carica che mantenne fino al 1966. Nel 1968, in seguito all'unificazione di PSI e PSDI, Brodolini divenne vicesegretario di questa aggregazione.\nL'ingresso al governo.\nNel dicembre di quell'anno fu nominato Ministro del lavoro e della previdenza sociale nel primo governo di Mariano Rumor (1968-1969). In tale veste promosse una vasta attivit\u00e0 legislativa in materia previdenziale e sindacale: il superamento delle gabbie salariali, la ristrutturazione del sistema previdenziale e fu uno dei principali sostenitori dello Statuto dei lavoratori, divenuto poi legge (20 maggio 1970, n. 300).\nAnche sul piano dello stile personale Brodolini diede un'immagine del tutto nuova al suo ministero trascorrendo la notte del capodanno 1969 nella tenda alzata in via Veneto a Roma dai lavoratori della fabbrica romana Apollon, in lotta per la difesa del posto di lavoro, e portando ai braccianti di Avola la solidariet\u00e0 del ministero a seguito della morte di due lavoratori uccisi dalla polizia il 2 dicembre 1968.\nLa scomparsa di Brodolini.\nBrodolini mor\u00ec, in seguito ad un tumore, l'11 luglio 1969 in una clinica di Zurigo. La consapevolezza della fine imminente lo spinse ad accelerare per quanto possibile la realizzazione del suo programma politico e l'approvazione dello Statuto dei diritti dei lavoratori.\nIn riconoscimento dell'impegno profuso da Brodolini nell'ultima fase della sua vita, il Presidente della Repubblica Giuseppe Saragat gli confer\u00ec la Medaglia d'Oro al Valor Civile, con la seguente motivazione:\nLo Statuto dei diritti dei lavoratori.\nL'intervento pi\u00f9 rilevante di Brodolini fu la presentazione, il 24 giugno 1969, di un disegno di legge, alla cui elaborazione aveva posto mano fin dall'inizio del mandato ministeriale, dal titolo \"Norme per la tutela della libert\u00e0 e della dignit\u00e0 dei lavoratori, della libert\u00e0 sindacale e dell'attivit\u00e0 sindacale nei luoghi di lavoro\", bozza della legge nota come \"Statuto dei diritti dei lavoratori\". Con questo disegno Brodolini intendeva, come si legge nel testo: \u00abcontribuire in primo luogo a creare un clima di rispetto della libert\u00e0 e della dignit\u00e0 umana nei luoghi di lavoro, riconducendo l'esercizio dei poteri direttivo e disciplinare dell'imprenditore nel loro giusto alveo e cio\u00e8 in una stretta finalizzazione allo svolgimento delle attivit\u00e0 produttive\u00bb.\nLa discussione del disegno di legge vide un serrato dibattito tra il ministero del Lavoro, il Parlamento e le organizzazioni sindacali, che ebbe come sfondo la crisi del centro-sinistra e le lotte operaie dell'autunno caldo, e che facilit\u00f2 l'emergere di una concezione non formale dei diritto del lavoro. L'approvazione definitiva della legge, essendo Ministro del lavoro e della previdenza sociale l'onorevole democristiano Carlo Donat Cattin, fu votata dal Parlamento il 20 maggio 1970 (legge n. 300).\nLa Fondazione \"Giacomo Brodolini\".\nUna fondazione a lui intitolata opera oggi nel campo dell'economia, del diritto e della sociologia del lavoro.\nCuriosit\u00e0.\nNella puntata del 25 aprile 2009 de \"L'era glaciale\" in onda su Rai 2, si verific\u00f2 un battibecco tra la conduttrice, Daria Bignardi, e l'allora Ministro per la pubblica amministrazione e l'innovazione, Renato Brunetta, sul nome di Brodolini storpiato dalla giornalista."}
{"id": "315910", "revid": "767487", "url": "https://it.wikipedia.org/wiki?curid=315910", "title": "Ballycastle", "text": "Ballycastle (\"Baile an Chaistil\" in gaelico irlandese) \u00e8 una piccola cittadina dell'Antrim, nell'Irlanda del Nord. Nell'ultimo censimento, del 2001, la sua popolazione era di 5.089 abitanti. \u00c8 il centro amministrativo e principale del Distretto di Moyle.\nNel porto \u00e8 situato un monumento a Guglielmo Marconi, che fece la sua prima trasmissione radio da quel punto all'isola di Rathlin. Ballycastle \u00e8 inoltre conosciuta per il suo \"Ould Lammas Fair\", tenuto annualmente gli ultimi luned\u00ec e marted\u00ec di agosto. La Corrymeela Community ha sede in citt\u00e0."}
{"id": "315911", "revid": "226458", "url": "https://it.wikipedia.org/wiki?curid=315911", "title": "Saggio di Marsh", "text": "Il saggio di Marsh o test di Marsh, introdotto dal chimico britannico James Marsh, fornisce un semplice metodo per determinare tracce di arsenico cos\u00ec piccole che potrebbero sfuggire ad analisi comuni.\nProcedimento.\nQuesto test, sviluppato da James Marsh nel 1836, \u00e8 eseguito per mezzo di un apposito strumento, il cosiddetto \"apparecchio di Marsh\", costituito (\"vedi\" figura) da A) un palloncino comunicante con B) un tubo che contiene cloruro di calcio, seguito da C) un altro tubo infusibile con varie strozzature ed estremit\u00e0 libera a punta. Il campione da esaminare viene introdotto nel palloncino A contenente zinco granulare e acido solforico diluito, sostanze che, qualora nel campione fosse presente dell'arsenico, portano alla formazione di AsH3 (arsina), un gas.\nL'arsina gassosa che eventualmente si \u00e8 formata, viene raccolta nelle strutture tubolari facenti parte dello strumento d'analisi. Dapprima questo gas, insieme con l'idrogeno, passa nel tubo B contenente cloruro di calcio, affinch\u00e9 si secchi, da dove passa nel tubo infusibile C. Se il tubo viene riscaldato con una fiamma tra una strozzatura e l'altra, alla temperatura 250-300 \u00b0C l'arsina gassosa (AsH3) si decompone in arsenico (As) e idrogeno (H) secondo la reazione:\nL'arsenico si deposita nella parte fredda del tubo, sotto forma di macchia di colore nero splendente, permettendo cos\u00ec di confermare un eventuale caso di avvelenamento. Minuscole quantit\u00e0 lasciano tracce considerevoli e ci\u00f2 permette di rilevare la presenza di quantit\u00e0 minori di 0,1 mg di arsenico o di antimonio. Anche i composti di antimonio, infatti, danno una macchia di colore nero simile a quella dell'arsenico. Le due macchie, per\u00f2 si distinguono in quanto quella dell'arsenico, al contrario di quella dell'antimonio, \u00e8 solubile nell'ipoclorito di sodio.\nSebbene il test di Marsh sia stato largamente utilizzato verso la fine del XIX secolo e l'inizio del XX, oggigiorno analisi pi\u00f9 sofisticate basate sull'attivazione neutronica lo hanno sostituito nelle analisi forensi."}
{"id": "315923", "revid": "26891", "url": "https://it.wikipedia.org/wiki?curid=315923", "title": "Sesquiplano", "text": ""}
{"id": "315927", "revid": "515394", "url": "https://it.wikipedia.org/wiki?curid=315927", "title": "Francesco Arcangeli", "text": "Biografia.\nLaureatosi nel 1937 con Roberto Longhi, gli successe nel 1967 nella medesima cattedra di Storia dell'arte, all'Universit\u00e0 di Bologna.\nIndirizz\u00f2 la propria ricerca verso due distinti filoni: l'arte contemporanea (con importanti studi su Morlotti, Morandi, Mandelli), e l'arte moderna bolognese ed emiliana.\nDiresse dal 1958 al 1968 la Galleria d'arte moderna (Bologna), arricchendola, anche grazie alla consulenza di Mario De Micheli e Antonello Trombadori, di importanti nuove acquisizioni di opere di artisti bolognesi (soprattutto Giorgio Morandi), italiani e internazionali.\nTra le acquisizioni pi\u00f9 importanti quelle delle opere di Roberto Matta, Athos Casarini, Renato Guttuso, Leoncillo, Carlo Corsi, Alberto Burri, Carlo Levi.\nContribu\u00ec alla realizzazione della manifestazione Premio Spoleto, svoltasi dal 1958 al 1964, presiedendo le commissioni di invito e premiazione di quasi tutte le edizioni.\nDi rilevante importanza fu anche la sua organizzazione delle mostre sui Carracci (1956) e sulla pittura del Seicento emiliano (1959), tenutesi entrambe a Bologna.\nImportante anche la sua attivit\u00e0 di poeta e critico letterario, influenzata da Vittorio Sereni, Pier Paolo Pasolini e Attilio Bertolucci.\nDella sua opera poetica si ricordano i volumi \"Polvere del tempo\" (Firenze, Vallecchi, 1943) e \"Incanto della citt\u00e0\", con una testimonianza di Attilio Bertolucci (Bologna, Nuova Alfa, 1984). Come critico letterario pubblic\u00f2 il saggio introduttivo a \"La linea d'ombra\" di Joseph Conrad (Milano, Bompiani, 1963).\nA lui \u00e8 stato intitolato il liceo artistico di Bologna, cos\u00ec come una strada a Pisa."}
{"id": "315930", "revid": "228587", "url": "https://it.wikipedia.org/wiki?curid=315930", "title": "David Copperfield", "text": ""}
{"id": "315936", "revid": "1543377", "url": "https://it.wikipedia.org/wiki?curid=315936", "title": "Calcio ai Giochi della XIX Olimpiade", "text": "Il torneo di calcio XIX Olimpiade fu il quindicesimo torneo olimpico.\nSi svolse dal 13 al 26 ottobre 1968 in quattro citt\u00e0 (Citt\u00e0 del Messico, Puebla, Guadalajara e Le\u00f3n) e vide la vittoria per la terza volta dell'.\nFormula.\nLe sedici squadre vennero divise in quattro gironi all'italiana di quattro squadre ciascuno.\nLe prime due classificate di ogni girone si sarebbero qualificate per la fase ad eliminazione diretta, composta da quarti di finale, semifinali, finale per il 3\u00ba posto e per il 1\u00ba posto.\nClassifica marcatori.\n7 reti\n6 reti\n4 reti\n3 reti\n2 reti\n1 rete\nAutoreti"}
{"id": "315938", "revid": "287204", "url": "https://it.wikipedia.org/wiki?curid=315938", "title": "Dassault", "text": ""}
{"id": "315939", "revid": "1718925", "url": "https://it.wikipedia.org/wiki?curid=315939", "title": "Vivisezione", "text": "La vivisezione (dal latino \"vivus -a -um\", vivo, e \"sectio -onis\", taglio) \u00e8 un metodo di studio e ricerca consistente in operazioni di dissezione effettuate su animali vivi. Il termine si riferisce agli esperimenti compiuti nei secoli passati, e in particolare alle metodologie di studio diffuse nei secoli XVII-XIX, consistenti in operazioni di dissezione praticate su animali (mammiferi, uccelli, rettili, anfibi, pesci) vivi e coscienti.\nIn ambito scientifico i termini \"vivisezione\" e sperimentazione animale non hanno lo stesso significato sebbene i gruppi che si oppongono alla sperimentazione animale indichino questa come \"vivisezione\" (e tali gruppi definiti \"antivivisezionisti\") in modo strumentale. Il termine \"vivisezione\" infatti ha una connotazione negativa implicando l'idea di dolore, torture e morte..\nStoria.\nIl termine \"vivisezione\" fu coniato nel Settecento, ma tale metodo risale a molti secoli prima. Questi esperimenti si conducevano anche nel Cinquecento dopo la riscoperta delle ricerche anatomiche di Galeno, ma solo dalla seconda met\u00e0 del Seicento, insieme all'intensa ricerca fisiologica e anatomica di quest'epoca, vi fu un pi\u00f9 assiduo uso di osservazioni su animali vivi sezionati, con una ricerca imperniata soprattutto sullo sviluppo della problematica di William Harvey, che nella prima met\u00e0 del secolo aveva scoperto la circolazione sanguigna e la funzione del cuore tramite vivisezioni su un gran numero di animali. \u00c8 in questo periodo che si diffondono le idee meccaniciste del filosofo Cartesio, con la teoria dell'animale-macchina, secondo cui le manifestazioni di dolore dell'animale non sono che risposte a stimoli.\nNon tutti gli scienziati dell'epoca, per\u00f2, seppur fondamentalmente meccanicisti, credevano all'insensibilit\u00e0 dell'animale. Il fisico e chimico Robert Boyle giustificava la propria attivit\u00e0 sugli animali su un pi\u00f9 classico piano teologico, attenendosi all'idea che Dio avesse affidato il creato all'uomo perch\u00e9 lo amministrasse e se ne servisse, ammettendo per\u00f2 che gli animali provano dolore e rifiutando le idee di Cartesio.\nRobert Hooke, proprio in una lettera a Boyle del novembre 1664, manifest\u00f2 la sua incapacit\u00e0 di rimanere indifferente alle sofferenze degli animali usati negli esperimenti, rifiutandosi di sottoporre a torture ancora altri animali e suggerendo che si sarebbe dovuta almeno trovare una maniera di anestetizzarli, anche se riconosceva che nessun oppiaceo sarebbe stato sufficiente. Hooke inoltre riteneva che la vivisezione causasse un tale violento disordine nel fenomeno naturale osservato da rendere incerta la validit\u00e0 delle osservazioni stesse, preferendo pertanto il lavoro al microscopio. L'olandese Frederik Ruysch, studioso del sistema linfatico, abbandon\u00f2 del tutto la vivisezione. In Inghilterra la vivisezione conobbe un declino tra la fine del Seicento e l'inizio del Settecento, durante il quale sia in Francia che in Inghilterra si form\u00f2 un riconoscibile filone antivivisezionista.\nVivisezione e sperimentazione animale.\nIn ambito scientifico i due termini \"vivisezione\" e sperimentazione animale non hanno lo stesso significato: con \"vivisezione\" si intendono tutte le pratiche chirurgiche, sperimentali e non, che si effettuano su animali vivi, atte a causare sofferenza. Con l'appellativo \"sperimentazione animale\" ci si riferisce a tutte quelle tecniche utilizzate ai fini della sperimentazione e della ricerca che coinvolgono sia animali anestetizzati (totalmente o localmente) relativamente all'ambito della chirurgia, sia animali utilizzati nella ricerca di base relativamente alla genetica, alla biologia dello sviluppo, agli studi comportamentali e alla ricerca biomedica o per i test farmacologici e tossicologici.\nDalle organizzazioni che si oppongono a tale pratica, il termine \u00e8 usato come sinonimo di sperimentazione animale; questo uso tuttavia \u00e8 considerato strumentale e improprio dalla comunit\u00e0 scientifica. La stessa opinione pubblica infatti reagisce in modo diverso, e le risposte cambiano radicalmente, a seconda che gli si chieda se \u00e8 \u201ccontro la vivisezione\u201d o se \u00e8 contro \u201cl'impiego degli animali nel progresso della medicina\u201d. Per questo motivo, tale equivalenza semantica \u00e8 contestata da coloro che svolgono ricerca utilizzando i modelli animali.\nOggi il termine \"vivisezione\" viene usato impropriamente da chi contesta la sperimentazione animale (detti anche \"antivivisezionisti\") per indicare, per sineddoche, la stessa. Il termine \"vivisezione\" infatti ha una connotazione negativa implicando l'idea di dolore, torture e morte.\nAd esempio, nell\"Enciclopedia Treccani\" alla voce \"vivisezione\" si legge \u00abAtto operatorio su animali vivi, svegli o in anestesia totale o parziale, privo di finalit\u00e0 terapeutiche ma tendente a promuovere, attraverso il metodo sperimentale, lo sviluppo delle scienze biologiche, o a integrare l'attivit\u00e0 didattica o l'addestramento a particolari tecniche chirurgiche, o, pi\u00f9 raramente, a fornire responsi diagnostici.\u00bb mentre nell\"Enciclopedia Britannica\" si pu\u00f2 leggere \u00abOperazione su un animale vivo per scopi sperimentali o terapeutici; pi\u00f9 in generale, qualsiasi esperimento su animali vivi\u00bb, sebbene gli stessi dizionari rilevino come il termine sia usato da coloro che si oppongono a questa pratica.\nInoltre, il termine \"vivisezione\" viene talvolta usato in questo senso anche dai media o in documenti politici: ad esempio, in occasione della nuova direttiva dell'Unione europea sulla sperimentazione animale approvata nel 2010, alcuni quotidiani e TG televisivi hanno dato spazio alla notizia usando anche il termine \"vivisezione\".\nLa Corte di cassazione in Italia si \u00e8 pronunciata contro l'uso dei due termini come sinonimi quando il fine \u00e8 quello di screditare i ricercatori, e che \u201cla ricerca sugli animali non \u00e8 vivisezione, e chi usa il termine in modo scorretto commette reato\u201d."}
{"id": "315941", "revid": "729019", "url": "https://it.wikipedia.org/wiki?curid=315941", "title": "Malattia di Charcot-Marie-Tooth", "text": "La malattia di Charcot-Marie-Tooth o CMT o Hereditary Motor and Sensory Neuropathy (HMSN), nota anche come Neuropatia motorio-sensitiva ereditaria, \u00e8 una sindrome neurologica ereditaria a carico del sistema nervoso periferico (neuropatia periferica). Deve il suo nome ai tre medici che per primi la descrissero: Jean-Martin Charcot, Pierre Marie, e Howard Henry Tooth.\nCon il nome CMT sono indicate molte malattie, con sintomi anche estremamente diversi, la forma di gran lunga pi\u00f9 diffusa \u00e8 la 1A, che si caratterizza per perdita di tono muscolare e della sensibilit\u00e0 al tatto, in particolare agli arti inferiori al di sotto del ginocchio; meno frequentemente, e in genere negli stadi pi\u00f9 avanzati della malattia, gli effetti si notano anche negli arti superiori al di sotto del gomito. Allo stato attuale non esistono cure, sebbene la CMT sia la malattia pi\u00f9 diffusa tra le sindromi neurologiche ereditarie, con 36 casi di insorgenza ogni 100.000 nascite. A causa dei geni difettosi, la crescita della mielina dei nervi periferici risulta imperfetta e danneggiata causando danno all'assone.\nIn Italia \u00e8 classificata dal Ministero della Sanit\u00e0 come malattia rara, sebbene sia probabilmente sottostimata, secondo alcuni studi. Pu\u00f2 essere associata al diabete mellito. Prima di identificare i geni responsabili, era spesso considerata a met\u00e0 tra le neuropatie e le miopatie primitive, come una variante della distrofia muscolare.\nDecorso.\n\u00c8 una malattia progressiva cronica, curabile ma non guaribile, che pu\u00f2 portare ad esiti completamente differenti: da insignificanti variazioni nelle capacit\u00e0 motorie all'atrofizzazione degli arti (che arrivano ad assumere una caratteristica forma assottigliata) con una serie di effetti correlati, da difficolt\u00e0 di deambulazione e dolori muscolari fino (in rari casi) alla necessit\u00e0 permanente di sedia a rotelle. Non \u00e8 una malattia letale e solo in alcuni casi rari e specifici la muscolatura respiratoria viene danneggiata. La neuropatia pu\u00f2 rivelarsi anche in et\u00e0 adulta ma solitamente compare tra il primo e il secondo decennio di vita.\nDiagnosi.\nPer la diagnosi della sindrome esiste una linea guida approvata dalla SIN, la Societ\u00e0 Italiana di Neurologia. A grandi linee si pu\u00f2 affermare che esistono moltissime varianti, che comportano diversi quadri clinici; la forma pi\u00f9 diffusa \u00e8 la \"1A\". Persone con la stessa variante possono presentare sintomi completamente diversi. Esistono molte forme di CMT e neuropatie ereditarie, molte con geni ancora sconosciuti e che spesso si presentano sotto diverse forme anche nella stessa famiglia, talvolta difficili da diagnosticare o non diagnosticate; a causa di ci\u00f2, la mancanza del gene specifico ricercato nel test del DNA pu\u00f2 condurre a diagnosticare sia una neuropatia idiopatica o di altro tipo, sia di diagnosticare lo stesso la CMT o neuropatia genetica di altro tipo, in quanto l'assenza del gene determinante pu\u00f2 non essere probante (vengono scoperti ogni anno nuovi geni e varianti di Charcot-Marie-Tooth).\nCura.\nNonostante i progressi fatti dalla ricerca nello studio delle cause e del decorso della malattia, a oggi non esiste una cura specifica. Si ricorda che sotto il nome CMT vengono raggruppate molte malattie con decorso molto diverso. La riabilitazione ha dato ottimi risultati. Una combinazione di accorgimenti nello stile di vita e/o l'assunzione attenta di farmaci possono contribuire a rallentare e ridurre gli effetti della sindrome. \u00c8 stato sperimentato sull'uomo il trattamento della forma 1A con acido ascorbico, con risultati non significativi.\nTrattamento delle deformit\u00e0.\nPossono manifestarsi deformit\u00e0 progressive, in particolar modo a carico dei piedi, ma possono essere coinvolte anche le mani, la colonna vertebrale e le anche. Il trattamento in questi casi si avvale di riabilitazione, ortesi e chirurgia.\nTipi di CMT.\nSulla base di differenze genetiche e sintomatiche si distinguono diversi tipi di patologia.\nIl gene KIAA1840, conosciuto anche come ALS5 o SPG11, coinvolto con la CMT, in alternativa \u00e8 altres\u00ec legato alla sclerosi laterale amiotrofica giovanile (malattia completamente diversa e pi\u00f9 grave).\nTutti e cinque i tipi sono caratterizzati da ulteriori sottotipi, discussi brevemente nella tabella.\nNeuropatia ereditaria con predisposizione alle paralisi da pressione.\nLa neuropatia ereditaria con predisposizione alle paralisi da pressione (HNPP) \u00e8 una neuropatia periferica genetica ereditaria, talvolta considerata una variante della malattia di Charcot-Marie-Tooth, con mononeuropatia ricorrente, scatenata da alcune attivit\u00e0 fisiche solitamente innocue, come quelle che prevedono leggeri stress meccanici sul nervo (compressione, movimenti ripetuti o allungamento degli arti: es. accavallare le gambe, tenere le mani in posizioni innaturali a lungo, ecc.).\nIl sottotipo CMT1E (caratterizzata da compromissione del nervo uditivo) \u00e8 causato dal gene PMP22 del cromosoma 17p11.2, che in alternativa alla CMT pu\u00f2 causare invece la HNPP, chiamata anche \"neuropatia tomaculare\", ed \u00e8 caratterizzata, anzich\u00e9 da classica demielinizzazione permanente, dalla membrana mielinica pi\u00f9 spessa del normale (tomacula). Nella HNPP si verificano paralisi temporanee in seguito a compressione del nervo, in quanto facilitate da tale malformazione della guaina che preme sull'assone.\nLa HNPP \u00e8 generalmente causata dal gene PMP22 che codifica la proteina 22 della mielina periferica del cromosoma 17p12 e secondariamente dalla mutazione della proteina \"Gly94fsX222 (c.281_282insG)\", causata dal gene PMP 22 del cromosoma 17p11.2 coinvolto nella CMT di tipo 1E. Nuove varianti genetiche diverse a livello di cromosoma vengono spesso scoperte come nel caso di molte neuropatie congenite. Essa \u00e8 chiamata anche coi nomi di \"paralisi da raccolta delle patate\" o \"da impianto dei bulbi di tulipano\", poich\u00e9 venne identificata la prima volta da Charcot, Marie e Tooth nel 1886 in una famiglia olandese dedita alla coltivazione dei tulipani.\nLa diagnosi si basa essenzialmente sui sintomi manifesti, la diagnosi differenziale e l'anamnesi famigliare, poi il test genetico ed eventualmente la biopsia al nervo. La HNPP insorge di solito nella seconda decade. La velocit\u00e0 di conduzione nervosa, tranne nel sito interessato dalla compressione temporanea e lungo il nervo situato dopo di esso, risulta solitamente normale, per cui \u00e8 difficile individuare la patologia con l'elettromiografia ed elettroneurografia, se la paralisi non \u00e8 in corso o non ha causato atrofia da denervazione permanente o danni residui.\nTra i segni, sintomi e condizioni associate: paralisi da pressione temporanee alle mani e braccia (sindrome del tunnel carpale, sindrome del tunnel cubitale, con dolore, forte debolezza muscolare, parestesia, disestesia e perdit\u00e0 di sensibilit\u00e0) che durano da alcuni minuti fino a giorni o mesi nei casi gravi, piede cadente temporaneo causato da paralisi da pressione del nervo peroneale, altre sindromi da compressione, crampi, sintomi blandi simil-neuropatici (come tremore e parestesie), debolezza muscolare generale (leggera o media), alle braccia, alle gambe e alle dita delle mani, iporeflessia ai ginocchi, ipotonia muscolare con possibili deformit\u00e0 scheletriche (cifosi, piede cavo), radicolopatia, pseudo-sciatica, sintomi affini alla fibromialgia (dolori diffusi migranti, tensione muscolare, eccessiva reattivit\u00e0 soggettiva a stimoli, calo di serotonina, discinesie muscolari leggere). Una piccola percentuali di pazienti pu\u00f2 sviluppare una polineuropatia con sintomi simili a quelli della CIDP o a tipologie di CMT.\nIl paziente deve evitare alcune posizioni e pu\u00f2 essere supportato con tutori ortopedici. Solitamente non d\u00e0 mai grave disabilit\u00e0."}
{"id": "315944", "revid": "10473", "url": "https://it.wikipedia.org/wiki?curid=315944", "title": "Corte dei Conti europea", "text": ""}
{"id": "315945", "revid": "320578", "url": "https://it.wikipedia.org/wiki?curid=315945", "title": "Comitato Economico e Sociale", "text": ""}
{"id": "315950", "revid": "339392", "url": "https://it.wikipedia.org/wiki?curid=315950", "title": "Comitato delle Regioni", "text": ""}
{"id": "315966", "revid": "599013", "url": "https://it.wikipedia.org/wiki?curid=315966", "title": "Colli piacentini", "text": "I Colli Piacentini sono una regione geografica nella provincia di Piacenza delimitata dal versante settentrionale dell'Appennino Ligure, nel tratto che va dal confine tra Lombardia ed Emilia (Provincia di Pavia) fino a quello che separa le province di Piacenza e Parma. L'area abbraccia le quattro principali vallate piacentine, ossia: Val Tidone, Val Trebbia, Val Nure e Val d'Arda.\nStoria.\nSi pu\u00f2 affermare senza tema di smentita che la vite era gi\u00e0 conosciuta nel territorio piacentino tra il 2000 ed il 700 a.C.: lo testimoniano tracce di vinaccioli e radici di viti fossili rinvenute in zona.\nMolto pi\u00f9 documentata \u00e8 la vitivinicoltura locale ai tempi dei romani. Si memoria di una citazione bacchica addirittura nel Senato di Roma: Marco Tullio Cicerone attacc\u00f2 il suo avversario politico Lucio Calpurnio Pisone, nativo di Piacenza, rimproverandogli pubblicamente di far onore eccessivamente ai vini della sua provincia.\nAttorno alla fine del Duecento crebbe la fama dei vini piacentini che venivano esportati addirittura in Francia.\nNel 1391, nel \"corpus\" degli antichi Statuti del comune di Piacenza, figurano severe disposizioni tendenti a scoraggiare le frodi, tutelando la genuinit\u00e0 del vino.\nSante Lancerio, bottigliere di Papa Paolo III, nella sua memoria cinquecentesca sui vini d'Italia, loda a lungo i vini di Piacenza. Gli elogi poi si susseguirono nei secoli successivi da parte di studiosi e letterati italiani e stranieri. L'esportazione dei vini piacentini \u00e8 confermata infatti da varie fonti, tra cui il libro \"I piaceri della tavola\", scritto nel 1903 da Alberto Cougnet, e la \"Historie du Luxe\", dello scrittore francese Brandillard.\nTurismo.\nLa zona dei colli piacentini \u00e8 ricca di siti di interesse sia da un punto di vista storico che naturalistico. \nProvenendo da est la prima vallata che si incontra \u00e8 la Val D'Arda, al suo interno si possono visitare i borghi medioevali di Castell'Arquato, Vigoleno, Castelnuovo Fogliani, Gropparello le antiche rovine romane di Velleia e spostandosi verso le zone pi\u00f9 montagnose il Museo della Resistenza piacentina.\nProseguendo, si entra nella Val Nure presso la quale si trovano il Castello di Paderna, il Castello di Vigolzone, il borgo di Grazzano Visconti e altri castelli di propriet\u00e0 privata. A cavallo tra le due valli, con sede a Carpaneto, si colloca la Riserva naturale geologica del Piacenziano, istituita per tutelare i resti fossili risalenti al Pliocene\nProdotti tipici.\nVino.\nLa zona dei Colli Piacentini forma una zona vitivinicola relativamente omogenea che ha creato una serie di vini a Denominazione di Origine Controllata, conosciuta come la DOC dei Colli Piacentini. \nIn specifico, l'area dei Vini D.O.C. Colli Piacentini comprende diciotto D.O.C.\nAnni recenti.\nLa DOC dei Colli Piacentini conta circa 3.000 strutture di produzione (di cui circa 650 in forma di Cantine Sociali) su una estensione di 6792 ettari il 98% sito in collina ad altezza compresa tra i 150 e 450 metri s.l.m. Gli ettari iscritti all'Albo della DOC Colli Piacentini sono 4.550 ovvero il 67% del totale.\nLa produzione di uva della provincia si aggira attorno ai 60.000 tonnellate da cui si ricavano poco meno di litri 40.000.000 di vino. \nLa produzione reale della DOC risulta essere litri 22.800.000\nQuantit\u00e0 max producibile: Litri 25.697.800\nQuantit\u00e0 prodotte: litri 14.832.200\nI produttori di vini denominati Colli Piacentini sono associati nell'ente Consorzio Tutela dei Vini Doc Colli Piacentini. Fondato nel 2000, raggruppa attualmente 820 soci produttori di cui:\nche rappresentano il 66% rispetto a tutti i produttori locali e il 71% totale dell'uva vendemmiata.\nSalumi.\nLa zona dei Colli piacentini \u00e8 famosa anche per la produzione di salumi tipici, alcuni dei quali hanno ottenuto la DOC, si ricordano:"}
{"id": "315986", "revid": "287204", "url": "https://it.wikipedia.org/wiki?curid=315986", "title": "Occhi sulla graticola", "text": "Occhi sulla graticola \u00e8 un romanzo di Tiziano Scarpa, pubblicato nel 1996.\nIl sottotitolo recita: \"Breve saggio sulla penultima storia d'amore vissuta dalla donna alla quale desidererei unirmi in duraturo vincolo affettivo.\"\nIl libro \u00e8 una delle opere pi\u00f9 rappresentative dell'etichetta letteraria \"pulp\" italiano, attribuita dai media (non dagli autori in questione) nella met\u00e0 degli anni novanta. Il romanzo usc\u00ec nel febbraio del 1996. Nei mesi successivi furono pubblicati \"Fango\" di Niccol\u00f2 Ammaniti, \"Fonderia Italghisa\" di Giuseppe Caliceti, \"Woobinda\" di Aldo Nove: giornalisti culturali e critici letterari rilevarono una comunanza di poetiche fra questi libri, e nella primavera del 1996 iniziarono a definire queste scritture \"pulp\". In seguito, nell'autunno del 1996, venne pubblicata l'antologia \"Giovent\u00f9 cannibale\", dove peraltro non figurava nessun racconto di Tiziano Scarpa, ma alcuni elementi di affinit\u00e0 fra \"Occhi sulla graticola\" e quei racconti fecero s\u00ec che la stampa culturale accomunasse la sua opera con quelle degli scrittori definiti \"I cannibali\".\nTrama.\nIl romanzo \u00e8 ambientato nel 1995.\nCarolina frequenta l'Accademia di Belle Arti a Venezia. Per far quadrare i suoi bilanci di studentessa fuori sede disegna genitali maschili e femminili sugli hentai importati (censurati secondo l'articolo 175 in vigore in Giappone) per la rivista \"Kiss Manga\", sulla quale \u00e8 nota con lo pseudonimo di Maria Grazia Graticola. Alfredo ristagna \u00abin una nota bibliografica a pi\u00e8 di pagina\u00bb della sua tesi sulle brutte figure in Dostoevskij quando la incontra in una situazione particolare.\nI canali putridi di una Venezia plumbea fanno da sfondo alle vite di altri due universitari, Fabrizio e Giampaolo e della loro padrona di casa, l'eccentrica signora Cordellato che si fa pagare l'affitto in liquido seminale.\nTra rimandi al mondo di carta dei manga erotici e vicissitudini personali, Alfredo mette in atto il suo piano di conquista di Carolina, scavando impietosamente nelle personalit\u00e0 dei personaggi.\nTesti correlati.\nSilvia Lucianetti \u2013 Andrea Antonini, \"Manga. Immagini del Giappone contemporaneo\", Castelvecchi editore, Roma 2001, cfr. p. 148\nRiconoscimenti.\nNel 1997 il libro \u00e8 stato finalista al Premio Bergamo."}
{"id": "315989", "revid": "2212428", "url": "https://it.wikipedia.org/wiki?curid=315989", "title": "Parco regionale delle Orobie Bergamasche", "text": "Il parco regionale delle Orobie Bergamasche \u00e8 un'area naturale protetta della Lombardia istituita nel 1989.\nTerritorio.\nCon una superficie di circa 68.898 ettari il parco include la parte nord del versante bergamasco delle catena delle Orobie, le cui vette variano tra i 2000\u00a0m e i 3050\u00a0m di altitudine.\nCaratterizzato da valli che incidono profondamente il territorio e le cui acque alimentano maggiori fiumi bergamaschi, quest'area protetta viene definita \"parco montano forestale\".\nIl territorio del parco viene suddiviso in due nette aree geografiche, la parte settentrionale e la parte meridionale. La prima, chiamata il \"crinale orobico\", segna a nord il confine con la Valtellina e il parco delle Orobie Valtellinesi e presenta rocce scure e sedimentarie continentali o cristalline. La vetta pi\u00f9 alta \u00e8 il Pizzo Coca (3050 m), seguito dal Pizzo Redorta (3038 m) e dalla Punta di Scais (3038 m).\nLa parte meridionale invece \u00e8 composta da gruppi montuosi isolati, che configurano le prealpi Orobie, formati da rocce chiare, soprattutto dolomitiche e calcaree di estrazione marina. Le vette maggiori sono l'Aralalta, il Cancervo, l'Arera, la Presolana, il Ferrante, l'Alben.\nL'ultimo ghiacciaio sopravvissuto sul lato Bergamasco delle Orobie \u00e8 il ghiacciaio del Trobio e si trova ai piedi della cresta che collega il Monte Gleno al Pizzo dei Tre Confini. Gli altri ghiacciai sopravvissuti finora si trovano sul lato Valtellinese delle Orobie, come la vedretta del Marovin e la vedretta di Scais, ma sono anch'essi in rapido scioglimento.\nIl parco comprende alcuni territori delle comunit\u00e0 montane della Val Seriana, della Val di Scalve e della Val Brembana, pi\u00f9 precisamente le zone amministrate dai comuni di Ardesio, Averara, Azzone, Branzi, Camerata Cornello, Carona, Cassiglio, Castione della Presolana, Colere, Cusio, Dossena, Fino del Monte, Foppolo, Gandellino, Gorno, Gromo, Isola di Fondra, Lenna, Mezzoldo, Moio de' Calvi, Olmo al Brembo, Oltre il Colle, Oltressenda Alta, Oneta, Ornica, Parre, Piazza Brembana, Piazzatorre, Piazzolo, Premolo, Roncobello, Rovetta, San Giovanni Bianco, Santa Brigida, Schilpario, Serina, Taleggio, Valbondione, Valgoglio, Valleve, Valnegra, Valtorta, Vedeseta, Villa d'Ogna e Vilminore di Scalve.\nParticolarit\u00e0 del parco \u00e8 la ricchezza d'acqua e di laghi alpini, circa cento, soprattutto a cavallo tra le valli Seriana e Brembana che gi\u00e0 dall'inizio del XX secolo furono sfruttati per la produzione di energia elettrica. Le numerose vallate sono bagnate da torrenti e ruscelli che alimentano i tre fiumi dominanti: il Brembo, il Serio e il Dezzo. Altrettanto numerose, ma anche di grande interesse ambientale, economico e turistico, sono le cascate, tra cui quelle del Serio a Valbondione, le pi\u00f9 alte d'Italia e le seconde d'Europa con un salto triplice di 315\u00a0m a cui \u00e8 stata assegnata una leggenda (La leggenda della Cascata), quelle della Val Sambuzza a Carona, le incantevoli cascate del torrente Vo nella Val di Scalve.\nAll'interno dell'area del parco sono compresi otto siti di importanza comunitaria (SIC).\nIstituzione dell'ente parco.\nLe dimensioni del territorio del parco e il notevole numero dei comuni sul territorio ne sono finora stati d'ostacolo allo sviluppo. Parte dei locali vedono l'istituzione dell'ente parco come un impedimento alle attivit\u00e0 venatorie e edili tuttora svolte.\nFlora.\nIl patrimonio boschivo \u00e8 uno degli elementi di maggiore importanza del parco grazie alla sua vastit\u00e0 e al suo peso naturalistico. In base ai differenti livelli di quota il parco offre una vasta variet\u00e0 di biomi vegetali:\nTra gli arbusti e i fiori troviamo cespugli di rododendro, lamponi, mirtilli, viole, ginepri, sassifraghe, campanule, genzianelle, genep\u00ec, margherite, ciclamini, gigli martagoni, gigli di S. Giovanni, stelle alpine, astri di montagna, nigritelle e molti altri ancora.\nIl sentiero dei Fiori, tracciato originariamente ideato dal professor Claudio Brissoni che va dalle Baite di Mezzeno presso Capovalle di Roncobello all'Alpe Arera, e il sentiero naturalistico Antonio Cur\u00f2, che dal rifugio Antonio Cur\u00f2, sopra Valbondione, porta al passo del Vivione, in val di Scalve, offrono la possibilit\u00e0 di esplorare una parte consistente della variet\u00e0 floreale del parco.\nFauna.\nIl parco \u00e8 abitato da svariate specie animali.\nSi possono trovare numerosi mammiferi selvatici, fra cui scoiattoli, volpi, donnole, faine, marmotte, ermellini, lepri bianche, caprioli e camosci, cervi, mufloni e stambecchi, questi ultimi estinti nella prima met\u00e0 del XX secolo e poi reintrodotti verso la fine degli anni '80.\nFra gli uccelli che abitano il parco vi sono coturnici, aquile reali, falchi, poiane, gheppi, nibbi, corvi, civette, barbagianni, gufi reali, fringuelli delle nevi, francolini di monte, pernici bianche e si possono trovare inoltre il gallo forcello e il gallo cedrone.\nTra i rettili si possono trovare vipere, orbettini e bisce d'acqua.\nTra gli anfibi sono presenti la rana, il rospo, la salamandra giallonera e la salamandra nera, e tra i pesci trote, triotti, scardole e salmerini.\nDocumenti del 1788 affermano che in passato questo parco era abitato da una variet\u00e0 di specie ormai quasi assenti, come lupi, orsi e gatti selvatici.\nNel mese di giugno del 2017 \u00e8 stato ripreso con una fototrappola uno sciacallo dorato (\"Canis aureus\") all'interno del Parco delle Orobie Bergamasche, ad una quota di poco superiore ai 1700 metri."}
{"id": "315993", "revid": "599013", "url": "https://it.wikipedia.org/wiki?curid=315993", "title": "Vini tipici bergamaschi", "text": "I vini prodotti sul territorio bergamasco riconosciuti come DOCG o DOC sono il Valcalepio Rosso, Valcalepio Bianco e Moscato di Scanzo. \nNella provincia di Bergamo le zone coltivate a vite sono generalmente concentrate nelle regioni collinari immediatamente a ridosso del capoluogo.\nStoria.\nLe prime tracce della presenza del vino nella bergamasca risalgono alla notizia della piantagione di viti in quel di Scanzo da parte dei militi romani, vite che impiegava almeno tre o quattro anni per fruttificare e richiedeva quindi notevoli sforzi e passione. Per i romani la cultura della vite a Bergamo divent\u00f2 cos\u00ec importante che fu dedicato un tempio a Bacco nell'antico borgo di San Lorenzo.\nNel 569 i Longobardi invasero la citt\u00e0 costringendo la gente a fuggire. Come tutti i popoli invasori, interessati principalmente a fare razzia, non si preoccuparono per niente della cura del vigneto, ma approfittarono abbondantemente del vino che precedentemente aveva prodotto. La vite, rimasta senza il coltivatore, ebbe un notevole tracollo per quanto riguarda la diffusione e la produttivit\u00e0. Fondamentale per la salvezza della viticoltura fu principalmente la cura che ne ebbero gli ecclesiali nelle loro propriet\u00e0. Ma anche nei secoli bui i bergamaschi non smisero mai di amare il loro vino, e nel 750 apparve per la prima volta in un atto ufficiale.\nNel 1243 vennero piantate le nuove viti lungo la strada che porta a Seriate; nel 1266 tutti coloro che possedevano fino a tre pertiche di terreno vennero obbligati a piantare una vigna. L'enologia torn\u00f2 alla ribalta nella cronaca del 1398 quando un gruppo di Guelfi saccheggi\u00f2 le case dei Ghibellini di Scanzo.\nQuando poi nel 1491 i Benedettini si insediarono nelle abbazie di Pontida e di San Paolo d'Argon, il vino fece un nuovo salto in avanti; e forse \u00e8 proprio a partire da questo momento che questi due paesi divennero i centri enologici pi\u00f9 importanti della bergamasca. Probabilmente fu proprio tra il 1400 e il 1600 che i vini della provincia vennero collocati sul mercato milanese dove acquisirono ampi consensi. \nA partire dal 1700 per\u00f2 le cose cambiarono: la viticoltura venne in parte sostituita dalla produzione di bachi da seta e gelsi; il vino diminu\u00ec ma la popolazione continu\u00f2 ad aumentare ed il vino dovette quindi essere importato da altre regioni. Nel 1746 nacque poi a Bergamo la prima accademia agricola italiana, l'Accademia degli Arvali, che ebbe il merito di indirizzare nel modo giusto la pubblica amministrazione nella gestione dei terreni agrari. Successivamente, l'una nel 1868 e l'altra nel 1873, nacquero anche i Comizi Agrari e la prestigiosa scuola di Grumello del Monte; questi ultimi sorsero per\u00f2 in un periodo poco favorevole: nel 1886 giunse da Milano e da Como la fillossera, un insetto che in poco tempo distrusse tutti i vigneti.\nMa la popolazione e tanto meno la Scuola di Grumello del Monte non si diedero per vinti e si diedero da fare per la ricostruzione dei vigneti, allargandone la superficie ai 70 km attuali.\nDal 1950 in poi la Camera di Commercio si fece promotrice di una vasta innovazione in viticoltura incentivando principalmente gli impianti di \"Merlot\", \"Barbera\", \"Incrocio Terzi n.1\", \"Marzemino gentile\" e \"Schiava grossa\". Si costituirono due cantine sociali, una a Pontida (la \"Val San Martino\"), che inizi\u00f2 a funzionare nel 1959, e l'altra a San Paolo d'Argon (la \"Bergamasca\") nel 1960. Da quel momento, a causa dell'eccessiva industrializzazione, la superficie dedicata a vigneto si ridusse di ben quattro volte; ma fu proprio allora che gli impianti e la tecnica enologica vennero migliorati.\nL'enologia bergamasca \u00e8 quindi giovane e i suoi vini riscuotono oggi grande successo sul mercato."}
{"id": "315996", "revid": "125460650", "url": "https://it.wikipedia.org/wiki?curid=315996", "title": "Parco dei Colli di Bergamo", "text": "Il parco dei Colli di Bergamo (in bergamasco \"parch di C\u00f2i de B\u00e8rghem\") \u00e8 un'area naturale protetta della Lombardia, chiusa tra i fiumi Brembo e Serio. \u00c8 sovrastata dal monte Canto Alto () e arriva fino alle colline della citt\u00e0 di Bergamo.\nTerritorio\nL'area, estesa per e che comprende la zona storica di citt\u00e0 Alta e delle colline da Bergamo, presenta numerosi terrazzamenti con orti, vigneti e prati. Il parco \u00e8 considerato il polmone verde della citt\u00e0 dove vi \u00e8 la presenza di un orto botanico con un percorso didattico. Questo territorio presenta alcuni caratteri particolari nonostante la sua superficie sia piuttosto limitata. Qui infatti si possono osservare la prevalenza di spazi verdi coltivati che si trovano in ambienti sia pianeggianti che collinari che montuosi.\nSin dall'antichit\u00e0 il complesso collinare di Bergamo \u00e8 stato particolarmente ospitale all'insediamento umano, soprattutto lungo i pendii poco marcati che si trovano a mezzogiorno. Anche per questo i paesaggi sono estremamente vari anche grazie al susseguirsi delle attivit\u00e0 dell'uomo che ha cos\u00ec modificato questo paesaggio.\nSede direzionale del parco si trova nell'Ex convento di Santa Maria in Valmarina.\nCaratteristiche geologiche.\nLa locazione del parco appartiene alle Alpi Meridionali. L'et\u00e0 della nascita dei colli risale tra i 200 e i 70 milioni di anni fa, nell'epoca del Triassico. Le rocce presenti sono di tipo sedimentario; sono presenti inoltre molti tipi di rocce calcaree come le Calcare di Sedrina, Calcare di Moltrasio, Calcare marnoso di Domaro. Sono anche presenti depositi quaternari rappresentati dalle argille lacustri con sabbie nella zona di Alm\u00e8 e Petosino."}
{"id": "315997", "revid": "834", "url": "https://it.wikipedia.org/wiki?curid=315997", "title": "Ici", "text": ""}
{"id": "315999", "revid": "2220366", "url": "https://it.wikipedia.org/wiki?curid=315999", "title": "Parco dell'Adda Nord", "text": "Il parco dell'Adda Nord \u00e8 un'area naturale protetta che comprende i territori di pianura attraversati dal fiume Adda, a valle del ramo lecchese del Lario. In questa parte il fiume si snoda all'interno di un paesaggio dalle caratteristiche ambientali uniche. Il parco venne istituito nel 1983 e ha una superficie di 5580 ettari.\nNell'ambito del parco sono presenti testimonianze interessanti di ingegneria idraulica del secolo XIX tra le quali i navigli e le chiuse di Leonardo a Trezzo. Fra le opere di ingegneria civile \u00e8 notevole il ponte di ferro di Paderno - Calusco.\nPer l'archeologia industriale un esempio di intervento urbanistico legato alla industrializzazione ottocentesca \u00e8 il villaggio operaio di Crespi d'Adda, ora patrimonio dell'UNESCO.\nNotevoli anche le quattro storiche centrali idroelettriche sull'Adda; partendo da nord troviamo: la Centrale idroelettrica Semenza a Calusco d'Adda (Bg), la Centrale Bertini e la Esterle entrambe a Porto di Cornate d'Adda (Mb) ed infine la Taccani a Trezzo sull'Adda, (Mi).\nLa sede del parco si trova a Villa Gina a Concesa, frazione del comune di Trezzo.\nTerritorio.\nIl territorio \u00e8 percorso dal fiume Adda, creatosi in seguito al ritiro del ghiacciaio che nel quaternario scendeva dalle Alpi fino alla pianura. Grazie ad esso oggi il parco si presenta come un sistema di terrazzi fluvio-glaciali. Il territorio \u00e8 composto da argille rosso-giallastre e da banchi conglomerici di ceppo che sono stati erosi dallo scorrere del fiume e hanno creato alte pareti rocciose. I depositi di epoca pi\u00f9 recente sono costituiti da materiale ghiaioso e sabbioso.\nFlora.\nTre sono gli ambienti che si possono ritrovare all'interno del parco: zone umide, ambienti boscosi e ambienti palustri.\nIl territorio del parco presenta una serie di zone umide di grande importanza tra cui le pi\u00f9 famose sono il canneto dell'isola della Torre e l'isolone del Serraglio, che insieme costituiscono una zona acquitrinosa sita presso Brivio e vasta 2,65\u00a0km2. Queste zone umide sono i resti del vasto manto boscoso che fino al secolo scorso ricoprivano la Pianura Padana e che, a causa dell'attivit\u00e0 umana di disboscamento, sono scomparse. Il manto boscoso dove si trovano le specie arboree dal fusto alto come ontani neri, platani, betulle, pioppi, salici e querce \u00e8 dominato da ceduo. Nelle aree paludose si trovano fiori d'acqua: la ninfea, il giglio selvatico giallo, il mughetto e fiori delle famiglie di veronica a spiga.\nFauna.\nNelle aree paludose si trovano le specie anfibie e volatili: la raganella, la rana temporaria dal colore brunasco e la rana verde, i cigni, le anatre, i germani reali, l'airone cinerino e le cornacchie grigie. L'area umida pi\u00f9 interessante \u00e8 rappresentata dalla Palude di Brivio, che \u00e8 un Sito di Importanza Comunitaria grazie alla presenza di diversi habitat di tipo palustre come quello calcareo, la palude al magnocariceto e al fragmiteto che ospitano specie di avifauna.\nCaratteristiche.\nLe maggiori opere di ingegneria idraulica sono le chiuse di Leonardo, il ponte di Paderno d'Adda e il villaggio di Crespi d'Adda. Al suo interno \u00e8 stato allestito l'ecomuseo di Leonardo."}
{"id": "316000", "revid": "1318658", "url": "https://it.wikipedia.org/wiki?curid=316000", "title": "ICI", "text": ""}
{"id": "316001", "revid": "339392", "url": "https://it.wikipedia.org/wiki?curid=316001", "title": "Nazionale di calcio americana", "text": ""}
{"id": "316002", "revid": "834", "url": "https://it.wikipedia.org/wiki?curid=316002", "title": "I.C.I.", "text": ""}
{"id": "316008", "revid": "1318658", "url": "https://it.wikipedia.org/wiki?curid=316008", "title": "Giuntella", "text": "I biografati con cognome Giuntella sono:"}
{"id": "316025", "revid": "125755819", "url": "https://it.wikipedia.org/wiki?curid=316025", "title": "Antonio Banderas", "text": "Debutta come attore nel 1982 nel film \"Labirinto di passioni\" di Pedro Almod\u00f3var, regista con il quale collabora nuovamente nel 1987 nel film \"La legge del desiderio\", che lo fa conoscere al grande pubblico. Dopo numerose parti da comprimario in film importanti, raggiunge la consacrazione nel 1998 con il ruolo di Zorro nel film \"La maschera di Zorro\". Ha tuttavia recitato in numerosi film di successo come \"Intervista col vampiro\", \"Philadelphia\", \"C'era una volta in Messico\" e la saga di \"Spy Kids\". Dal 2004 \u00e8 il doppiatore originale del Gatto con gli stivali nella saga di \"Shrek\". Nel 2020, grazie alla performance in \"Dolor y gloria\" l'anno prima, riceve la sua prima candidatura per l'Oscar al miglior attore in vista della novantaduesima cerimonia.\nBiografia.\nGiovent\u00f9.\nNasce in Andalusia, figlio di un commissario di polizia e di un'insegnante. A causa di una frattura ad un piede, \u00e8 costretto a rinunciare alla carriera da calciatore, restando comunque grande tifoso della squadra della sua citt\u00e0 natale. Da sempre appassionato alla carriera teatrale, studia alla scuola d'arte drammatica di Malaga. Dopo aver studiato recitazione, a 19 anni si trasferisce a Madrid dove lavora come modello e cameriere, oltre che come attore teatrale.\nCarriera.\nNotato sul palcoscenico dal regista Pedro Almod\u00f3var, debutta nel cinema nel 1982 col film \"Labirinto di passioni\". Dopo alcune partecipazioni a film di secondo piano sempre di produzione spagnola, ritrova Almod\u00f2var nei film \"Matador\" (1986), \"La legge del desiderio\" (1987), \"Donne sull'orlo di una crisi di nervi\" (1988; a regalargli la prima notoriet\u00e0 \u00e8 questa pellicola), \"L\u00e9gami!\" (1989), \"La pelle che abito\" (in cui \u00e8 protagonista assoluto), e \"Dolor y gloria\" (ruolo che gli fa vincere il Prix d'Interpr\u00e9tation Masculine alla settantaduesima edizione del Festival di Cannes). Inoltre, sempre nel 1988, partecipa al film \"Intrighi e piaceri a Baton Rouge\".\nNei primi anni novanta Hollywood si accorge di lui e quindi si trasferisce negli Stati Uniti. La prima produzione americana per Banderas \u00e8 il film \"I re del mambo\", che tuttavia non raccoglie il successo sperato. Riscuote maggiori consensi recitando nel celebre \"Philadelphia\" (1993), nel ruolo di Miguel, il compagno gay di Tom Hanks. Ulteriori successi sono \"La casa degli spiriti\" (1993) e \"Intervista col vampiro\" (1994), in cui recita con Tom Cruise e Brad Pitt. Nel film \"D'amore e d'ombra\" (1994), la regista venezuelana Betty Kaplan assegna a Banderas la sua prima parte da protagonista in lingua inglese e lo introduce definitivamente nel mondo di Hollywood\nNel 1995 \u00e8 protagonista con il ruolo di \"El mariachi\" nel film \"Desperado\", diretto dall'amico Robert Rodriguez, recitando al fianco di Salma Hayek, che ottiene un grande successo e lo consacra al cinema hollywoodiano. Nella met\u00e0 degli anni novanta i successi si susseguono con \"Two Much - Uno di troppo\" (1996), in cui recita con la futura moglie Melanie Griffith, \"Assassins\" (1995), al fianco di Sylvester Stallone, e col pluripremiato \"Evita\" (1996), diretto da Alan Parker, col quale ottiene una candidatura ai Golden Globe. Nel 1998 si conferma una delle maggiori stelle di Hollywood grazie al ruolo di Zorro ne \"La maschera di Zorro\", di Martin Campbell, insieme a Catherine Zeta Jones, vincendo un European Film Awards e ottenendo un'altra candidatura ai Golden Globe come miglior attore protagonista. Nel 1999 debutta come regista, dirigendo la moglie Melanie Griffith nel film \"Pazzi in Alabama\". Nello stesso anno partecipa come protagonista al film \"Il 13\u00ba guerriero\", che tuttavia si rivela un fallimento al botteghino.\nDagli anni duemila continua a interpretare ruoli diversi tra loro: nel 2000 \u00e8 protagonista del film \"Spy Kids\", primo capitolo dell'omonima saga fantasy firmata da Robert Rodriguez. Prender\u00e0 parte anche ai sequel nel 2002, nel 2003 e in un cameo nel quarto del 2011, mentre nel 2002 \u00e8 protagonista con Lucy Liu dello sfortunato action \"Ballistic\", ricordato come uno dei pi\u00f9 deludenti film del cinema. Nel 2003 lavora a Broadway, dove recita con successo nel musical \"Nine\". Nello stesso anno torna a vestire i panni del Mariachi, nel film \"C'era una volta in Messico\", nuovamente diretto da Robert Rodriguez, che riesce a replicare il successo del primo capitolo. Tuttavia, negli anni successivi, la sua carriera subisce una battuta d'arresto, a causa di alcuni passi falsi come \"The Legend of Zorro\" (2005), sequel del precedente successo del 1998, \"Ti va di ballare?\" e soprattutto \"Incontrerai l'uomo dei tuoi sogni\" (2010) di Woody Allen, in cui recita con Josh Brolin e Anthony Hopkins. Esordisce per\u00f2 nel mondo del doppiaggio, dove ottiene maggiore fortuna dal 2004 come voce del Gatto con gli Stivali nella saga di \"Shrek\"; a partire dal terzo capitolo Banderas ha anche doppiato il personaggio nella versione italiana.\nIl ritorno nell'olimpo delle star di Hollywood avviene nel 2011 quando, dopo ben 22 anni, ritrova Almod\u00f2var dietro la macchina da presa di \"La pelle che abito\", presentato in concorso al Festival di Cannes. Nello stesso anno \u00e8 protagonista del film \"Il principe del deserto\", mentre nel 2012 lavora con Steven Soderbergh nel film \"Knockout - Resa dei conti\". Dal 2012 al 2017 \u00e8 testimonial del marchio italiano Mulino Bianco in coppia con la gallina Rosita, un animatronic. Nel 2013 partecipa al film \"Machete Kills\". diretto nuovamente dall'amico Robert Rodriguez, nel ruolo di uno dei Camaleonti. Nello stesso anno \u00e8 nel cast del film \"I mercenari 3\", insieme a Sylvester Stallone, Mel Gibson e Arnold Schwarzenegger. L'anno successivo \u00e8 protagonista del fanta-thriller \"Automata\". Nel 2015 riceve dalle mani di Pedro Almod\u00f3var il Premio Goya alla carriera (\"Goya de Honor\").\nNel 2019, alla settantaduesima edizione al Festival di Cannes, presenta il film \"Dolor y gloria\", in cui \u00e8 diretto da Pedro Almod\u00f3var per l'ottava volta. Grazie a questo ruolo vince il Prix d'Interpr\u00e9tation Masculine e viene candidato come miglior attore per la novantaduesima cerimonia degli Oscar.\nVita privata.\nBanderas \u00e8 stato sposato dal 1987 al 1995 con l'attrice Ana Leza. Il 14 maggio 1996 sposa la collega Melanie Griffith. Dalla loro unione \u00e8 nata una figlia, Stella (24 settembre 1996), che \u00e8 apparsa con i genitori nel film \"Pazzi in Alabama\" (1999), diretto da Banderas stesso. Nel giugno 2014 la coppia annuncia la separazione, per poi divorziare ufficialmente nel luglio 2015. Dal 2015 \u00e8 legato alla consulente finanziaria olandese Nicole Kimpel.\nIl 26 gennaio 2017, a seguito di un malore cardiaco, subisce un intervento per l'inserimento di tre stent.\nDoppiatori italiani.\nNelle versioni in italiano dei suoi film, Antonio Banderas \u00e8 stato doppiato da:\nCome doppiatore \u00e8 stato doppiato da:\nIn \"Shrek Terzo\", \"Shrek e vissero felici e contenti\" e \"Il gatto con gli stivali\" doppia sia la versione in inglese che quella in italiano."}
{"id": "316028", "revid": "1902397", "url": "https://it.wikipedia.org/wiki?curid=316028", "title": "Ethan Hawke", "text": "Ha ottenuto quattro candidature al Premio Oscar: una nel 2002 come miglior attore non protagonista per \"Training Day,\" una nel 2005 per la migliore sceneggiatura non originale per \"Before Sunset - Prima del tramonto,\" una nel 2014 nella medesima categoria per \"Before Midnight\" ed un'altra nel 2015 al miglior attore non protagonista per \"Boyhood.\"\nBiografia.\nGli inizi.\nNasce a Austin, Texas, da James Steven Hawke e Leslie Carole Green, entrambi studenti alla \"University of Texas\" al momento della nascita del loro primogenito. Si separeranno tre anni dopo. Il suo bisnonno era il fratello di Cornelius Williams, padre del famoso scrittore Tennessee Williams.\nIn giovane et\u00e0 si trasferisce con sua madre a Princeton, New Jersey, dove inizia a prendere lezioni di recitazione al McCarter Theatre. Frequenta, altres\u00ec, la West Windsor-Plainsboro High School (ora pi\u00f9 nota con il nome di West Windsor-Plainsboro High School South) e la Hun School of Princeton. Qui figura in commedie teatrali scolastiche come \"Santa Giovanna\" di George Bernard Shaw.\nCarriera.\nAll'et\u00e0 di 14 anni esordisce nel film \"Explorers\" (1985), al fianco di River Phoenix. Studia recitazione alla British Theatre Association in Inghilterra e alla Carnegie Mellon University a Pittsburgh.\nSi iscrive due volte al programma di inglese della New York University ed \u00e8 fondatore e direttore artistico della prima compagnia teatrale della citt\u00e0 di New York, la Malaparte Theater Company. Frequenta anche la Packer Collegiate Institute a Brooklyn.\nInizia ad acquisire notoriet\u00e0 recitando nel film \"L'attimo fuggente\" (1989) di Peter Weir. Lasciata la scuola, interpreta altri film quali \"Vicino alla fine\" (1992), \"Alive - Sopravvissuti\" (1993), \"Giovani, carini e disoccupati\", \"Prima dell'alba\" (1995), \"Gattaca - La porta dell'universo\" (1997), \"Newton Boys\" (1998), \"Paradiso perduto\" (1998) e \"Training Day\" (2002), grazie al quale ottiene una candidatura all'Oscar.\nDirige il film \"Chelsea Walls\" (2001) e scrive due romanzi: \"Amore giovane\" (1996), inizialmente pubblicato in Italia col titolo \"Stato di eccitazione\", e \"Mercoled\u00ec delle ceneri\" (2002).\nNel 2005 ottiene una candidatura al Oscar per la sua prima sceneggiatura scritta per il film del \"Before Sunset\" (2004), (seguito di \"Prima dell'alba\").\nIl 26 marzo 2006 l'ufficio personale di Hawke a New York City resta distrutto in un incendio proprio nel periodo in cui Hawke si sta occupando di dirigere e interpretare il film tratto dal suo romanzo, \"L'amore giovane\". Fortunatamente i negativi vengono recuperati.\nNel 2014, diretto da Richard Linklater, partecipa al film \"Boyhood\", girato nell'arco di ben 12 anni (2002-2013), vestendo i panni del padre del protagonista. La sua interpretazione gli fa guadagnare sia la candidatura al Golden Globe per il miglior attore non protagonista sia, nel 2015, agli Oscar per il miglior attore non protagonista.\nVita privata.\nIl 1\u00ba maggio 1998 sposa l'attrice Uma Thurman, dalla quale ha avuto due figli: Maya Ray (8 luglio 1998), anche lei diventata attrice, e Levon Roan (15 gennaio 2002). I due si separano nel luglio 2004 e divorziano ufficialmente nel 2005. Nel giugno del 2008 sposa l'ex baby-sitter dei suoi figli, Ryan Shawhughes. La coppia ha avuto due figlie: Clementine Jane (18 luglio 2008) e Indiana (5 agosto 2011).\nHawke \u00e8 sostenitore del Partito Democratico.\nDoppiatori italiani.\nNelle versioni in italiano dei suoi film, Ethan Hawke \u00e8 stato doppiato da:\nCome doppiatore viene sostituito da: "}
{"id": "316035", "revid": "287204", "url": "https://it.wikipedia.org/wiki?curid=316035", "title": "Conversazione con J. K. Rowling", "text": "Conversazione con J. K. Rowling \u00e8 un libro di Lindsey Fraser, la biografia autorizzata della scrittrice inglese J. K. Rowling.\nIl libro \u00e8 suddiviso in tre parti: la prima \u00e8 la vera e propria biografia dell'autrice; la seconda \u00e8 uno sguardo d'insieme sui libri di Harry Potter, scritti dalla Rowling; la terza \u00e8 una raccolta di articoli riguardo alla saga.\nLa sezione biografica \u00e8 strutturata come un'intervista: l'autrice pone delle domande alla Rowling, la quale risponde spiegando aspetti della sua vita o dei suoi libri."}
{"id": "316037", "revid": "287204", "url": "https://it.wikipedia.org/wiki?curid=316037", "title": "Amari", "text": ""}
{"id": "316039", "revid": "767487", "url": "https://it.wikipedia.org/wiki?curid=316039", "title": "Integrale di superficie", "text": "In matematica, un integrale di superficie \u00e8 un integrale definito calcolato su una superficie, ad esempio un insieme di curve, che pu\u00f2 essere pensato come un integrale doppio analogo ad un integrale di linea.\nDefinizione.\nSi definisce \"elemento di volume\" in formula_1 la k-forma:\nSia formula_3 una k-superficie positivamente orientata in formula_1 e formula_5 una funzione continua definita sull'immagine di formula_3 e a valori in formula_7. Allora:\nSia formula_9 il dominio di parametrizzazione di formula_3 e formula_11 iniettiva e differenziabile con matrice jacobiana formula_12 positiva. Allora:\nSe formula_14 l'integrale fornisce il volume della superficie.\nIntegrale di funzioni su 2-superfici in formula_15.\nSia formula_3 una 2-superficie in formula_15 con dominio di parametrizzazione formula_18. Un tale oggetto \u00e8 analiticamente rappresentato da tre funzioni formula_19, formula_20 e formula_21 di due variabili indipendenti formula_22 e formula_23:\nSia:\nuna funzione definita su formula_3.\nAd ogni punto formula_27 del dominio di parametrizzazione \u00e8 possibile associare il vettore:\ndove i vettori formula_29 appartengono alla base canonica di formula_15.\nSi definisce integrale di superficie di formula_5 sulla superficie formula_32 la scrittura:\nIn modo equivalente si scrive anche, notando che il prodotto interno \u00e8 proprio il vettore normale:\ndove:\n\u00e8 l'elemento di superficie normale a formula_3.\nE formula_37.\nSe formula_14 l'integrale fornisce l'area della superficie:\nIntegrale di 2-forme su 2-superfici in formula_15.\nSia formula_3 una 2-superficie in formula_15 con dominio di parametrizzazione formula_18. Un tale oggetto \u00e8 analiticamente rappresentato da tre funzioni formula_19, formula_20 e formula_21 di due variabili indipendenti formula_22 e formula_23:\nSia:\nuna 2-forma definita su formula_3.\nSi definisce integrale di formula_52 su formula_3\nformula_54\nInterpretando la 2-forma formula_55 come un campo vettoriale formula_56 definito su formula_3 si ha:\ndove formula_59 \u00e8 il versore normale alla superficie formula_60 .\nEsempio.\nSia formula_3 una superficie (chiusa o aperta) analiticamente rappresentata da tre funzioni formula_19, formula_20 e formula_21 di due variabili indipendenti formula_65 e formula_66:\ne sia formula_68 funzione continua dei punti formula_69 di detta superficie. Decomposta formula_3 in modo arbitrario in elementi formula_71, si fissi su ciascuno di questi un punto formula_69, e si formi il prodotto formula_73 del valore di formula_68 per ogni formula_71. La somma di tali prodotti \u00e8 indicata con formula_76. Facendo aumentare indefinitamente il numero formula_77 degli elementi della decomposizione e facendo diminuire ciascuna delle aree formula_71, se esiste il limite di tale somma e se \u00e8 finito allora esso \u00e8 l'integrale di superficie della funzione formula_68 sulla superficie formula_3. Viene indicato con formula_81 oppure con formula_82.\nLa sua effettiva valutazione si ottiene mediante un integrale doppio esteso all'area piana formula_83 proiezione della superficie formula_3 sul piano \"x-y\".\nCon lo spianamento della superficie formula_3 l'integrale in formula_86 si trasforma nel seguente integrale doppio:\nove formula_88 e formula_89, che consente la valutazione dell'integrale di superficie."}
{"id": "316051", "revid": "1543377", "url": "https://it.wikipedia.org/wiki?curid=316051", "title": "Evaporazione", "text": "In fisica levaporazione \u00e8 il passaggio di stato dal liquido a quello aeriforme (gas o vapore) che coinvolge la sola superficie del liquido. Alla temperatura di ebollizione avviene invece il processo di ebollizione che coinvolge l'intero volume del liquido. Entrambi i processi rappresentano il cambiamento di stato da liquido ad aeriforme vengono complessivamente identificati sotto il nome di vaporizzazione.\nDescrizione.\nEvaporazione naturale.\nIn natura l'evaporazione \u00e8 fondamentale nel ciclo dell'acqua: fiumi, laghi, mari e oceani cedono parte della propria acqua che raggiunge l'atmosfera terrestre sotto forma di vapore, dove \u00e8 funzione della temperatura dell'aria, dell'umidit\u00e0 relativa e della velocit\u00e0 del vento. Il vapore per condensazione si trasforma successivamente in pioggia, neve o grandine. La fonte esterna di energia \u00e8 l'energia radiante del Sole. L'evaporazione \u00e8 funzione diretta della temperatura e funzione inversa della pressione di vapore (umidit\u00e0 relativa) dell'ambiente: all'aumentare della temperatura aumenta il flusso evaporante e alla saturazione dell'ambiente si ha raggiungimento dell'equilibrio cio\u00e8 a ogni molecola che evapora in un dato intervallo di tempo ce n'\u00e8 in media un'altra che ritorna nella fase liquida nello stesso intervallo di tempo.\nAnche la circolazione aerea ovvero il vento pu\u00f2 favorire l'evaporazione. Nelle saline si sfrutta il fenomeno dellevaporazione naturale per la produzione di sale.\nEvaporazione industriale.\nLevaporazione in impiantistica \u00e8 il nome di due operazioni unitarie in cui:\nNel primo caso l'obiettivo dell'operazione \u00e8 la separazione, mentre nel secondo caso \u00e8 lo scambio termico.\nIn ambedue i casi l'apparecchiatura atta a compiere il processo unitario \u00e8 detta evaporatore.\nDescrizione termodinamica.\nNel processo di evaporazione, che \u00e8 sempre endotermico, l'entalpia del liquido soggetto a evaporazione diminuisce, per sottrazione di energia cinetica, di una quantit\u00e0 specifica denominata calore latente. Nei liquidi puri (ossia non in soluzione) questa cessione di energia avviene in modo isotermico, ossia senza variazione di temperatura.\nA differenza del fenomeno dell'ebollizione, che avviene a temperature caratteristiche per ogni sostanza (a pressione fissata) e coinvolge l'intera massa di liquido, l'evaporazione avviene a qualsiasi temperatura, e coinvolge solo il pelo libero di un liquido. In queste condizioni una molecola evapora dal liquido se acquista energia cinetica sufficiente ad allontanarsi dal pelo libero del liquido, il che avviene in maniera del tutto casuale ovvero secondo le leggi della statistica.\nIl fenomeno dell'evaporazione segue la legge delle pressioni parziali di Dalton:\ndove:\noppure, in termini energetici:\ndove:\nPer trasformare l'equazione in termini di tensione di vapore si pu\u00f2 ipotizzare in prima approssimazione l'equazione di stato dei gas perfetti; per esempio, per l'acqua:\ndove:\ne quindi:\ndove:\ne quindi:\ndove:"}
{"id": "316059", "revid": "23885", "url": "https://it.wikipedia.org/wiki?curid=316059", "title": "Trinitari (frati)", "text": ""}
{"id": "316060", "revid": "1673080", "url": "https://it.wikipedia.org/wiki?curid=316060", "title": "Cefalio", "text": "Il cefalio \u00e8 la parte dove si sviluppano i fiori, presente in alcune cactaceae (es. melocactus) in cui le areole producono abbondante lanugine, spine e peluria. Pu\u00f2 essere terminale, situato cio\u00e8 sulla sommit\u00e0 della pianta, o laterale, nel qual caso prendo il nome di \"pseudocefalio\"."}
