{"id": "369203", "revid": "767487", "url": "https://it.wikipedia.org/wiki?curid=369203", "title": "John Cale", "text": "\u00c8 noto principalmente come musicista rock (e in particolare per la militanza nello storico gruppo The Velvet Underground, che fond\u00f2 insieme a Lou Reed negli anni sessanta), sebbene abbia esordito come musicista d'avanguardia e nel prosieguo della sua carriera abbia poi spaziato in altri ambiti musicali. \u00c8 inoltre uno stimato produttore discografico, apprezzato per i suoi lavori con artisti come The Stooges, Nico, Patti Smith, Nick Drake e Jonathan Richman, e un compositore di colonne sonore.\nBiografia.\nJohn Cale nacque a Garnant nel Galles del sud, nella zona fortemente industrializzata del fiume Amman. Da piccolo parlava esclusivamente il gallese - a causa della forte influenza della nonna materna, che non gli permise di imparare l'inglese fino a quando non inizi\u00f2 ad andare a scuola all'et\u00e0 di sette anni. Scoprendosi portato a suonare la viola, studi\u00f2 musica al Goldsmiths College, University of London. Organizz\u00f2 anche un piccolo concerto influenzato dalla corrente artistica Fluxus, \"A Little Festival of New Music\", il 6 luglio 1963. Inoltre contribu\u00ec al cortometraggio \"Police Car\" e si interess\u00f2 sempre di pi\u00f9 alla nascente scena avant-garde. Successivamente, finita l'accademia, viaggi\u00f2 attraverso gli Stati Uniti per continuare i suoi studi musicali e arricchire il suo bagaglio di esperienza, grazie all'aiuto e all'influenza di Aaron Copland.\nArrivato a New York, si incontr\u00f2 con vari influenti compositori ed entr\u00f2 in contatto con la \"controcultura\" della metropoli. Il 9 settembre 1963, insieme a John Cage e a molti altri, Cale partecip\u00f2 a una maratona pianistica lunga diciotto ore che fu la prima rappresentazione integrale dell'opera di Erik Satie \"Vexations\". Dopo la performance, Cale apparve in televisione nello show \"I've Got a Secret\". Entr\u00f2 poi a far parte dell'ensemble musicale diretto da La Monte Young, il Theatre of Eternal Music, conosciuto anche come\" The Dream Syndicate\" (da non confondersi con la band anni ottanta dallo stesso nome).\nI Velvet Underground.\nNel 1965 conosce Lou Reed, che all'epoca lavorava come compositore su commissione di canzonette pop, e scopre di avere in comune con lui la passione per lo sperimentalismo e per il rock'n'roll.\nCon lo stesso Reed (prima voce, chitarra), Sterling Morrison (basso e chitarra) e Angus MacLise (in seguito sostituito da Maureen Tucker) (Percussioni), forma i Velvet Underground; il loro primo disco (\"The Velvet Underground &amp; Nico\") viene pubblicato nel 1967, con la partecipazione della modella (ed in seguito cantante) Nico; questo rimane a tutt'oggi uno dei migliori album rock della storia.\nNel gruppo suon\u00f2, a seconda dei pezzi, viola elettrica, piano e basso, ma soprattutto spinse verso uno sperimentalismo che mischiato allo stile di Reed rese tipico il \"suono\" dei Velvet. I contrasti nel gruppo, probabilmente dovuti all'egocentrismo di Lou Reed (leader del gruppo), ruppero l'alchimia e portarono a un secondo disco (\"White Light/White Heat\") dalle sonorit\u00e0 pi\u00f9 acide, pi\u00f9 \"sporche\" e ancora pi\u00f9 sperimentali. Nel 1968, dopo la pubblicazione del secondo disco, Cale lasci\u00f2 il gruppo (probabilmente estromesso da Lou Reed); i due lavori in studio successivi (\"The Velvet Underground\" e \"Loaded\"), registrati dalla band dopo la dipartita di Cale, riportano a linee melodiche pi\u00f9 decifrabili (orecchiabili). Cale ha anche collaborato con Nico, Brian Eno e Terry Riley con i quali incise a partire dagli anni settanta vari album. Ha anche prodotto il primo, omonimo LP degli Stooges (nel 1969) e il primo di Patti Smith, \"Horses\".\nCale suon\u00f2 anche nel primo album solista di Nico del 1967, \"Chelsea Girl\", disco che conteneva canzoni scritte dallo stesso Cale, da Reed e da Morrison, che suonarono anch'essi sull'album. Cale fece il suo debutto come paroliere nei brani \"Winter Song\" e \"Little Sister\".\nNel 1968, John Cale spos\u00f2 la stilista Betsey Johnson. Il matrimonio per\u00f2 ebbe vita breve e la coppia divorzi\u00f2 nel 1971.\nOltre ad apparire nei primi due album dei Velvet, Cale suon\u00f2 l'organo nel brano \"Ocean\" durante le sedute di registrazione per il quarto disco del gruppo \"Loaded\", quasi due anni dopo la sua uscita dalla band. Infatti era stato riportato in studio dal manager del gruppo Steve Sesnick in un estemporaneo tentativo di ricreare la formazione originale dei Velvet. Sebbene la versione del brano contenente il suo contributo non fin\u00ec sulla versione finale dell'album, la registrazione demo di \"Ocean\" \u00e8 stata poi inclusa nella ristampa ampliata del disco \"Loaded: Fully Loaded Edition\" del 1997. Infine, altre cinque canzoni inedite registrate da Cale quando ancora era un membro dei Velvet Underground tra il 1967 e il 1968, sono state incluse nelle raccolte di inediti \"VU\" (1985) e \"Another View\" (1986).\nLa carriera solista.\nDalla chiusura dell'esperienza con i Velvet, John Cale intraprese una buona carriera solista, alternando album rock a collaborazioni e musiche da film.\nAnni settanta.\nDopo aver lasciato i Velvet Underground, Cale lavor\u00f2 come produttore discografico per svariati album, compresi i dischi di Nico \"The Marble Index\", \"Desertshore\" e \"The End\". In seguito produsse il fragoroso omonimo album d'esordio degli The Stooges. Partecip\u00f2 al secondo disco di Nick Drake, \"Bryter Layter\", suonando la viola in due canzoni dell'album, \"Northern Sky\" e \"Fly\".\nNel 1970, oltre alla sua carriera come produttore, Cale inizi\u00f2 a registrare i suoi album da solista. Il primo disco, \"Vintage Violence\", a dispetto del titolo contiene musiche folk-pop, abbastanza lontane dallo stile sperimentale mostrato nei Velvet Underground. In seguito, collabor\u00f2 con il compositore classico, Terry Riley, alla composizione strumentale \"Church of Anthrax\". I suoi esperimenti con la musica classica continuarono nel 1972 con il secondo album da solista \"The Academy in Peril\".\nNel 1972, firm\u00f2 un contratto con la Reprise Records. \"The Academy in Peril\" fu appunto il primo progetto sviluppato per la Reprise. Il disco seguente \"Paris 1919\" (1973) \u00e8 un ritorno a uno stile rock pi\u00f9 convenzionale. Album dai testi criptici e dagli arrangiamenti barocchi, \u00e8 ritenuto dalla critica una delle sue vette.\nIl lavoro di Cale come produttore continu\u00f2 nel 1974 quando firm\u00f2 per la Island, occupandosi dei dischi di Squeeze, Patti Smith, The Modern Lovers e Sham 69. Durante questo periodo, lavor\u00f2 anche come scopritore di talenti per la Island.\nRistabilitosi in Gran Bretagna, Cale sforn\u00f2 una serie di album che si muovevano in una nuova direzione. Le sue opere divennero tetre e dark, spesso portatrici di un senso di aggressivit\u00e0 latente e morbosa. La trilogia discografica - \"Fear\", \"Slow Dazzle\", e \"Helen of Troy\" venne registrata con altri artisti della scuderia Island come Phil Manzanera e Brian Eno dei Roxy Music, e Chris Spedding. Questa fase della carriera musicale di Cale \u00e8 emblematicamente rappresentata dalla sua disturbante cover del classico di Elvis Presley \"Heartbreak Hotel\", contenuta sia nel disco \"Slow Dazzle\" che nell'album live \"June 1, 1974\", registrata con Kevin Ayers, Nico ed Eno, e dalla sua performance in \"Leaving It Up To You\", un selvaggio attacco ai mass media originariamente contenuto nel disco \"Helen of Troy\" (1975), ma presto eliminato dalle successive ristampe dell'album forse a causa dei riferimenti nella canzone all'omicidio di Sharon Tate.\nNel 1977, pubblic\u00f2 l'EP \"Animal Justice\". Le sue esibizioni dal vivo, spesso fragorose, abrasive e controverse ben si associavano alla nascente scena punk rock. Cale inizi\u00f2 a indossare sul palco una maschera da hockey su ghiaccio (vedere la copertina della raccolta \"Guts\" del 1977). Questo suo \"look\" anticip\u00f2 di diversi anni \"Venerd\u00ec 13\", dove Jason Voorhees, il coriaceo cattivo della serie, sfoggia una identica maschera. Durante un concerto, decapit\u00f2 un pollo con una mannaia, e il suo gruppo lasci\u00f2 il palco in segno di protesta. Il batterista di Cale, un vegetariano convinto, fu cos\u00ec disturbato dall'evento da lasciare la band. Cale successivamente ammise che questi suoi atteggiamenti provocatori dell'epoca erano da ricondursi a un massiccio utilizzo di cocaina.\nNel dicembre 1979, il legame di Cale con l'etica punk culmin\u00f2 con la pubblicazione dell'album \"Sabotage/Live\". Il disco, registrato dal vivo al CBGB in giugno, contiene aggressive performance vocali e strumentali.\nAnni ottanta.\nNel 1981, Cale pass\u00f2 alla A&amp;M Records e tent\u00f2 di svoltare verso un suono pi\u00f9 commerciale con l'album \"Honi Soit\". Andy Warhol si occup\u00f2 della grafica di copertina, il design era in bianco e nero, ma contro la volont\u00e0 di Warhol, Cale la volle far colorare. Il nuovo corso non ebbe successo, e il suo rapporto con la A&amp;M termin\u00f2. Ai tempi, Cale spos\u00f2 la sua terza moglie, Rise Irushalmi. (I suoi primi due matrimoni erano stati rispettivamente con Betsey Johnson e con Cynthia Wells, meglio conosciuta come \"Miss Cynderella\" delle The GTOs).\nQuindi firm\u00f2 un accordo con la Ze Records, etichetta che aveva contribuito a creare e che aveva assorbito la Spy Records, casa discografica che Cale aveva fondato insieme a Jane Friedman. L'anno dopo, Cale pubblic\u00f2 \"Music for a New Society\". Passato quasi inosservato, il disco \u00e8 oggi ritenuto dalla critica il capolavoro solista di Cale e tra i dischi pi\u00f9 innovativi e visionari dell'epoca, sorta di tetro saggio sui possibili sviluppi futuri della canzone rock, realizzato con uno stile fortemente destrutturato e angosciante.\nL'album seguente, \"Caribbean Sunset\", sempre su Ze Records, \u00e8 un lavoro pi\u00f9 accessibile rispetto a \"Music for a New Society\", ma per certi versi ancora votato alla sperimentazione sonora. Il disco non \u00e8 mai stato ristampato in CD.\nIn un ultimo tentativo di raggiungere il successo commerciale, Cale registr\u00f2 l'album \"Artificial Intelligence\" per la Beggars Banquet records. Il disco, scritto in collaborazione con Larry \"Ratso\" Sloman, \u00e8 caratterizzato dal suono dei sintetizzatori e della batteria elettronica e da atmosfere molto pop. Purtroppo per Cale, anche questo tentativo di sfondare non ebbe successo, nonostante la temporanea celebrit\u00e0 che si guadagn\u00f2 il singolo estratto dall'album \"Satellite Walk\".\nAnni novanta e duemila.\nNel 1990 con Lou Reed pubblic\u00f2 \"Songs for Drella\", album commemorativo del comune amico e mentore Andy Warhol; fu infatti Warhol il promotore del loro progetto artistico: sua la paternit\u00e0 della scelta del nome del gruppo, sua la famosa copertina con la banana \"sbucciabile\", probabilmente sua l'idea di associare al gruppo l'algida voce di Nico.\nNel 2000 firma la colonna sonora del film \"American Psycho\"\nNel 2001 partecipa alla produzione dell'album \"In'tla piola\" del poeta-arpista italiano Francesco Benozzo, registrato e prodotto in Galles dalla Sain Records.\nNel 2003 torna a pubblicare nuovo materiale con l'album \"HoboSapiens\", questa volta influenzato dalla musica elettronica moderna e dall'alternative rock. Il disco ricevette buoni consensi e venne co-prodotto da Cale insieme a Nick Franglen dei Lemon Jelly. Al disco fece seguito nel 2005 l'album \"BlackAcetate\".\nAncora in piena attivit\u00e0 dopo oltre 40 anni, John Cale ha dato alle stampe recentemente una raccolta live (\"Circus Live\", 2007), che lo ha impegnato in un grande tour europeo, con le due tappe italiane di Milano e Urbino (Territorio Musicale)."}
{"id": "369205", "revid": "1013865", "url": "https://it.wikipedia.org/wiki?curid=369205", "title": "Contea di Taurag\u0117", "text": "La contea di Taurag\u0117 (in lituano \"Taurages apskritis\") \u00e8 una delle dieci contee della Lituania.\nDal 1\u00ba luglio 2010 ne sono stati soppressi gli organi amministrativi, dunque la contea ha solo valore statistico-territoriale.\nComuni.\nLa contea \u00e8 divisa in 4 comuni. "}
{"id": "369206", "revid": "122332591", "url": "https://it.wikipedia.org/wiki?curid=369206", "title": "Ridley (personaggio)", "text": " \u00e8 un personaggio immaginario e uno degli antagonisti principali della saga videoludica di \"Metroid\".\nHa capeggiato i Pirati Spaziali durante il raid alla colonia spaziale terrestre \"K-2L\" durante il quale sono stati assassinati i genitori di Samus Aran, Rodney e Virginia Aran, e durante l'assalto alla \"Colonia Spaziale Ceres\", in \"Super Metroid\", ha rapito l'ultimo esemplare di Metroid portandolo con s\u00e9 sul pianeta Zebes.\nIl nome di Ridley \u00e8 un omaggio al regista di Alien, Ridley Scott.\nDescrizione.\nAspetto.\nRidley \u00e8 un enorme alieno simile a un drago, dotato di un corpo esile e di forma vagamente umanoide. La pelle \u00e8 di colore viola (grigio scuro in alcuni giochi) e la schiena \u00e8 provvista di due grandi ali simili a quelle di un pipistrello. La coda, sottile ed elastica, termina con una lama appuntita. Gli arti anteriori sono piuttosto lunghi e provvisti di mani con tre o quattro dita munite di artigli. I piedi sono prensili e simili a quelli di un uccello. Il collo \u00e8 sottile e costantemente piegato in avanti, che fa pensare sia composto da due sole ossa. La testa ha le delle fattezze simili a quelle di uno pteranodonte, ma con il \u201cbecco\" dentato.\nNel suo stadio neonato (comparso solo in \"Other M\"), Ridley ha l'aspetto di un ibrido coniglio-pulcino bianco, con delle lunghe zampe posteriori e provvisto di una bocca enorme costellata da denti acuminati.\nNello stadio adolescenziale (anche questo comparso solo in \"Other M\"), il suo aspetto \u00e8 leggermente pi\u00f9 simile allo stadio adulto: le differenze sono la folta peluria sulla schiena, il colore viola sbiadito e l'assenza della protuberanza dietro la testa e delle ali (quest\u2019ultime si stanno sviluppando da delle escrescenze situate sul dorso). inoltre in questa forma ha delle movenze simili a quelle di un gorilla.\nNella serie di \"Metroid Prime\", Ridley ha addosso delle protesi meccaniche con cui pu\u00f2 ancora essere operativo. In questa forma \u00e8 chiamato Meta Ridley.\nIn \"\", Ridley ha ancora le protesi di Meta Ridley ma grazie alle cure del Phazon, non solo le protesi fungono da armi, ma la pelle di Ridley diventa pi\u00f9 chiara, ma il piccolo Metroid, dopo avergli tolto le forze del Phazon lo fa ritornare viola, distruggendo anche le protesi.\nPoteri e abilit\u00e0.\nGrazie alle sue ali, Ridley \u00e8 in grado di volare, e attacca usando gli artigli, trafiggendo i nemici con la coda e lanciando sfere infuocate dalla bocca.\nStoria.\nIl primo incontro.\nIl passato di Ridley antecedente alla Missione Zero, viene narrato nel manga canonico.\nL'impero dei pirati spaziali nacque dopo che la Federazione Galattica (FG) proclam\u00f2 la pace nella Galassia. Approfittando di ci\u00f2, i Pirati attaccarono diverse colonie, una delle quali sul pianeta K-2L. Ridley e i suoi pirati attaccarono tutti i terrestri coloni del pianeta e Ridley incontro una bambina che considerava troppo innocente per ucciderla subito, Samus Aran. Ridley rimase poi coinvolto nell'esplosione kamikaze di Rodney, il padre di Samus, uscendone con grave lesioni. Volendo vendicare i compagni morti, Ridley tenta di uccidere Samus, ma Virginia, la madre della bambina, incassa i Raggi Plasma di Ridley. Samus fugge spaventata incontrando i Chozo, mentre Ridley divora il cadavere di Virginia per ricomporre le cellule del corpo danneggiate dall'esplosione\nIl secondo incontro.\n30 anni dopo, Samus torna su Zebes, dove era stata cresciuta dai Chozo. L\u00e0 scopre che l'AI dei Chozo, Cervello Madre, ha ottenuto il ruolo di leader dei Pirati Spaziali, assieme al Chozo Voce Grigia. In quel momento Ridley entra nella sala riconoscendo Aran. Ridley, per spaventare la ragazza, le racconta di come si fosse mangiato il cadavere di Virginia. Samus rimane cos\u00ec traumatizzata che implorer\u00e0 pi\u00f9 tardi ai suoi compagni di ucciderla, da quanto era inorridita.\nPoco prima che la Federazione attaccasse Zebes, Voce Grigia rivela il suo doppiogioco e prova a fermare Ridley, ma questi con la sua coda e il raggio plasma lo uccide sotto gli occhi di Samus, la quale deve andarsene con l'arrivo della FG.\nUn anno dopo, Ridley tenter\u00e0 di uccidere Adam Malcovich, colui che era a capo dell'attacco a Zebes, con dei fiori tossici, ma viene salvato da Samus, la quale viene mandata in missione, dopo la morte di molti altri soldati della Federazione, su Zebes.\nIl primo scontro.\nRidley apparve nei giochi, per la prima volta in Metroid e nel suo remake Zero Mission. Nell'area pi\u00f9 profonda di Norfair, che porta il suo stesso nome, viene scovato da Samus. Dopo un'aspra battaglia, Ridley viene sconfitto e apparentemente ucciso dalla cacciatrice di taglie, liberando il passaggio che conduce a \"Tourian\". Nel manga, Samus s'impossessa dell'Ipertuta che la rende immune agli attacchi del raggio plasma di Ridley, quindi con il Raggio Gelo, Ridley viene annientato, ma non debellato.\nL'automa.\nQuesto automa meccanico incompleto \u00e8 stato costruito dallo stesso Ridley, a scopo di sostituirlo nella difesa della nave madre dei Pirati Spaziali. Essendo immune ai raggi, Samus, ora in possesso della Tuta Leggendaria Chozo, usa i missili per sconfiggerlo. Una volta sconfitto, Mecha Ridley attiva il meccanismo di autodistruzione della nave madre, prima che il suo sistema si arresti. Samus vince ancora una volta in questa lotta contro il tempo, fuggendo dalla nave dei Pirati, ormai distrutta.\nProtesi meccaniche.\nDopo i fatti della Missione Zero, Ridley viene ritrovato in fin di vita dai Pirati Spaziali. Sebbene Ridley possa rigenerare le proprie parti del corpo mangiando carne umana, i suoi subordinati necessitavano di qualche supporto immediatamente e, di conseguenza, vennero costruite delle protesi meccaniche provvisorie al fine di far tornare l'acerrimo nemico di Samus operativo al 100% per la missione sul pianeta Tallon IV. Samus viene inviata dalla Federazione Galattica sulla \"Fregata Orpheon\", navicella dei Pirati. Samus trova e sconfigge un parassita regina, cavia per gli studi del Phazon dei Pirati Spaziali. Durante l'esplosione della Fregata, Samus vede 'Meta Ridley' volare via verso il pianeta Tallon IV. Samus si trover\u00e0 a combattere nuovamente contro di esso prima di entrare nel cratere di \"Phazon\". Dopo un'estenuante battaglia, Ridley viene colpito da numerosi raggi scagliati da alcune statue Chozo, cadendo privo di sensi nelle profondit\u00e0 del cratere, infettato dalla sostanza radioattiva.\nLa corruzione.\nDurante la missione sul pianeta \"Norion\", la cacciatrice incontra nuovamente il suo vecchio nemico, rigenerato parzialmente dal precedente scontro. Dopo una lotta senza esclusione di colpi, Meta Ridley precipita, apparentemente morto. Tuttavia, Samus lo ritrover\u00e0, in seguito, nel Seme di Phazon sul Pianeta dei Pirati. A causa della sostanza radioattiva, Meta Ridley ha subito considerevoli mutazioni, diventando \"Omega Ridley\". Ridley da filo da torcere a Samus, ma lei lo sconfigge ancora una volta, per poi procedere per la sua missione.\nLa resurrezione.\nUna volta distrutto il pianeta Phaaze, tutto il Phazon presente nel cosmo si \u00e8 vaporizzato, compreso quello nel corpo di Ridley che, in qualche modo, deve averlo mantenuto in vita. Essendo molto pi\u00f9 forte di prima grazie alle cure del Phazon e alla sua armatura bionica, Ridley si dirige verso SR388 presumibilmente con lo scopo di appropriarsi di nuovi Metroid. Arrivato sul pianeta, Ridley trova Samus in un cratere assieme ad una larva Metroid. Il Pirata prende la larva e Samus, avendola \"adottata\", la salva. Quindi Ridley immobilizza Samus ed \u00e8 sul punto di ucciderla, ma la larva lo attacca e assieme alla \"madre\" lo sconfigge.\nIl ritorno.\nSenza pi\u00f9 Phazon a renderlo potente, Ridley si disfa anche delle sue protesi e si riprende dallo scontro su SR388. Poche ore dopo Ridley ricompone i suoi compagni Cervello Madre e Kraid dai loro resti su Zebes, dopodich\u00e9 attacca violentemente la Colonia Spaziale Ceres, dove ruba la larva. Samus tenta di fermarlo, ma esso riesce a fuggire e ad attivare la sequenza di autodistruzione della stazione spaziale. Rifugiatosi nelle profondit\u00e0 di Norfair, su Zebes, viene scovato e sconfitto una volta per tutte da Samus. Tuttavia, Ridley non ha con s\u00e9 il Metroid, che viene invece poi trovato da Samus a Tourian in una condizione anomala: ha assunto grosse dimensioni, innaturali per una larva.\nIl clone.\nIl Ridley che appare in Metroid: Other M, \u00e8 un clone ottenuto accidentalmente da alcune tracce di DNA rinvenute sulla tuta di Samus dopo la distruzione di Zebes. Inizialmente si presentava come una creaturina graziosa e, poich\u00e9 gli scienziati erano ignari della sua vera identit\u00e0, lo addomesticarono e nominarono \"Pulcino\". La creatura li uccise brutalmente ed evase dalla gabbia, continuando ad accumulare sostanze nutritive fino a mutare nella sua forma adolescente, in quella che viene definita \"Creatura Sconosciuta\". Pi\u00f9 in l\u00e0 Samus incontra, assieme al soldato Anthony Higgs, il clone di Ridley, nella sua forma adulta, nella Camera Oscura. La creatura, dopo aver apparentemente ucciso l'amico di Samus, la quale \u00e8 terrorizzata dalla sua apparizione, comporta nella cacciatrice il desiderio di vendetta. Sotto ordini di Adam, Samus riattiva il Raggio Plasma e ingaggia con Ridley una battaglia all'ultimo sangue, emergendone vittoriosa. Il clone, prima privo di sensi, riprende coscienza e, dopo un tentativo fallito di attaccare Samus, si apre un varco con le fiamme su una parete, fuggendo cos\u00ec dalla battaglia. Ridley, rimanendo tuttavia gravemente ferito, diverr\u00e0 in seguito preda facile della Metroid Sovrana, rimanendone ucciso. Durante l'ultima missione post-crediti, per ricongiungere il titolo a Metroid Fusion, i corpi di Ridley e Incubo sono assenti, prelevati molto probabilmente dalla Federazione Galattica e trasportati sul Laboratorio Biospaziale, per un eventuale studio futuro e occulto delle bioarmi.\nIl parassita.\nIl cadavere del clone di Ridley si trova nella Sala Criogena del Laboratorio Biospaziale, probabilmente per rallentare la decomposizione e per ricerche future. Durante un malfunzionamento della corrente, generato da un problema nel Nucleo Reattore Centrale, Samus si ritrova costretta a trovare una via d'uscita alternativa; durante il tragitto, si ritrova nella Sala Criogenica e, davanti ai suoi occhi, vede un Nucleo X uscire da Ridley, comportandone in seguito la distruzione del cadavere. In seguito, Samus si imbatter\u00e0 con questo Parassita X che simula il codice genetico di Ridley, \"Neo Ridley\". Samus lo sconfigge e recupera l'abilit\u00e0 Attacco a Vite, sbarazzandosi definitivamente di ogni traccia del suo arcinemico.\nComparse in altri giochi.\n\"Ridley\" \u00e8 apparso in tutti i giochi della serie di \"Super Smash Bros\". Nel primo episodio, Ridley fa una comparsa come elemento dello sfondo nello scenario di Metroid. In Super Smash Bros. Melee, oltre ad apparire nel filmato d'introduzione Ridley \u00e8 anche uno dei tanti trofei collezionabili. In Super Smash Bros. Brawl, Ridley \u00e8 uno dei boss dell\"Emissario del Subspazio\". Inizialmente, Ridley appare nel centro di ricerca e viene affrontato da Samus e Pikachu. Apparentemente sconfitto, Ridley appare in seguito sotto forma di \"Meta Ridley\" quando i personaggi scappano dal centro di ricerca a bordo della navetta (il \"Falcon Flyer\") di Captain Falcon. Appare inoltre nel videogioco Metroid Prime Pinball, in cui appare come Meta Ridley. In Super Smash Bros. per Wii U appare come il nemico principale dello scenario \"Pirosfera\" dove, a differenza degli altri boss, aiuter\u00e0 il giocatore se sar\u00e0 la maggior parte delle volte attaccato e alla fine, prima di sparire, si trasformer\u00e0 in Meta Ridley in base a tutta l'energia ricevuta durante una battaglia. Un'altra comparsa \u00e8 quella del gioco \"Dead or Alive Dimensions\" dove nel ring dell'Impianto Geotermico svolazza sullo sfondo e ogni tanto sputa una palla di fuoco. Apparir\u00e0 di nuovo nella serie di Super Smash Bros. nel quinto capitolo della serie, Super Smash Bros. Ultimate, come personaggio giocabile."}
{"id": "369207", "revid": "110157", "url": "https://it.wikipedia.org/wiki?curid=369207", "title": "Contea di Tel\u0161iai", "text": "La contea di Tel\u0161iai (in lituano \"Tel\u0161iu apskritis\") \u00e8 una delle dieci contee della Lituania.\nDal 1\u00ba luglio 2010 ne sono stati soppressi gli organi amministrativi, dunque la contea ha solo valore statistico-territoriale.\nComuni.\nLa contea \u00e8 divisa in 4 comuni. "}
{"id": "369208", "revid": "1305772", "url": "https://it.wikipedia.org/wiki?curid=369208", "title": "Contea di Utena", "text": "La contea di Utena (in lituano \"Utenos apskritis\") \u00e8 una delle dieci contee della Lituania.\nDal 1\u00ba luglio 2010 ne sono stati soppressi gli organi amministrativi, dunque la contea ha solo valore statistico-territoriale.\nSostituisce integralmente quella che una volta era la storica regione dell\u2019Auk\u0161taitija.\nStoria.\nUtena \u00e8 uno degli insediamenti pi\u00f9 antichi della Lituania ed \u00e8 menzionata per la prima volta in una cronaca del lontano 1261.\nAmministrazione.\nSuddivisione amministrativa.\nLa contea \u00e8 divisa in 6 comuni. \nCitt\u00e0:\nDistretti rurali:\nEconomia.\nLa contea vanta un sistema stradale tra i migliori del Paese a livello di collegamenti tra citt\u00e0. Le branche pi\u00f9 sviluppate dell\u2019economia locale comprendono il settore tessile, la trasformazione agroalimentare, la produzione di legname, di birra e di vino oltre alla produzione di energia elettrica.\nTurismo.\nLa contea di Utena \u00e8 la seconda destinazione turistica pi\u00f9 popolare della Lituania, se si esclude la costa. Circs il 31% del territorio \u00e8 ricoperto da foreste. Ci sono ben 1002 laghi nella contea, collegati talvolta tra loro tramite fiumi: gli specchi d\u2019acqua forniscono varie possibilit\u00e0 di svago e di divertimento. Una delle maggiori attrazioni \u00e8 il parco nazionale dell'Auk\u0161taitija. Oltre a quest\u2019area naturale protetta, ve ne sono altri sei nella regione. Vi \u00e8 un gran numero di luoghi visitabili unicamente in tale contea, quali il lago Asveja, il pi\u00f9 lungo della Lituania e il lago Tauragnas, il pi\u00f9 profondo; il Museo equino, il Museo dell\u2019apicoltura, il Museo etnocosmologico di Mol\u0117tai, la ferrovia a scartamento ridotto, tumuli sepolcrali e un insieme di sculture di pietra presso il lago L\u016b\u0161iai."}
{"id": "369209", "revid": "110157", "url": "https://it.wikipedia.org/wiki?curid=369209", "title": "Contea di Vilnius", "text": "La contea di Vilnius (in lituano \"Vilniaus apskritis\") \u00e8 una delle dieci contee della Lituania.\nParte del parco nazionale dell'Auk\u0161taitija rientra in quest\u2019areale.\nDal 1\u00ba luglio 2010 ne sono stati soppressi gli organi amministrativi, dunque la contea ha solo valore statistico-territoriale.\nComuni.\nLa contea \u00e8 divisa in 8 comuni. \nCitt\u00e0:\nComuni e comuni distrettuali:"}
{"id": "369212", "revid": "124123", "url": "https://it.wikipedia.org/wiki?curid=369212", "title": "Moritz Leuenberger", "text": "Biografia.\nNato a Bienna vive a Zurigo. \u00c8 sposato con Gret L\u00f6wensberg ha 2 figli. Come dimora risiede a Rohrbach.\nIstruzione e formazione.\nI suoi primi studi avvengono al Liceo di Basilea, specializzandosi in A-Level (su base prioritaria latino e greco). Studia poi Giurisprudenza all'Universit\u00e0 di Zurigo dal 1966 al 1970.\nAcquisita la licenza di avvocato, lavora in uno Studio di Diritto Privato a Zurigo 4 (diretto sino al 1991). \u00c8 da citare come suoi casi una querela contro la Nestl\u00e9 (Caso \"Nestl\u00e9 uccide i bambini\") in quanto si sosteneva che la Compagnia in Svizzera sostenesse alcuni fondi del dittatore filippino Ferdinand Marcos.\nCarriera politica.\nNel 1969 aderisce al Partito socialista svizzero, dal 1972 al 1980 \u00e8 stato il dirigente della sezione di Zurigo. \u00c8 stato tra i primi firmatari del \"Manifesto Democratico\" contro le attivit\u00e0 di Ernst Cincera. Dal 1972 al 1983 \u00e8 membro del Consiglio comunale di Zurigo. Dal 1986 al 1991 \u00e8 presidente dell'Associazione svizzera inquilini. Dal 1979 al 1995 \u00e8 consigliere nazionale (membro della Camera bassa del parlamento federale svizzero). Dal 1991 al 1995 \u00e8 membro del governo cantonale di Zurigo e capo del Dipartimento di giustizia e degli interni.\nIl 27 settembre 1995 succede a Otto Stich in Consiglio federale (governo svizzero) e da allora dirige il Dipartimento federale dell'ambiente, dei trasporti, dell'energia e delle comunicazioni (DATEC). Nel 2001 e nel 2006 \u00e8 presidente della Confederazione Svizzera.\nIl 9 luglio 2010 ha annunciato le sue dimissioni dal Consiglio federale per il 31 dicembre 2010."}
{"id": "369213", "revid": "1819880", "url": "https://it.wikipedia.org/wiki?curid=369213", "title": "Mansour Ojjeh", "text": "Biografia.\nMansour Ojjeh nacque da madre francese e da Akram Ojjeh, imprenditore saudita, fondatore della TAG, inizialmente una societ\u00e0 di investimento che operava tra Europa e Medio Oriente.\nAppassionato di automobilismo, Ojjeh nel 1979 con la societ\u00e0 di famiglia TAG, divent\u00f2 il principale sponsor della scuderia Williams; gli ingenti capitali del nuovo sponsor consentiranno a Patrick Head di realizzare automobili competitive che porteranno il team ad aggiudicarsi il campionato del 1980 con Alan Jones e quello del 1982 con Keke Rosberg.\nNel 1982 Ron Dennis della scuderia McLaren, chiese a Ojjeh di diventare partner della scuderia, l'imprenditore accett\u00f2 e invest\u00ec 5 milioni di dollari in un motore turbo costruito dalla Porsche che fu presentato al pubblico nel 1983. Con il nuovo motore la McLaren, a partire dal 1984, domin\u00f2 i campionati vincendo il titolo nel 1984 con Niki Lauda e nel 1985 e 1986 con Alain Prost. Dal 1983 Ojjeh divent\u00f2 il principale azionista della scuderia britannica.\nNel 1985 la TAG acquist\u00f2 l'azienda svizzera Heuer, produttrice di orologi sportivi, dando cos\u00ec vita alla TAG Heuer.\nMansour Ojjeh \u00e8 morto il 6 giugno 2021 all'et\u00e0 di 68 anni."}
{"id": "369217", "revid": "287204", "url": "https://it.wikipedia.org/wiki?curid=369217", "title": "Elektrenai", "text": ""}
{"id": "369218", "revid": "123376467", "url": "https://it.wikipedia.org/wiki?curid=369218", "title": "Citrus bizzarria", "text": "La bizzarria (\"Citrus \u00d7 aurantium\" + \"C. limon\" oppure \"Citrus\" \u2018Bizzarria\u2019) \u00e8 una variet\u00e0 molto rara di agrume dalle caratteristiche genetiche dell'arancio amaro ma con la peculiarit\u00e0 di produrre frutti sia dell'arancio amaro che del limone cedrato o addirittura frutti che presentano contemporaneamente entrambi gli aspetti ma partiti in modo irregolare. Si tratta di una chimera periclinale da innesto in cui si sono fuse le caratteristiche di entrambe le piante con conseguente mutazione gemmaria.\nStoria.\nStoricamente, da annotazioni del 1674 di Pietro Nati, direttore dell'Orto botanico di Pisa, sappiamo che la pianta era stata notata da un giardiniere nel 1644 nella villa \"Torre degli Agli\" dei marchesi Panciatichi fuori Firenze.\nIl nome bizzarria gli fu imposto dallo stesso Nati.\nDistribuzione.\nEntrata a far parte delle collezioni medicee di Villa di Castello, questa variet\u00e0 di arancio fu a lungo ritenuta scomparsa per la trasformazione della Limonaia della Villa medicea in ospedale durante la prima guerra mondiale, con conseguente perdita di molte variet\u00e0.\nFortuitamente rinvenuta negli anni settanta e propagata da Paolo Galeotti, esemplari di bizzarria sono attualmente presenti in collezioni di agrumi private e in quelle pubbliche di Castello e Boboli e in alcuni vivai."}
{"id": "369225", "revid": "86599", "url": "https://it.wikipedia.org/wiki?curid=369225", "title": "Cratere Catal\u00e1n", "text": "Catal\u00e1n \u00e8 un cratere lunare di 26,77 km situato nella parte sud-occidentale della faccia visibile della Luna, nei pressi del margine sudorientale dell'emisfero lunare sempre visibile da Terra.\nPer via della sua posizione, l'osservazione diretta del cratere dalla Terra \u00e8 difficile e condizionata dalle librazioni lunari. Ad est di Catal\u00e1n si trova il cratere Baade, mentre a nord-nord-ovest \u00e8 possibile individuare il cratere Graff. Catal\u00e1n si trova all'estremit\u00e0 sudorientale dei depositi di materiale eiettato che circondano il Mare Orientale; l'intera regione circostante \u00e8 caratterizzata da una topografia irregolare.\nQuesto cratere \u00e8 moderatamente irregolare, pur avendo una forma approssimativamente circolare. Il bordo \u00e8 affilato e non mostra traccia di erosione. Porzioni delle pendici interne mostrano segni di frane a nord e a sud-est. Il pianoro centrale \u00e8 accidentato ed irregolare e non vi \u00e8 segno di un picco centrale.\nIl cratere \u00e8 dedicato allo spettroscopista spagnolo Miguel \u00c1ngel Catal\u00e1n.\nCrateri correlati.\nAlcuni crateri minori situati in prossimit\u00e0 di Catal\u00e1n sono convenzionalmente identificati, sulle mappe lunari, attraverso una lettera associata al nome."}
{"id": "369229", "revid": "466539", "url": "https://it.wikipedia.org/wiki?curid=369229", "title": "Myosotis", "text": "Myosotis \u00e8 un genere di piante della famiglia delle Borraginacee, comprendente circa 150 specie erbacee annuali o perenni, fra le quali il comune nontiscordardim\u00e9 (o \"non ti scordar di me\").\nEtimologia.\nIl nome del genere deriva dal greco \u03bc\u1fe6\u03c2, \u03bc\u03c5\u03cc\u03c2, \u00abtopo\u00bb e \u03bf\u1f56\u03c2, \u1f60\u03c4\u03cc\u03c2, \u00aborecchio\u00bb, con allusione alle foglie a orecchio di topo.\nDescrizione.\nI fiori disposti in cime di solito appaiate sono generalmente senza brattee o qualche volta portano brattee nella parte inferiore. Il calice \u00e8 regolarmente diviso fino a met\u00e0 o oltre, pi\u00f9 o meno accrescente nel frutto; \u00e8 ispido per la presenza di peli setolosi tutti uguali e uniformi, diritti, appressati e rivolti verso l'alto; oppure per la presenza di peli ad uncino o di due tipi, alcuni setolosi, di solito uncinati e pi\u00f9 o meno patenti, altri pi\u00f9 corti, esili, diritti o anche arcuati. Rispetto al peduncolo, il calice pu\u00f2 essere articolato e caduco o non articolato e persistente. La corolla rotata o rotata-imbutiforme, ha il tubo generalmente corto, la fauce munita di cinque gibbosit\u00e0 glandulose, bianche o gialle e generalmente incluse; il lembo regolarmente diviso in cinque lobi, piano o leggermente concavo, di solito blu (a volte pu\u00f2 essere bianco, giallo, rosa e blu). Gli stami sono generalmente inclusi, recanti ognuno una appendice lingulata terminale; i filamenti sono inseriti a met\u00e0 del tubo. Lo stilo \u00e8 incluso e porta uno stimma capitato. Le nucule sono quattro, ovoidi, erette pi\u00f9 o meno compresse, lisce e lucide, di colore che va dal bruno al nero, spesso con un evidente margine (orlo); l'area di attacco di solito piccola pu\u00f2 presentare a volte un'appendice spugnosa o ligulata.\nDistribuzione e habitat.\nQuesto genere ha una distribuzione cosmopolita, essendo diffuso in Europa, Africa, Asia, America e Oceania.\nIn Italia \u00e8 presente in tutte le regioni con un numero variabile di specie.\nTassonomia.\nLe specie di questo genere, pur essendo ben distinte dal punto di vista palinologico e cariologico, sono morfologicamente molto simili tra loro e ci\u00f2 rende particolarmente complicata la loro determinazione.\nIl genere comprende circa 150 specie tra cui:\nSecondo Sandro Pignatti in Italia ne esistono 19 specie:\nMiti e folklore.\nSecondo la tradizione la denominazione di \"non ti scordar di me\" sarebbe legata a una leggenda germanica secondo la quale Dio stava dando il nome alle piante quando una piantina, ancora senza nome, grid\u00f2: \"Non ti scordar di me, Dio!\" e Dio replic\u00f2: \"Quello sar\u00e0 il tuo nome!\".\nSecondo una pi\u00f9 recente leggenda sarebbe invece legata ad un avvenimento occorso lungo il Danubio, in Austria: si narra che un giorno due innamorati stessero passeggiando lungo il Danubio, scambiandosi tenerezze e promesse d'amore. Rimasero affascinati dai piccoli fiori azzurri trasportati dalla corrente del fiume: il ragazzo si chin\u00f2 per raccoglierne uno e donarlo alla sua amata ma scivol\u00f2 e cadde in acqua, gridandole \u201cNon ti scordar di me!\u201d come saluto estremo prima di essere inghiottito. L'evento \u00e8 narrato in una cantata di Anton Bruckner.\nDagli antichi era chiamato \"erba sacra\" ed era usata nella preparazione di medicamenti per gli occhi. Plinio il Vecchio dice che il fiore era considerato un simbolo di salvezza dal dolore e da ci\u00f2 che potesse incupire la vita.\nIl \"non ti scordar di me\" \u00e8 stato adottato a livello internazionale come fiore ufficiale della Festa dei nonni.\nLa Massoneria usa il \"non ti scordar di me\" per ricordare i massoni vittime del regime nazista. I massoni tedeschi, infatti, si riconoscevano tramite questo simbolo, al tempo segreto, dato che il Terzo Reich aveva messo al bando le associazioni massoniche e deportava i massoni quali \"dissidenti politici\".\nIl non ti scordar di me \u00e8 individuabile nel \"fiore azzurro\", simbolo d'ispirazione centrale e durevole del movimento letterario del Romanticismo, ideato dal poeta e filosofo romantico tedesco Novalis nel suo incompleto romanzo di formazione \"Heinrich von Ofterdingen\". Rappresenta il desiderio, l'amore e lo sforzo metafisico di accostarsi all'infinito e all'irraggiungibile, tratti tipici della corrente romantica."}
{"id": "369230", "revid": "767487", "url": "https://it.wikipedia.org/wiki?curid=369230", "title": "Borace (minerale)", "text": "Il borace \u00e8 un minerale, un borato idrato di sodio.\nIl nome deriva dall'arabo \"buraq\" = bianco, per il colore prevalente.\nDescritta per la prima volta dal mineralogista Wall nel 1848.\nAbito cristallino.\nCristalli prismatici poco allungati, talora tabulari, rari i geminati.\nOrigine e giacitura.\nSi trova in giacimenti derivati da evaporazione di laghi boraciferi salati, con salgemma, trona, ulexite e th\u00e9nardite.\nForma in cui si presenta in natura.\nIn cristalli e masse terrose compatte.\nCaratteri fisico-chimici.\nFragilissimo, ha sapore dolciastro. All'aria si disidrata facilmente ricoprendosi di patine di tincalconite. Ha luminescenza a volte blu verdastra. Fonde al cannello formando una goccia traslucida. Solubile negli acidi. Proprio per la facile disidratazione va conservato in contenitori chiusi o sotto plastica.\nLocalit\u00e0 di ritrovamento.\nSono noti da tempi remoti i giacimenti del Kashmir e del Tibet; piccole quantit\u00e0 provengono dalla Russia e dall'Iran; depositi economicamente importanti si trovano a Borax Lake, Boron, Furnace Creek e Searles Lake, nella California. Quest'ultimo \u00e8 celebre perch\u00e9 vi si rinvengono rarissimi sali di sodio quali pirssonite, sulphohalite, schairerite, burkeite, northupite, tychite e hanksite.\nIn Italia si trova a Larderello, in Toscana.\nUtilizzi.\n\u00c8 uno fra i pi\u00f9 utilizzati composti di boro nella lavorazione di questo elemento chimico, dall'industria vetraria a quella metallurgica, dalla farmaceutica a quella dei propellenti ed orafa."}
{"id": "369232", "revid": "599013", "url": "https://it.wikipedia.org/wiki?curid=369232", "title": "Caulerpa taxifolia", "text": "Caulerpa taxifolia, volgarmente nota anche come alga assassina, \u00e8 un'alga tropicale della famiglia delle Caulerpaceae, infestante del Mar Mediterraneo e in grado di danneggiare la vegetazione marina locale. \u00c8 un classico esempio di specie invasiva.\nCaratteristiche.\n\u00c8 un'alga insolita in quanto dal punto di vista botanico consiste di un'unica cellula provvista di pi\u00f9 nuclei, rendendola la singola cellula pi\u00f9 grande del mondo, quindi nessuna parete o membrana divide i numerosi nuclei e il citoplasma. La specie presente nel Mediterraneo ha uno stolone lungo pi\u00f9 di 2,74 m composto da pi\u00f9 di 200 foglie. \nIl portamento del fusto e la forma particolarmente ramificata e rigogliosa rammenta quello della felce aquilina.\nSolitamente viene usata come decorazione per gli acquari di tutto il mondo. Questa pianta produce un tipo speciale di tossina per i predatori.\nSpecie invasiva.\nLa \"Caulerpa taxifolia\", \u00e8 diventata una specie invasiva presente in particolare nel mar Mediterraneo, nei mari australiani e californiani. Si pensa che la crescita eccezionale ed invasiva di tale alga, sia dovuta alla temperatura mite dell'acqua e dall'assenza di predatori. Molte specie di \"Caulerpa\" si sono evolute in acque tropicali, dove le altre specie hanno sviluppato una sorta di immunit\u00e0 naturale ai suoi composti tossici, evento che non \u00e8 avvenuto nelle acque temperate, favorendo di conseguenza la sua crescita incontrollata. Nel mar Mediterraneo la \"Caulerpa taxifolia\" viene classificata come nociva ed infestante. \u00c8 stata inserita nell'elenco delle 100 tra le specie esotiche invasive pi\u00f9 dannose al mondo.\nUso commestibile.\nAlcune specie dello stesso genere, (in particolare la \"C. lentillifera\" e la \"C. racemosa\") sono commestibili e si conoscono anche con i nomi di vite di mare o caviale verde con un sapore piccante. Sono utilizzate nella cucina indonesiana, crude, o con lo zucchero. Vengono coltivate principalmente nella provincia di Cebu, per il consumo domestico delle Filippine ed esportate in Giappone. Anche se non ci sono rigorose ricerche scientifiche si presuppone che l'alcaloide Caulerpina presente nella vite di mare sia velenoso.\nUso decorativo e depurativo.\nVarie specie di \"Caulerpa\" sono utilizzate frequentemente dagli appassionati degli acquari. L'alga cresce rapidamente, e questo \u00e8 dovuto alla sua grande capacit\u00e0 di assorbire i nitrati anche in difficili condizioni. Viene utilizzata anche come serbatoio per raccogliere i nitrati. \u00c8 lecito sospettare che una delle cause della diffusione incontrollata di tale specie nei mari temperati sia dovuta anche al lavaggio degli acquari, poi fluiti in mare aperto, dove l'alga ha potuto rapidamente attecchire.\nStoria.\nLa \"Caulerpa\" \u00e8 stata scoperta per la prima volta intorno al 1850 e verso la fine dell'Ottocento apparvero le prime pubblicazioni autorevoli, agevolate da approfondite ricerche svolte da J. M. Janse dell'Universit\u00e0 di Leida (Paesi Bassi) presso l'area mediterranea e napoletana in particolare.\nNegli anni venti il ricercatore della Repubblica Ceca Rudolph Dost\u00e1l riprodusse nel suo laboratorio a Brno un enorme acquario dove studi\u00f2 dettagliatamente la \"Caulerpa\". Nel 1945 lo studioso raccolse i suoi ventennali test in una pubblicazione.\nDal 1955 la stessa modalit\u00e0 di ricerca \u00e8 praticata da William P. Jacobs allevandola nel suo laboratorio a Princeton University.\nCaratteristiche.\nInnanzitutto, Jacobs verific\u00f2 che la capacit\u00e0 di accrescimento dell'alga \u00e8 rapida quanto un organismo pluricellulare, con l'unica differenza che la crescita \u00e8 costante, mentre nelle pluricellulari la pianta cresce a velocit\u00e0 diverse nel tempo. Inoltre sia il fusto, sia la radice e anche la foglia evidenziarono la stessa velocit\u00e0 di crescita, mentre nelle piante pluricellulari varia a seconda dell'organo. Nel fusto e nella radice della \"Caulerpa\" si allungano solo gli apici. Nell'ambito delle sue trentennali ricerche, Jacobs ha verificato che le nuove foglie spuntano fuori ogni 5-6 giorni. Capovolgendo di 180\u00ba le piante, gli esperti notarono che una nuova radice era apparsa sul lato inferiore del fusto e anche la foglia si formava sul nuovo lato superiore; la variazione della fonte di luce non modificava questa sequenza di eventi.\nLa \"Caulerpa\" forma una serie strutture chiamate amiloplasti utilizzate per immagazzinare amido. Gli amiloplasti sono utili alla pianta per controbattere la forza di gravit\u00e0, con l'aggiunta che quest'ultima induce lo sviluppo di organi in nuove posizioni.\nQuesta enorme pianta \u00e8 in grado di sopportare tagli e rotture grazie ad un fenomeno di autorigenerazione. Per quanto riguarda la riproduzione, dalle vecchie foglie fuoriesce il citoplasma oltre a cellule \"flagellate\" in grado di muoversi, che talvolta si fondono quasi sotto una forma di riproduzione sessuata.\nNel caso di difficolt\u00e0 ambientali, simulate in laboratorio, ad esempio tramite forti pressioni su una parete, si nota la capacit\u00e0 di adattamento della pianta, che nella protuberanza che avrebbe dovuto diventare una foglia si adatta a svilupparsi come una radice.\nInoltre gli ormoni svolgono, esattamente come nelle piante pluricellulari, una funzione coordinatrice dello sviluppo e della rigenerazione. \nNella \"Caulerpa\", ad esempio, vi \u00e8 la presenza attiva dell'acido indol-3-acetico.\nUna caratteristica insolita riscontrata nella \"Caulerpa\" \u00e8 la presenza di una fitta rete di bastoncelli che spuntano verso l'interno della parete cellulare; la loro funzione potrebbe essere di sostegno o di viatico per il trasporto.\nGli esperti hanno rilevato fino ad oggi oltre una settantina di specie di \"Caulerpa\"."}
{"id": "369233", "revid": "287204", "url": "https://it.wikipedia.org/wiki?curid=369233", "title": "Contea di Telsiai", "text": ""}
{"id": "369242", "revid": "6923", "url": "https://it.wikipedia.org/wiki?curid=369242", "title": "A babbo morto", "text": "A babbo morto \u00e8 un'antica frase fatta con cui si intende l'incassare un credito con molto ritardo o, pi\u00f9 specificamente, senza che vi sia una scadenza predefinita. La data e il luogo d'origine del detto non sono certi. Secondo alcuni, avrebbe origine toscana (o, pi\u00f9 precisamente, maremmana).\nLa frase pu\u00f2 essere intesa anche con altri significati, quali:\nPi\u00f9 probabilmente, il modo di dire trae origine dal periodo in cui i \"giovin signori\" di paese erano costretti - per onorare debiti di gioco o per acquistare doni alle proprie amate - a contrarre debiti presso usurai. Costoro erano consapevoli di dover attendere anche diverso tempo - appunto, finch\u00e9 il babbo del debitore passasse a miglior vita, lasciando al rampollo una congrua eredit\u00e0 - prima di poter entrare in possesso del loro credito. Ma, ugualmente, avevano la certezza che il \"gruzzolo\", in virt\u00f9 - o a causa - di onerosi tassi interesse, sarebbe cresciuto in maniera esponenziale via via che il tempo passava, in attesa che \"il babbo fosse morto\".\nTale tesi sembra essere avvalorata dal De Mauro che inserisce il detto tra le polirematiche indicandolo come locuzione avverbiale di tipo scherzoso riferibile a \"debiti che si salderanno ereditando dopo la morte del padre\", o, comunque, a \"lunghe e improbabili dilazioni di pagamento\".\nIl termine \u00e8 tornato in auge in occasione delle elezioni politiche del 2006 in Italia, precedute da un'accesa campagna elettorale durante la quale tutti gli schieramenti politici, pur nell'aspro confronto, si sono trovati d'accordo quantomeno nell'affermare che i conti \u00e8 preferibile farli \"a babbo morto\", cio\u00e8 a urne ormai chiuse."}
{"id": "369267", "revid": "767487", "url": "https://it.wikipedia.org/wiki?curid=369267", "title": "Machiko Soga", "text": "Biografia.\nCresciuta solo con un genitore, il padre, poich\u00e9 la madre mor\u00ec quando era molto piccola, Machiko aveva due fratelli (di cui uno morto in guerra) e una sorella (morta da bambina).\nDopo aver preso lezioni di jazz dance ha interpretato soprattutto ruoli in radio. Debutta infatti nel radio-dramma \"Chorimura to Kurumi no ki\" (1961) e ottiene fama in seguito come voce del carismatico fantasmino Obake no Q-tar\u014d (1965 - 1968).\nNel 1973 si trasferisce in Italia per motivi di studio e vi rimane due anni.\nMa al grande pubblico \u00e8 conosciuta soprattutto per i suoi ruoli nei generi di telefilm giapponesi \"Tokusatsu\" e \"Sentai\", specialmente come capo dei nemici delle varie serie, tant'\u00e8 che si autodefiniva spesso \"la pi\u00f9 potente maga &amp; regina del mondo\", in riferimento ai suoi personaggi.\nTra questi, i pi\u00f9 famosi sono Queen Hedorian, regina dei \"Vaders\" del sentai anni ottanta \"Denjiman\", nonch\u00e9 collaboratrice di Hellsaturn nella serie dell'anno successivo, \"Sun Vulcan\"; Bandora, potente maga che odia gli esseri umani e i dinosauri, abitante nel \"Bandora Palace\" sulla Luna. Specialmente con Bandora (i filmati saranno poi utilizzati per Rita Repulsa nei Power Rangers), si vede la capacit\u00e0 dell'attrice di sapere unire la simpatica follia dei suoi personaggi con un cinismo e una spietatezza senza pari.\nDa molti anni, Machiko Soga possedeva un negozio di antiquariato, \"Stella\", con oggetti della sua collezione personale, reperiti in varie parti del mondo. Oltre a oggetti preziosi e dunque costosi, il negozio \u00e8 fornito anche di accessori di moda, vestiti, oggettistica varia, dal gusto etnico ed esotico, nonch\u00e9 una linea di profumi personalizzati con i nomi dei suoi personaggi pi\u00f9 famosi.\nDopo aver cambiato collocazione per due volte, dal 1992 si trova a Kunitachi City, Tokyo.\nIl suo corpo \u00e8 stato ritrovato nella sua abitazione il 7 maggio 2006. Soffriva da circa 2 anni di una malattia al pancreas, rivelata nell'estate 2005 ed affrontata con il sorriso di sempre e la consueta voglia di vivere.\nSe ne \u00e8 andata all'et\u00e0 di 68 anni, lasciando postumo l'ultimo lavoro nel ruolo del videogioco \"Space Sheriff Spirits\".\nNel sito in fondo, in cui molto spesso lei stessa rispondeva ai suoi fans, questi ultimi hanno scritto tanti messaggi di cordoglio e ringraziamento all'indimenticabile attrice.\nMachiko Soga oggi riposa nel cimitero di Tama Reien, a Tokyo."}
{"id": "369268", "revid": "465169", "url": "https://it.wikipedia.org/wiki?curid=369268", "title": "Lido di Camaiore", "text": ""}
{"id": "369270", "revid": "287204", "url": "https://it.wikipedia.org/wiki?curid=369270", "title": "Denia", "text": ""}
{"id": "369271", "revid": "1924342", "url": "https://it.wikipedia.org/wiki?curid=369271", "title": "GUF", "text": ""}
{"id": "369272", "revid": "44638", "url": "https://it.wikipedia.org/wiki?curid=369272", "title": "Ignazio Buttita", "text": ""}
{"id": "369273", "revid": "964734", "url": "https://it.wikipedia.org/wiki?curid=369273", "title": "Disco di Alderson", "text": "Un disco di Alderson (chiamato cos\u00ec dal nome del suo ideatore, Dan Alderson) \u00e8 un pianeta artificiale ipotetico a forma di disco, simile nell'aspetto ad un CD o ad un 33 giri, in cui al centro del foro centrale \u00e8 situato l'astro principale attorno a cui \u00e8 situato l\"'habitat\" artificiale. Il raggio di un disco di Alderson dovrebbe essere equivalente all'orbita di Marte o Giove, con uno spessore di molte migliaia di chilometri.\nIl disco di Alderson \u00e8 stato immaginato e descritto per la prima volta da Dan Alderson (1941-1989), scienziato del Jet Propulsion Laboratory ed esponente di spicco del \"fandom\" della fantascienza."}
{"id": "369276", "revid": "290948", "url": "https://it.wikipedia.org/wiki?curid=369276", "title": "Toro di Stanford", "text": "Un Toro di Stanford \u00e8 un progetto di habitat spaziale proposto nel 1975 da uno studio della NASA presso la Stanford University, capace di ospitare da approssimativamente 10\u00a0000 a 140\u00a0000 residenti permanenti, secondo la conformazione e le dimensioni Ha la forma di un toro (o di una ciambella) del diametro di un miglio, in rotazione su s\u00e9 stesso alla velocit\u00e0 di un giro al minuto per provvedere, attraverso la forza centrifuga, alla simulazione di una gravit\u00e0 simile a quella terrestre.\nStoria.\nIl toro di Stanford \u00e8 stato proposto durante il \"NASA Summer Study\" del 1975, condotto presso la Stanford University, con lo scopo di esplorare e speculare su progetti per future colonie spaziali (Gerard K. O'Neill in seguito propose la sua Island One: un'evoluzione della sfera di Bernal come alternativa alla forma toroidale seguita dell'Island Two e Island Three). La dicitura \"toro di Stanford\" si riferisce solo a questa particolare versione del progetto, in quanto il concetto di una stazione spaziale rotante a forma di anello era stato precedentemente proposto da Wernher von Braun e Herman Poto\u010dnik.\nDescrizione.\nCome detto il progetto consiste in un toroide che ha un diametro di 1,8\u00a0km (per l'habitat proposto di 10.000 persone descritto nello Studio estivo del 1975) e ruota una volta al minuto per fornire tra 0.9g e 1.0g di gravit\u00e0 artificiale (1g corrisponde all'accelerazione gravitazionale terrestre che \u00e8 circa 9,81 formula_1 al livello del mare) sulla superficie interna dell'anello esterno tramite forza centrifuga. La luce del sole viene fornita all'interno del toro mediante un sistema di specchi, incluso un grande specchio solare primario inclinato rispetto all'asse centrale e non rotante. L'anello \u00e8 collegato a un mozzo centrale tramite un numero di \"raggi\", che fungono anche da condotti per persone e materiali che viaggiano da e verso il mozzo stesso, poich\u00e9 il quest'ultimo si trova sull'asse di rotazione della stazione, subisce la minore gravit\u00e0 artificiale ed \u00e8 la posizione pi\u00f9 semplice per attraccare un veicolo spaziale. Un'eventuale industria a gravit\u00e0 nulla potrebbe essere sviluppata in un modulo non rotante collegato all'asse del mozzo. Lo spazio interno del toro stesso \u00e8 usato come spazio vitale ed \u00e8 abbastanza grande da simulare un ambiente \"naturale\"; la parte superficiale del volume anulare abitabile appare simile a una valle glaciale lunga e stretta, le cui estremit\u00e0 si curvano verso l'alto e alla fine si incontrano sopra la testa per formare un cerchio completo. La densit\u00e0 di popolazione \u00e8 simile a un sobborgo residenziale denso, con parte dell'anello dedicato all'agricoltura e parte all'edilizia.\nCostruzione.\nUna stazione spaziale costruita secondo questo progetto avrebbe quasi 10 milioni di tonnellate di massa. La costruzione userebbe materiali estratti dalla Luna e inviati nello spazio usando un lanciatore di massa a catapulta elettromagnetica. Un collettore di massa posto in L2 raccoglierebbe i materiali, trasportandoli a L5 dove potrebbero essere trasformati in un impianto industriale per costruire la struttura toroidale. Solo i materiali che non possono essere ottenuti dalla Luna dovrebbero essere importati dalla Terra. L'estrazione mineraria da asteroidi sarebbe una fonte alternativa di materiali."}
{"id": "369277", "revid": "729019", "url": "https://it.wikipedia.org/wiki?curid=369277", "title": "Tachicardia ventricolare", "text": "La tachicardia ventricolare (TV) \u00e8 un'aritmia ipercinetica caratterizzata da una frequenza ventricolare elevata, con un limite indicativo minimo di 100-150 battiti per minuto (variabile a seconda delle fonti).\nL'onda di depolarizzazione non nasce nel nodo seno-atriale, ma da un focus ectopico posto a livello del miocardio ventricolare. La depolarizzazione pu\u00f2 in alcuni casi superare il nodo atrio-ventricolare e depolarizzare in maniera retrograda gli atrii.\nClassificazione.\nLa tachicardia ventricolare si pu\u00f2 classificare in base alla morfologia, alla durata degli episodi e ai sintomi:\n1) in base alla sua morfologia:\n2) in base alla durata degli episodi:\n3) in base ai sintomi: \nIl cuore tollera male questo ritmo nel medio-lungo termine, e i pazienti se non curati passano in una TV senza polso o in una FV.\nTachicardie ventricolari idiopatiche.\nLa tachicardia ventricolare idiopatica \u00e8 un'aritmia ventricolare con almeno 4 complessi ventricolari a frequenza superiore a 100 bpm in pazienti, con cuore strutturalmente normale. Possono originare dal ventricolo sinistro o destro e non richiedono la partecipazione degli atri o del nodo atrio-ventricolare.\nIl termine idiopatico riflette l'attuale mancanza di conoscenze sulle cause di queste aritmie. \nLa diagnosi, oltre che sul criterio di esclusione di malattie strutturali sottostanti e di alterazioni genetiche dei canali ionici, si basa sulle caratteristiche elettrocardiografiche e cliniche e, in ultima analisi, sulle registrazioni/mappaggio endocavitari.\nSi segue la classificazione di Michel Ha\u00efssaguerre, Cappato, Brugada, Delacr\u00e9taz, Hsia.\nSi suddividono in tachicardie ventricolari idiopatiche monomorfe e polimorfe.\nLe monomorfe si distinguono sulla base del sito di origine:\nMeccanismo elettrofisiologico.\nI meccanismi elettrofisiologici delle tachicardie ventricolari sono stati indagati soprattutto in studi sperimentali. I meccanismi principali sono tre: anormale automatismo, attivit\u00e0 triggherata dipendente da post-depolarizzazione precoce e tardiva, anormale conduzione dell'impulso e rientro.\n1) Automatismo (Automaticity). Le cellule del sistema di conduzione His-Purkinje possiedono la propriet\u00e0 dell'automatismo: uno spontaneo declino del potenziale di membrana (depolarizzazione) durante la diastole porta all'innesco del potenziale d\u2019azione una volta raggiunta una differenza di potenziale soglia della membrana. Ci\u00f2 permette a queste cellule di comportarsi come pacemaker sussidiario in caso di difetto dell'automatismo del sistema di formazione dell'impulso soprastante. L'automatismo \u00e8 influenzato dal sistema neurovegetativo. L'automatismo \u00e8 aumentato in caso di potenziale di riposo ridotto, ottenuto ad esempio in modelli sperimentali canini, dopo legatura della coronaria o stretch di parete. Anche cellule del miocardio di lavoro possono presentare un anormale automatismo.\n2) Attivit\u00e0 innescata (Triggered activity). L'aritmia \u00e8 innescata da anomale depolarizzazioni della membrana cellulare nella parte finale del potenziale d'azione (fase 3) o dopo di esso durante la ripolarizzazione diastolica (fase 4) che determinano il raggiungimento del potenziale soglia. Sono state studiate post-depolarizzazioni precoci (Early afterdepolarizations) e post-depolarizzazioni tardive (Delayed afterdepolarizations).\n3) Rientro. Possono verificarsi dei fronti d'onda di depolarizzazione, che si muovono lungo un circuito chiuso (essi quindi \"rientrano\"); i circuiti sono di varia forma, circolari, a 8, o pi\u00f9 complessi, sia a livello di poche cellule (microrientro), sia a livelli pi\u00f9 ampi del tessuto muscolare (macrorientro). La condizione per il verificarsi di questi circuiti \u00e8 la presenza di un rallentamento della velocit\u00e0 di conduzione in una branca del circuito e di un blocco di conduzione unidirezionale nell'altra branca del circuito. In questo modo il fronte d'onda, che attraversa la prima branca (ma \u00e8 bloccato nella seconda) \u00e8 pi\u00f9 corto della lunghezza del circuito di rientro (la lunghezza d'onda del fronte \u00e8 data dalla velocit\u00e0 di conduzione x il periodo refrattario). Esso viene condotto in via retrograda nella seconda branca nella quale vi \u00e8 il blocco di conduzione unidirezionale anterogrado. Esistono molti modelli sperimentali di rientro in animali, in cui le anomalie di conduzione dell'impulso sono determinate da ischemia acuta o, nella \"border zone\" di cicatrici infartuali,\nda alterazione dei canali ionici o delle giunzioni intercellulari.\nDiagnosi.\nAll'elettrocardiogramma si presenta come una rapida successione di complessi QRS slargati di configurazione alterata. Le onde P possono essere indipendenti dai complessi QRS (dissociazione atrio-ventricolare), possono seguire i QRS ed avere configurazione alterata (conduzione retrograda) oppure possono essere coperte dai complessi rapidi. Se vi sono condizioni predisponenti pu\u00f2 evolvere in aritmie gravissime come la torsione di punta o la fibrillazione ventricolare."}
{"id": "369278", "revid": "110157", "url": "https://it.wikipedia.org/wiki?curid=369278", "title": "Marin-Epagnier", "text": "Marin-Epagnier \u00e8 stato un comune svizzero di 4\u00a0087 abitanti nel distretto di Neuch\u00e2tel (Canton Neuch\u00e2tel), sul lago di Neuch\u00e2tel. \u00c8 stato istituito nel 1888 con la fusione dei comuni soppressi di Epagnier e Marin e soppresso il 31 dicembre 2008: il 1\u00ba gennaio 2009 \u00e8 stato accorpato all'altro comune soppresso di Thielle-Wavre per formare il nuovo comune di La T\u00e8ne.\nStoria.\nNel 1894 la localit\u00e0 di Rothaus, fino ad allora frazione di Marin-Epagnier, fu assegnata a Gampelen."}
{"id": "369279", "revid": "88740", "url": "https://it.wikipedia.org/wiki?curid=369279", "title": "Marin", "text": ""}
{"id": "369282", "revid": "21880", "url": "https://it.wikipedia.org/wiki?curid=369282", "title": "Polpo comune", "text": ""}
{"id": "369283", "revid": "1568601", "url": "https://it.wikipedia.org/wiki?curid=369283", "title": "Platani", "text": "Il Platani o Platani Alik\u00f2s, anticamente chiamato Alico (\"Halyk\u00f2s\" - salato in greco - \"Plat\u00e0ni\" - platano -, \u0391\u03bb\u03c5\u03ba\u03cc\u03c2 \u03a0\u03bb\u03b1\u03c4\u03ac\u03bd\u03b9), \u00e8 uno dei pi\u00f9 importanti corsi d'acqua del versante meridionale della Sicilia, il 5\u00ba dell'isola per lunghezza dopo l'Imera Meridionale (o Salso Himeras), il Simeto, il Belice e il Dittaino con 103\u00a0km di corso, e il 3\u00ba per ampiezza di bacino con 1.785\u00a0km\u00b2 dopo il Simeto e l'Imera Meridionale. Attraversa le province di Palermo e Agrigento, segnando anche il confine tra quest'ultima e quella di Caltanissetta.\nCorso del fiume.\nIl fiume nasce dalla confluenza che avviene sul confine tra le province di Palermo e Agrigento del \"Platani di Lercara\" e del \"Platani di Castronovo\", che nascono rispettivamente nei comuni di Lercara Friddi (sotto il Pizzo Lanzone) e Santo Stefano Quisquina (tra i monti Serra della Moneta e Pizzo della Rondine).\nDalla confluenza alla foce il fiume si sviluppa per circa 83\u00a0km, ma includendo nel computo totale della lunghezza il ramo di Castronovo, la lunghezza totale sale a 103\u00a0km. \nLungo il suo percorso il fiume riceve le acque di molti affluenti tra i quali i fiumi Gallo d'Oro e Turvoli.\nTra gli affluenti di una certa importanza sono da citare anche il \"Vallone Morella\" che nasce presso Lercara Friddi e confluisce da sinistra a valle del centro di Castronovo di Sicilia; il \"Vallone Tumarrano\" che nasce invece presso il \"Monte Giangianese\" e confluisce in sinistra presso San Giovanni Gemini e il \"Vallone di Aragona\", che nasce presso il centro abitato di Aragona e confluisce in sinistra idrografica.\nPer alcuni chilometri all'interno della provincia di Agrigento, il Platani scorre verso sud marcando il confine con la Provincia di Caltanissetta. All'incontro con l'affluente Gallo d'Oro, il fiume devia il suo percorso, dirigendosi verso Ovest/Sud-Ovest.\nSfocia nel Canale di Sicilia, nei pressi di Capo Bianco, al confine tra i comuni di Ribera e Cattolica Eraclea.\nRegime.\nPur a fronte di un bacino abbastanza esteso (il 3\u00ba della regione) il fiume ha carattere torrentizio con piene notevoli in autunno e magre fortissime in estate. La media annua di portata \u00e8 abbastanza modesta con 7,5\u00a0m\u00b3/s., pur risultando la 3\u00ba della regione per ampiezza dopo quella di Simeto e Alcantara."}
{"id": "369286", "revid": "767487", "url": "https://it.wikipedia.org/wiki?curid=369286", "title": "Epagnier", "text": "Epagnier (toponimo francese) \u00e8 una frazione del comune svizzero di La T\u00e8ne, nel distretto di Neuch\u00e2tel (Canton Neuch\u00e2tel), sul lago di Neuch\u00e2tel.\nStoria.\nFino al 1887 \u00e8 stato un comune autonomo; nel 1888 \u00e8 stato aggregato all'altro comune soppresso di Marin per formare il nuovo comune di Marin-Epagnier, il quale a sua volta il 1\u00ba gennaio 2009 \u00e8 stato aggregato all'altro comune soppresso di Thielle-Wavre per formare il nuovo comune di La T\u00e8ne."}
{"id": "369290", "revid": "287204", "url": "https://it.wikipedia.org/wiki?curid=369290", "title": "Montmagny", "text": ""}
{"id": "369294", "revid": "119762149", "url": "https://it.wikipedia.org/wiki?curid=369294", "title": "Guf (mitologia)", "text": "Secondo il misticismo ebraico il Guf (, da una radice riconducibile all\"essere vuoto'), anche chiamato \"Otzar\" (termine ebraico che significa \"tesoro\"), \u00e8 la \"stanza delle anime\", in cui risiedono le anime in attesa dell'incarnazione, ed \u00e8 posto nel settimo Cielo: \u00e8 da qui che proviene l'anima di ogni nuovo nato. Le anime non possono essere viste da nessuno eccetto che dai passeri, il cui canto \u00e8 ispirato dalla visione delle anime che entrano nel nuovo corpo. Il numero delle anime \u00e8 per\u00f2 limitato: arriver\u00e0 cos\u00ec il giorno in cui anche l'ultima anima avr\u00e0 lasciato il Guf, i passeri smetteranno di cantare e la nascita di un bambino morto, senz'anima, sar\u00e0 l'ultimo dei segni della fine del mondo.\nEsegesi ebraica.\nNel Talmud, il termine \"guf\" viene usato per indicare il luogo dove dimorano le anime non ancora nate.\n \u00abIl Figlio di Davide (Mashiach) non giunger\u00e0 fino a quando non ci saranno pi\u00f9 anime nel corpo\u00bb. Inoltre il numero delle anime dei nascituri non \u00e8 infinito ma finito. Esse continueranno a nascere; attenderanno nel luogo celeste denominato \"il corpo\".\nNella cultura di massa.\nIl Guf viene citato all'interno del film \"La settima profezia\". La protagonista, interpretata da Demi Moore, cerca un libro che descrive il Guf.\nNell'anime \"Neon Genesis Evangelion\" la \"Camera del Guf\" ha un ruolo importante per il risolversi della trama."}
{"id": "369297", "revid": "767487", "url": "https://it.wikipedia.org/wiki?curid=369297", "title": "Montmagny (Vully-les-Lacs)", "text": "Montmagny (toponimo francese) \u00e8 una frazione di 178 abitanti del comune svizzero di Vully-les-Lacs, nel Canton Vaud (distretto della Broye-Vully).\nStoria.\nGi\u00e0 comune autonomo istituito nel 1811 per scorporo da quello di Constantine e che si estendeva per 3,77\u00a0km\u00b2, nel 2011 \u00e8 stato accorpato agli altri comuni soppressi di Bellerive, Chabrey, Constantine, Mur, Vallamand e Villars-le-Grand per formare il nuovo comune di Vully-les-Lacs.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "369301", "revid": "899609", "url": "https://it.wikipedia.org/wiki?curid=369301", "title": "Ingiuria (appellativo)", "text": ""}
{"id": "369303", "revid": "125692045", "url": "https://it.wikipedia.org/wiki?curid=369303", "title": "Filadelfio Aparo", "text": "Biografia.\nEntrato a far parte del Corpo delle guardie di pubblica sicurezza nel 1956, prest\u00f2 servizio presso le sedi di Bari, Taranto, Nettuno e alla Questura di Palermo, dove oper\u00f2 inizialmente nella sezione antirapina e qualche anno dopo nella squadra \"Catturandi\". Proprio per i valori in cui credeva e per la passione e tenacia che metteva nel compiere semplicemente il suo dovere, fu insignito di numerosi premi e riconoscimenti.\nVicebrigadiere della Squadra mobile della Pubblica Sicurezza della questura di Palermo e stretto collaboratore del commissario Boris Giuliano, fu assassinato all'et\u00e0 di 43 anni in un agguato di mafia la mattina dell'11 gennaio 1979 a Palermo, in piazza tenente Anelli n\u00ba 25, con numerosi colpi di lupara. Il suo assassinio si deve alla vendetta delle cosche che decisero di eliminare un \"segugio\" particolarmente efficiente e pericoloso. Il sottufficiale era impegnato in delicate indagini mirate alla ricerca dei latitanti e all'individuazione degli organigrammi di cosche mafiose palermitane.\nLasci\u00f2 la moglie Maria e tre figli, Vincenzo di 10 anni, Francesca di 5 e Maurizio di appena un anno.\nIn suo ricordo \u00e8 stato piantato un albero nel Giardino della Memoria che ricorda le vittime della mafia a Palermo. Il giardino \u00e8 stato realizzato in un appezzamento di terreno confiscato alla mafia. Il comune di Lentini, inoltre, gli ha dedicato una piazza e una targa, distrutta dai vandali e oggi riparata.\nLe indagini e i processi sull'omicidio.\nNel febbraio 1979, a poco pi\u00f9 di un mese dal delitto, venne arrestato Giuseppe Ferrante, un venditore ambulante di 23 anni, riconosciuto da un testimone oculare come presente nei pressi del luogo dell'omicidio in funzione di \"palo\" dei killer. Venne perci\u00f2 condannato all'ergastolo \"in concorso con ignoti\". Tuttavia negli anni '90 ben cinque collaboratori di giustizia (Gaspare Mutolo, Salvatore Cucuzza, Francesco Di Carlo, Francesco Marino Mannoia e Salvatore Contorno) affermarono che Ferrante non c'entrava nulla e i reali responsabili di quel delitto erano stati Pino Greco \"Scarpuzzedda\" e Giuseppe Lucchese. Per questo motivo, gli avvocati di Ferrante, Alfredo Galasso e Roberto Avellone, provarono a presentare un'istanza di revisione del processo, che per\u00f2 venne bocciata dalla Corte d'assise d'appello di Palermo, con la motivazione che \u00ab\"non si pu\u00f2 escludere\"\u00bb del tutto che Ferrante sia colpevole.\nInfluenza culturale.\nLa figura del militare \u00e8 stata ripresa nel film \"La mafia uccide solo d'estate\" di Pif con l'interpretazione di Claudio Collov\u00e0."}
{"id": "369304", "revid": "483293", "url": "https://it.wikipedia.org/wiki?curid=369304", "title": "Diversamente abili", "text": ""}
{"id": "369307", "revid": "111373", "url": "https://it.wikipedia.org/wiki?curid=369307", "title": "Saint-Blaise (Svizzera)", "text": "Saint-Blaise (toponimo francese) \u00e8 un comune svizzero di 3\u00a0284 abitanti del Canton Neuch\u00e2tel, nel distretto di Neuch\u00e2tel, sul lago di Neuch\u00e2tel. Nel 1888 ha inglobato il comune soppresso di Vo\u00ebns-Maley.\nInfrastrutture e trasporti.\nSaint-Blaise \u00e8 servita dalle stazioni di St-Blaise CFF sulla ferrovia Losanna-Olten, e St-Blaise-Lac, sulla ferrovia Berna-Neuch\u00e2tel."}
{"id": "369308", "revid": "307923", "url": "https://it.wikipedia.org/wiki?curid=369308", "title": "Nedjma", "text": "Nedjma (in arabo \"Stella\", nome di donna) \u00e8 il titolo del primo e pi\u00f9 celebre romanzo, in francese, dello scrittore algerino Kateb Yacine. Pubblicato nel 1956, in piena guerra d'Algeria, trov\u00f2 subito vasta eco in Francia e all'estero, e venne tradotto in numerose lingue.\nIl romanzo, dalla costruzione alquanto complessa e di non facile interpretazione, \u00e8 considerato un'allegoria delle infinite contraddizioni dell'Algeria, incarnata nella protagonista, Nedjma, che quattro uomini contemporaneamente desiderano (Rachid e Mourad, cittadini, Lakhdar e Mustaf\u00e0, campagnoli), tutti tra di loro imparentati, e forse anche imparentati con la stessa Nedjma. La vicenda propone la storia della famiglia Keblouti (Keblout ne era il mitico antenato comune) attraverso le impressioni dei protagonisti: lo stesso autore definiva il romanzo un'\u00abautobiografia plurale\u00bb.\nDescrizione.\nScritto sostanzialmente prima del 1\u00ba novembre 1954, data dello scoppio dell'insurrezione, il romanzo \u00e8 stato letto come un compendio sull'Algeria colonizzata che annunciava la necessit\u00e0 della sua liberazione. Kateb Yacine (1929-1989) ebbe modo di sottolineare lui stesso che \u00aball'epoca si trattava di dimostrare in francese che l'Algeria non era francese\u00bb. Ma Nedjma rompeva anche con la letteratura di testimonianza diretta sulla colonizzazione. D'altra parte \u2013 evento insolito\u00a0\u2013 il romanzo era preceduto da un'\u00abavvertenza\u00bb attribuita agli \u00abeditori\u00bb che riconosceva come in esso fossero presenti procedimenti narrativi \u00abtalora sconcertanti per il lettore europeo\u00bb e che quindi, per evitare al lettore di perdersi in un intrico pi\u00f9 apparente che reale, ne proponeva un riassunto. Molti sono stati i riferimenti proposti per trovare una collocazione a questo oggetto incongruo che era \"Nedjma\": c'\u00e8 chi lo ha ricollegato ad una matrice faulkneriana, chi alle influenze del Nouveau Roman; pi\u00f9 scaltramente, l'\u00abavvertenza\u00bb degli editori vi rinveniva non poche tracce della tradizione letteraria araba.\nCostruzione del romanzo.\nUna costruzione frammentata.\nLa struttura del romanzo, in effetti, non pu\u00f2 che disorientare il lettore: la cronologia \u00e8 confusa, i punti di vista narrativi sono molteplici, ripartiti tra quello del narratore esterno e quelli dei quattro personaggi principali, di cui a volte il romanzo sposa i flussi di coscienza. Formalmente, il libro \u00e8 diviso in sei parti, che si suddividono in dodici (o due volte dodici) capitoli o sequenze, pi\u00f9 o meno brevi, a volte limitate ad una mezza pagina. Questi frammenti sono numerati da I a XII e la numerazione, come quella degli orologi, ricomincia daccapo quando un ciclo duodecimale \u00e8 concluso. Questa costruzione circolare \u00e8 sottolineata dal ritorno letterale della sequenza iniziale nelle ultime pagine del libro. Alcuni motivi ricorrenti (il coltello che circola di mano in mano, la ripetizione di scene di tortura) impongono un'atmosfera continua di violenza. Ma non vi \u00e8 alcuna unit\u00e0 di tono o di genere: la costruzione destrutturata giustappone racconto tradizionale riferito da un narratore (c'\u00e8 chi ha visto nelle prime sequenze un centone di \"Lo straniero\" di Albert Camus), scene dialogate, frammenti di diari intimi, monologhi interiori, testi poetici, ecc.\nUn'autobiografia plurale.\nQuesta complessit\u00e0 di costruzione, gli intrichi testuali, la giustapposizione di elementi di diverso ordine e diversa temporalit\u00e0 rendono la lettura una decifrazione ed una scoperta di una storia di famiglia andata in pezzi. Un'\u00abautobiografia plurale\u00bb, diceva Kateb Yacine. Infatti, il racconto si organizza intorno a quattro giovani, Rachid e Mourad, i cittadini, Lakhdar e Mustaf\u00e0, i campagnoli, quattro cugini (Lakhdar e Mourad si riveleranno fratelli), discendenti dallo stesso antenato tribale, Keblout, e innamorati della stessa donna, la misteriosa Nedjma, sposa di Kamel (che forse ne \u00e8 il fratello). Nedjma \u00e8 la figlia di una Francese, forse di origine ebraica, che ha avuto molteplici legami con amanti arabi:\nForse lei \u00e8 la figlia di Si Mokhtar, avventuriero fantastico e mitomane, che aiuta Rachid a rapire Nedjma per condurla a Nadhor, mitica culla della trib\u00f9 dei Keblouti.\nLa carica mitica di questa storia di una famiglia stravolta e frantumata \u00e8 dirompente. Dipanare la genealogia dei Keblouti equivale a ritrovare un'identit\u00e0 perduta, tentare di saldare di nuovo la continuit\u00e0 interrotta dalla colonizzazione. Il romanzo mostra al contempo la necessit\u00e0 e l'impossibilit\u00e0 di questo percorso a ritroso verso le origini tribali. Il personaggio di Nedjma (il cui nome significa \u00abstella\u00bb in arabo) pu\u00f2 essere letto come una personificazione mitica dell'Algeria, nella sua radiosa bellezza meticcia e mediterranea. Ma il romanzo lascia ampi spazi all'interpretazione.\nI personaggi e i temi di \"Nedjma\" compaiono gi\u00e0 in alcune poesie (\u00ab\"Nedjma ou le po\u00e8me ou le couteau\"\u00bb \"Nedjma o la poesia o il coltello\", nel \"Mercure de France\" del 1948); ricompaiono poi nel teatro con \"Le Cadavre encercl\u00e9\" o il montaggio di \"La Femme sauvage\". La versione del romanzo pubblicata nel 1956 \u00e8 stata quasi certamente rimaneggiata e amputata su richiesta dell'editore. Frammenti del romanzo primitivo sono stati inseriti in \"Le Polygone \u00e9toil\u00e9\" (1966). Sarebbe opportuno cercare di ricostituire quello che \u00e8 stato il progetto romanzesco di Kateb nel suo primo impulso.\nBibliografia.\nTesto originale\nTraduzione in italiano:\nTraduzione in tedesco:\nTraduzione in inglese:\nTraduzione in danese:\nTraduzione in spagnolo:\nTraduzione in sloveno:\nTraduzione in arabo:\nTraduzione in portoghese:\nTraduzione in greco:"}
{"id": "369311", "revid": "26048", "url": "https://it.wikipedia.org/wiki?curid=369311", "title": "D.I. Box", "text": ""}
{"id": "369312", "revid": "26048", "url": "https://it.wikipedia.org/wiki?curid=369312", "title": "DI Box", "text": ""}
{"id": "369315", "revid": "1776051", "url": "https://it.wikipedia.org/wiki?curid=369315", "title": "Villars-le-Grand", "text": "Villars-le-Grand (toponimo francese, fino al XVIII secolo Villars-en-Vully; in tedesco \"Grosswiler\", desueto) \u00e8 una frazione di 282 abitanti del comune svizzero di Vully-les-Lacs, nel Canton Vaud (distretto della Broye-Vully).\nStoria.\nGi\u00e0 comune autonomo che si estendeva per 4,21\u00a0km\u00b2, nel 2011 \u00e8 stato accorpato agli altri comuni soppressi di Bellerive, Chabrey, Constantine, Montmagny, Mur e Vallamand per formare il nuovo comune di Vully-les-Lacs.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "369318", "revid": "287204", "url": "https://it.wikipedia.org/wiki?curid=369318", "title": "Omosessualit\u00e0 ed ebraismo", "text": "L'argomento dellomosessualit\u00e0 nella religione ebraica affonda le sue radici nel \"Libro del Levitico\" il quale fa parte della \"Torah\" e che descrive i rapporti sessuali tra uomini un \u00ababominio\u00bb (\"eivah\", qualcosa di aborrito e detestato), che pu\u00f2 essere punito con la pena di morte; sennonch\u00e9 ai giorni nostri non esiste alcun tribunale rabbinico (\"Halachah\") che possa infliggere la sentenza prevista.\nLa questione \u00e8 stata oggetto di contestazione e origine di dispute tra i moderni movimenti ebraici e ha condotto a numerosi dibattiti e divisioni. Tradizionalmente l'ebraismo considera il rapporto omosessuale maschile come contrario alla legge religiosa ed un tale parere viene ancora mantenuto in seno all'ebraismo ortodosso. D'altra parte l'ebraismo ricostruzionista e l'ebraismo riformato non hanno questa prospettiva e consentono le relazioni omosessuali e finanche il matrimonio tra persone dello stesso sesso.\nIl \"Committee on Jewish Law and Standards\" dell'ebraismo conservatore il quale fino al 2006 ha avuto la stessa opinione degli ortodossi, ha recentemente emesso numerose proposizioni che seguono una filosofia del \"pluralismo culturale\", con un solo parere che continua a seguire la posizione ortodossa, mentre le altre opinioni sostanzialmente hanno liberalizzato la propria visione sull'argomento, pur continuando a considerare alcune specifiche attivit\u00e0 sessuali come proibite.\nL'omosessualit\u00e0 nella Bibbia ebraica.\nIl punto di vista tradizionale \u00e8 che la \"Torah\" menziona l'omosessualit\u00e0 due volte nel \"Levitivo\":\nIl termine \"to'eva\" \u00e8 normalmente tradotto come \u00ababominio\u00bb ed \u00e8 utilizzato all'interno del testo sacro in riferimento a diversi atti proibiti che includiono l'incesto, l'idolatria, il cibarsi di animali impuri e l'ingiustizia economica. Nel contesto delle proibizioni sessuali il termine della \"Torah\" \u00e8 anche interpretatato come la contrazione delle parole \"to'eh ata vah\", che significano \u00abdeviate da ci\u00f2 che \u00e8 naturale\u00bb.\nIl \"Libro del Deuteronomio 23:18\" dice ai fedeli:\nQuesti \u00e8 stato interpretato nel senso di un divieto ai figli d'Israele di servire nella prostituzione sacra all'interno del Tempio.\nLa storia di Rut e Naomi narrata nel \"Libro di Rut\" \u00e8 anche interpretata occasionalmente come il racconto di una relazione lesbica, mentre la descrizione biblica del rapporto intercorrente tra Davide e Gionatan presente nel \"Primo libro dei Re\" \u00e8 a volte interpretato come esempio di amicizia romantica maschile.\nApplicazione ebraica rabbinica e interpretazione di questi versetti.\nApplicabilit\u00e0 della pena capitale biblica.\nCome accade anche per molti altri comandamenti simili la punizione dichiarata per la violazione volontaria \u00e8 la pena di morte, anche se i minori di 13 anni sono esenti da questa cos\u00ec come da qualsiasi altra sanzione (\"Sanhedrin\" 54a). Tuttavia, anche nei tempi biblici, risultava essere assai difficoltoso ottenere una condanna a partire dalla prescrizione di una tale sanzione.\nLa legge orale ebraica afferma che la pena capitale sarebbe applicabile solo se due uomini fossero catturati nel compimento dell'atto del sesso anale, se vi fossero almeno due testimoni dell'atto, se i testimoni avessero avvertito gli uomini coinvolti che avevano commesso un reato capitale e se questi - volontariamente o in caso di stupro - avessero successivamente riconosciuto l'avvertimento ma continuato comunque ad impegnarsi nell'atto proibito.\nNella realt\u00e0 documentata non vi \u00e8 alcuna registrazione o rendiconto di esecuzioni avvenute, in materia di questo precetto, nel corso di tutta la storia ebraica.\nLa tradizione rabbinica conviene sul fatto il sistema della pena capitale presente nella \"Torah\" non \u00e8 pi\u00f9 in vigore da almeno 2.000 anni, in assenza di un Sinedrio e di un Terzo Tempio, rifacendosi invece alla proibizione del lo tikrevu legalot ervah (\"Levitico 18:6\") - (\u00abnon ti avvicinerai ad un consanguineo per commettere un'offesa sessuale\u00bb) - per vietare tutti gli atti che possano condurre ad una relazione sessuale proibita la quale prescrive la punizione della fustigazione.\nLe fonti ebraiche rabbiniche classiche non menzionano esplicitamente che l'attrazione omosessuale sia intrinsecamente peccaminosa; nonostante ci\u00f2 chi ha avuto rapporti omosessuali viene considerato come uno che ha violato un divieto. Se la \"teshuvah\" (pentimento) fa cessare le sue azioni proibite, si rammarica di ci\u00f2 che ha fatto, si scusa con Dio e rende una promessa vincolante di non ripetere mai pi\u00f9 quelle azioni, \u00e8 considerato come perdonato (in modo simile a tutti gli altri crimini capitali, salvo l'omicidio).\nAttivit\u00e0 sessuale lesbica.\nPoich\u00e9 il lesbismo non viene mai esplicitamente vietato in alcuna parte della \"Tanakh\" esso \u00e8 diventato questione d'interpretazione. I suggerimenti vanno dall'idea che nei tempi antichi solo gli atti in cui gli uomini emettevano il seme venivano definiti come essere sessuali, all'ipotesi che in epoca biblica l'atteggiamento sessuale tra le donne non esistesse, alla convinzione che le norme religiose che si applicano agli uomini si applichino automaticamente anche alle donne.\nLe relazioni sessuali tra donne sono tuttavia considerate proibite dalla maggior parte dei rabbini. Questa visione si basa su un'interpretazione del versetto biblico:\nLa legge orale (\"Sifra Acharei Mot 8:8-9\", approfondimento in inglese) spiega il versetto con le presunte abitudini egiziane di matrimoni tra donne, di matrimoni tra uomo, donna e figlia di lei e di matrimoni tra un uomo e due donne.\nIl \"Talmud\" vieta tutte quelle attivit\u00e0 che definisce \"mesolelot\" o tribadismo (donne che sfregano i genitali insieme). La principale preoccupazione talmudica era che quelle donne che avessero compiuto tali atti possedessero poi la facolt\u00e0 di poter sposare un sacerdote. Rimaneva dubbio se questa attivit\u00e0 avesse o meno rimosso il loro status di verginit\u00e0 o le avesse rese praticanti della prostituzione. Mos\u00e8 Maimonide suggerisce che questo comportamento non debba squalificare una donna da non poterla pi\u00f9 farla sposare con un rabbino. La legge talmudica limita la pena per il lesbismo alla flagellazione piuttosto che alla condanna capitale.\nMatrimonio tra persone dello stesso sesso nella Midrash e nel Talmud.\nIl \"Talmud babilonese\" \u00e8 uno dei pochi testi religiosi antichi che fa riferimento al matrimonio gay:\nPunti di vista dell'ebraismo ortodosso.\nMentre all'interno della comunit\u00e0 ebraica ortodossa esistono varie opinioni sull'omosessualit\u00e0 come inclinazione o stato dell'essere, l'ebraismo ortodosso proibisce generalmente il comportamento omosessuale. Mentre vi \u00e8 qualche disaccordo sul fatto che gli atti omosessuali maschili si trovino o meno sotto le principali proibizioni la maggior parte degli ebrei ortodossi mette il sesso anale nella categoria di \"yehareg ve'al ya'avor\" (morire piuttosto che trasgredire), ossia nella categoria degli atti vietati biblicamente e che comprendono anche l'adulterio, l'idolatria, l'omicidio e l'incesto. Un ebreo ortodosso \u00e8 obbligata morire piuttosto che violare questi punti della legge mosaica.\nAnalogamente alcuni considerano anche il lesbismo una trasgressione, basandosi sul principio di \"abizrayhu\" (divieti corollari che richiedono il martirio, vedi abnegazione nella legge ebraica). Secondo il \"Talmud\" gli atti omosessuali sono proibiti anche tra i non ebrei e questo \u00e8 incluso tra le restrizioni sessuali delle \"sette leggi di No\u00e8\".\nNegli ultimi anni un piccolo numero di rabbini e credenti, principalmente aderenti al moderno ebraismo ortodosso, hanno iniziato a rivalutare il fenomeno dell'omosessualit\u00e0 e la risposta che la comunit\u00e0 ortodossa deve dare agli ebrei omosessuali. Fino a poco tempo fa veniva ipotizzato che tutti gli omosessuali realizzassero i loro comportamenti in disprezzo alla legge divina (\"le-hach'is\"), per perversione o a causa di malattia mentale. Una maggior dimestichezza con gli studi di Sociologia e di Biologia, cos\u00ec come contatti personali con omosessuali ebrei, ha condotto alcuni esponenti ortodossi ad una visione pi\u00f9 comprensiva del problema.\nIl processo ebbe inizio probabilmente fin dagli anni settanta. La vecchia interpretazione del problema omosessuale \u00e8 descritta alla voce \"Homosexuality\", curata dal rabbino Immanuel Jakobovits, nella versione originale (1972) dell\"'Encyclopaedia Judaica\", un'importante opera in 26 volumi in lingua inglese che copre tutti gli aspetti del mondo e della civilt\u00e0 ebraica. Jakobovits descrive in questo modo l'opinione tradizionale:\nNell'annuario 1974 dell\"'Encyclopedia\", il rabbino Norman Lamm della Yeshiva University (una delle principali istituzioni dell'ebraismo ortodosso moderno), scrisse invece qualcosa di differente. Lamm era pi\u00f9 informato delle ricerche scientifiche e psicologiche dei primi anni settanta sull'omosessualit\u00e0. Egli, pur riconoscendo le parole della \"Torah\" che definiscono \u00ababominio\u00bb l'omosessualit\u00e0, sulla base delle proprie conoscenze, fu incline a considerarla come prodotto di una condizione psicologica dell'adolescenza in rapporti con la famiglia. Vista in questa maniera, l'omosessualit\u00e0 poteva essere ridefinita come un atto effettuato irrazionalmente e sarebbe stato sbagliato perseguitare o giudicare gli omosessuali per le loro azioni.\nMeglio, sostenne Lamm, un approccio \u00ab\"sia di compassione che di sforzi tesi alla riabilitazione\"\u00bb, in maniera simile a quello che gi\u00e0 si faceva per il suicidio, vietato dalla \"Torah\", \u00ab\"ma di fatto, nel corso del tempo, la tendenza \u00e8 stata di rimuovere la stigmatizzazione a carico del suicida sulla base di un disturbo mentale\"\u00bb. Questo punto di vista riportato nell'articolo del 1974 fu un'elaborazione di precedenti articoli, principalmente di quello pubblicato nell'edizione gennaio/febbraio 1968 di \"Jewish Life\". (Approfondimento, in italiano, sulle idee del rabbino Lamm e di altri studiosi ortodossi.)\nLamm sostenne [12] che alcuni (anche se non tutti gli) omosessuali dovrebbero essere considerati malati e avrebbero di compassione e di cure, piuttosto che di ostracizzazione. Egli distingue tra sei variet\u00e0 di omosessuali, tra cui \"omosessuali autentici\" che hanno \"forti sentimenti erotici preferenziali per i membri dello stesso sesso\", i \"transitori\" e i \"situazionali\" che preferiscono il rapporto sessuale eterosessuale ma che, quando questo gli viene nagato cercano l'omosessualit\u00e0 ed infine gli eterosessuali che sono semplicemente curiosi.\nIl punto di vista del rabbino Lamm ha, negli anni, acquisito credito nella moderna ortodossia ebraica, mentre viene ampiamente rifiutato dall'ortodossia Chared\u00ec (conosciuta anche come ebraismo ultra-ortodosso). La comunit\u00e0 vede in queste recenti rivalutazioni una manipolazione della legge ebraica per scopi politici e non mostra nessun segno di voler accettare l'omosessualit\u00e0.\nIn un discorso pronunciato nel 1986 il rabbino Menachem Mendel Schneerson del movimento Chabad-Lubavitch ha discusso su quegli \"\"individui che esprimono un'inclinazione verso una particolare forma di relazione fisica in cui la soddisfazione libidica viene ricercata con membri del proprio genere\", concludendo che \"la societ\u00e0 e il governo devono offrire una mano d'aiuto a coloro che sono afflitti da questo problema\"\".\nQuando Steve Greenber - membro del \"National Jewish Center for Learning and Leadership\" (CLAL) - che ricevette l'ordinazione rabbinica ortodossa, annunci\u00f2 pubblicamente nel 1999 che era omosessuale (\u00e8 stato il primo rabbino ortodosso ad aver fatto coming out), vi fu una risposta significatva dai rabbini di tutte le comunit\u00e0, che venne riportata nei maggiori giornali.\nIl rabbino Moshe David TendlerMoshe, uno dei principali rabbino dell'\"Universit\u00e0 Yeshiva\", ha dichiarato: \"\"\u00e8 molto triste che un individuo che ha partecipato alla nostra yeshiva sia affondato alle profondit\u00e0 di quello che consideriamo una societ\u00e0 depravata\". Tendler ha inoltre dichiarato che l'annuncio fatto da Greenberg \u00e8 \"esattamente come se avesse detto: sono un rabbino ortodosso e mangio panini al prosciutto allo Yom Kippur. Quello che tu sei in realt\u00e0 \u00e8 un rabbino dell'ebraismo riformato\".\nIl rabbino israeliano ortodosso Ron Yosef \u00e8 diventato nel 2009 il primo rabbino ortodosso israeliano a fare \"coming out\" in Uvda (il principale programma televisivo investigativo di Israele), in un episodio relativo alla terapia di conversione in Israele. Yosef rimane nella sua posizione ufficiale di rabb\u00ec; egli ha testimoniato che la sua congregazione yemenita non lo ha accettato come un omosessuale molto facilmente e ci \u00e8 voluto un po' per riuscire ad accettarlo. Ha affermato che la generazione pi\u00f9 giovane di fedeli lo ha rafforzato e sostenuto, mentre quella pi\u00f9 anziana ha avuto pi\u00f9 difficolt\u00e0 nell'accettarlo. Yosef ha ricevuto minacce di morte nell'anno che ha portato alla riapertura del centro gay di Tel Aviv nel 2009.\nNel 2013 Yosef ha dichiarato di aver stabilito una relazione con un uomo; ha dichiarato il suo approccio alla questione dell'omosessualit\u00e0 nell'ebraismo come segue: \"\u00e8 chiaro a me che il fatto di mentire con un altro uomo \u00e8 vietato, e il nostro punto di partenza \u00e8 l'impegno nei confronti dell'Halacha e della Torah, l'obiettivo non \u00e8 quello di chiedere l'autorizzazione, ma ci si deve dare un aiuto e un sostegno\"\".\nDocumento israeliano dei principi del 2008 (Hod).\nIn una lettera aperta distribuita e direttamente rivolta ai leader delle comunit\u00e0 ortodosse l'organizzazione \"Hod\" ha invitato la comunit\u00e0 a riconoscere le persone LGBT come parte della societ\u00e0 religiosa. Questo documento \u00e8 stato inviato a oltre 100 rabbini nel 2008 e alla fine fu conosciuto come il \"Documento dei Principi\". In parte, il documento afferma:\nFino al 2013 163 rabbini ortodossi provenienti da Israele e dall'estero hanno firmato questa dichiarazione, tra i quali: Yuval Cherlow, Binyamin Lau, Haim Navon,\nDaniel Sperber, Eliezer Melamed, Shai Piron e Yehuda Gilad.\nDichiarazione dei rabbini Schachter, Willig, Rosensweig e Twersky (2010).\nNel 2010 \"TorahWeb.org\" ha pubblicato una breve dichiarazione di posizione intitolata \"Torah View on Homosexuality\". Ne sono co-autori Rav Hershel Schachter, Rav Mordechai Willig, Rav Michael Rosensweig e Rav Mayer Twersky. Questi quattro sono tutti \"Rosh yeshiva\" (leader rabbinici) al \"Rabbi Isaac Elchanan Theological Seminary\" (RIETS) presso la Yeshiva University, il pi\u00f9 grande e pi\u00f9 influente programma rabbinico moderno ortodosso in America. La dichiarazione recita:\nDichiarazione pubblica di alcuni leader (luglio 2010).\nIl 22 luglio del 2010 \u00e8 stata rilasciata una \"Dichiarazione dei principi sul posto degli ebrei con un orientamento omosessuale nella nostra comunit\u00e0\". \u00c8 stato scritto principalmente da Nathaniel Helfgot, Aryeh Klapper e Yitzchak Blau; i firmatari includono pi\u00f9 di cento rabbini e laici. Alcuni dei sostenitori pi\u00f9 importanti della dichiarazione sono Rabbi Marc Angel, co-fondatore della \"Fratellanza Rabbinica\"; Rabbi Shlomo Riskin, fondatore della \"Sinagoga di Lincoln Square\" e del movimento \"Ohr Torah Stone\"; da Rabbi Avi Weiss, capo dell'\"Hebrew Institute of Riverdale\" nonch\u00e9 fondatore di \"Yeshivat Chovevei Torah\" e sostenitore delle donne rabbino.\nLa dichiarazione chiarisce che l'attivit\u00e0 omosessuale \u00e8 ancora vietata, dicendo tra l'altro che \"\"la Halakhah vede il matrimonio eterosessuale come modello ideale e unico legittimo sbocco per l'espressione sessuale umana\"; \"L'ebraismo halakhico vede tutte le interazioni omosessuali maschili e femminili come vietate\"; inoltre \"i valori halakhici consentono agli individui e alle comunit\u00e0 di incoraggiare le pratiche che conferiscono la legittimit\u00e0 religiosa al matrimonio gay e alla coppia\"\". Tuttavia sottolinea che gli omosessuali devono essere trattati con compassione e rispetto. Alcuni dei punti dell'istruzione che si discostano dalle altre posizioni ortodosse comuni sono:\nEdizione del 2016 firmata da alcuni rabbini ortodossi israeliani.\nUn decreto firmato da decine di rabbini ortodossi israeliani e pubblicato nel 2016 dal \"Gruppo rabbinico moderno ortodosso israeliano\" di Beit Hillel, un gruppo che promuove l'iclusione nell'ebraismo ortodosso, ha dichiarato che \"secondo la Torah ed l'Halakhah le relazioni omosessuali sono proibite, ma non le inclinazioni, quindi le persone con tali tendenze, uomini e donne, non hanno alcuna invalidit\u00e0 secondo l'Halakhah o la tradizione. Sono obbligati dai comandamenti della Torah, possono compiere un obbligo [rituale] in pubblico e svolgere tutte le funzioni della comunit\u00e0 proprio come qualsiasi altro membro\".\nHa ha anche dichiarato in seguito: \"proprio come \u00e8 inconcepibile l'imitazione di qualcuno nel suo essere fisicamente, comportamentalmente o mentalmente diverso, cos\u00ec anche quelli con tendenze omosessuali non dovrebbe essere derisi. Al contrario, quelli intorno a loro - la famiglia e la comunit\u00e0 - dovrebbero mostrare un sentimento speciale per loro ed applicare cos\u00ec il comandamento della Torah che impone di amare il prossimo tuo come te stesso e di essere diligenti nel seguire il divieto di evitare qualsiasi forma di insulto o omofobia\".\nAssociazioni di ex-gay.\n\"Jews Offering New Alternatives for Healing\" (JONAH), precedentemente conosciuta come \"Jews Offering New Alternatives to Homosexuality\", \u00e8 un movimento di cosiddetti\nex-gay che si concentra sulla \"prevenzione, intervento e guarigione dei motivi che causano l'attrazione verso lo stesso sesso\". Si tratta di un'organizzazione mondiale, ma con la maggioranza dei suoi aderenti negli Stati Uniti d'America, Israele, Canada e in alcuni paesi europei.\nEssa utilizza una variet\u00e0 di metodi psico-educativi, tra cui riunioni di gruppi di supporto dal vivo, servizi di email e siti web, rinvii a terapie psicologiche, programmi di fine settimana sulle esperienze fatte.\nNel 2012 4 ex clienti di JONAH hanno citato in giudizio l'organizzazione per truffa, sostenendo di aver venduto terapie inefficaci e controproducenti. Subito dopo, in quello stesso anno, il \"Rabbinical Council of America\" (RCA), un'associazione professionale di pi\u00f9 di mille rabbini ortodossi in tutto il mondo, ha inviato un messaggio aperto ai suoi membri dichiarando che non avrebbe pi\u00f9 sostenuto la terapia riparativa in generale e \"JONAH\" nello specifico.\nNel 2014 il giudice del tribunale superiore Peter Bariso ha stabilito che \"JONAH\" e i suoi co-imputati avrebbero dovuto pagare tre volte i costi intrapresi dai partecipanti per la terapia di cui, secondo loro, avevano bisogno.\nAltri punti di vista.\nIl capo dei rabbini britannici Jonathan Sacks ha scritto la prefazione al libro di Chaim Rapoport intitolato \"Judaism and Homosexuality: An Authentic Orthodox View\" in cui dichiara che: \"la compassione, la simpatia, l'empatia e la comprensione sono elementi essenziali dell'ebraismo: sono quelli che gli ebrei omosessuali che si preoccupano dell'ebraismo hanno bisogno di noi oggi\" (Articolo in inglese).\nIl leader dell'ebraismo ortodosso moderno Aharon Lichtenstein ha riferito che l'intensit\u00e0 della condanna nei confronti dell'omosessualit\u00e0 da parte della comunit\u00e0 ortodossa va oltre quella che la sua condizione di tragressione religiosa rappresenta e che si sente verso le persone LGBT in una predisposizione \"di critica e disapprovazione, ma con un elemento di simpatia\".\nNegli ultimi anni sia in Israele sia negli Stati Uniti d'America sono sorti diversi gruppi che cercano di sostenere coloro che si identificano come ortodossi e omosessuali con l'intento di sostenere i genitori ortodossi di figli LGBT e di promuovere la comprensione dell'omosessualit\u00e0 nelle comunit\u00e0 ortodosse e tra i rabbini. Questi includono un'\"organizzazione ombrello\" denominata \"Eshel\", la \"Gay and Lesbian Yeshiva Day School Alumni Association\", il gruppo femminile \"OrthoDykes\", il gruppo giovanile \"JQYouth\", il gruppo di ebrei americani con sede a Gerusalemme \"Bat Kol\" e il gruppo israeliano \"Hod\" (Maest\u00e0).\nNel corso del 2012 \"Hod\" ha tenuto una campagna pubblicitaria contro la terapia di conversione e a favore dell'accettazione da parte della comunit\u00e0 religiosa degli omosessuali israeliani. I blog e i gruppi online di supporto hanno permesso a molti di conoscere altre persone LGBT ortodosse con cui condividere il conflitto tra le norme religiose e sociali ortodosse e l'auto-identificazione LGBT.\nI rabbini ortodossi Shmuley Boteach e Zev Farber hanno interrogato pubblicamente l'opposizione dei gruppi ortodossi al riconoscimento del governo dei matrimoni civili tra persone dello stesso sesso sostenendo che sebbene l'ebraismo, cos\u00ec come lo si capisce, non condanna l'omosessualit\u00e0 in s\u00e9, i governi non dovrebbero forzare alcuna concezione religiosa particolare del matrimonio e che conferire benefici civili a coppie omosessuali impegnate dovrebbe essere considerato come un promuovere i valori familiari.\nL'ortodosso aperto (pi\u00f9 vicino all'ideologia conservatrice) Rabbi Shmuly Yanklowitz ha dichiarato che i valori ebraici della giustizia, dell'uguaglianza e della dignit\u00e0 lo portano a sostenere la causa dei diritti LGBT nel mondo e sostenere il matrimonio civile omosessuale..\nNel novembre del 2016 decine di attivisti del movimento LGBT hanno protestato a Gerusalemme contro i commenti riferiti da Rabbi Shlomo Amar, capo rabbino della citt\u00e0, che riferivano ad un giornale israeliano che le persone gay erano \"abominazioni\" e che l'omosessualit\u00e0 rappresentava un \"culto\" pagano.\nEbraismo conservatore.\nCome questione sia della legge che della politica istituzionale ebraica l'ebraismo conservatore (\"Masorti\") ha discusso delle questioni inerentil'omosessualit\u00e0 fin dagli anni ottanta.\nL'ebraismo conservatore, diffuso principalmente negli Stati Uniti d'America a partire dagli inizi XX secolo, considera che l'omosessuale non adempia ad una delle Mitzvah (precetti); ma esistono altre 612 Mitzvot nella legge mosaica e pertanto:\nNonostante questa visione pi\u00f9 liberale l'ebraismo conservatore vieta l'ordinazione rabbinica e il matrimoni o l'unione civile tra omosessuali.\nNel 1992 la \"Committee on Jewish Law and Standards\" (\"CJLS\"), ente preposto, nell'ebraismo conservatore, all'interpretazione della legge ebraica stabil\u00ec che le ricerche scientifiche, psicologiche e biologiche circa la natura dell'omosessualit\u00e0 non consentivano di giudicare gli omosessuali seguendo letteralmente la Halakhah. Nel documento relativo alla posizione ufficiale della \"CJLS\" si legge quanto segue:\nTuttavia una significativa minoranza dell'ebraismo conservatore, che include un crescente numero di rabbini, crede che bisognerebbe cambiare la posizione ebraica sull'omosessualit\u00e0 riportandola entro i limiti definiti dall'Halakhah. I sostenitori di questa visione includono i rabbini Elliot N. Dorff, Harold M. Schulweis, Jacob Neusner, Bradley Shavit Artson, Ayelet Cohen, J. Rolando Matalon, Marcelo R. Bronstein, Simchah Roth, Leonard Gordon e Joel Alter.\nL'Assemblea Rabbinica ha emanato un documento che dichiara che l'immagine divina viene riflessa da ogni essere umano, di qualsiasi orientamento sessuale esso appartenga e ammette che ci sono buone ragioni per essere preoccupati del fatto che gay e lesbiche ebraici hanno sperimentato, non solo le costanti minacce della violenza fisica e del rifiuto omofobico, ma anche le sofferenze dell'antisemitismo. Essi notano che gli omosessuali sono membri di tutte le congregazioni ebraiche e che la crisi dell'AIDS ha esacerbato l'ansia e la sofferenza degli omosessuali ebraici. In conclusione, l'assemblea rabbinica dichiara:\nAnche se la posizione ufficiale del movimento conservatore \u00e8 che le relazioni omosessuali sono una violazione della legge ebraica, il movimento generalmente non vede tali violazioni come pi\u00f9 o meno serie rispetto ad altre, che molti dei suoi membri potrebbero violare, come spendere soldi durante lo Shabbat o mangiare cibo non-kosher. Per questo, non c'\u00e8 motivo logico per vedere l'omosessualit\u00e0 in modo differente dal comportamento di qualsiasi altro ebreo che non \u00e8 pienamente osservante della legge e della tradizione ebraica.\nIn quanto tale, la Commissione sulla Sessualit\u00e0 Umana dell'Assemblea Rabbinica raccomanda di discutere le possibilit\u00e0 di integrazione degli omosessuali ebrei nelle congregazioni nella lettera pastorale del movimento conservatore che tratta di tutti gli aspetti della sessualit\u00e0 umana: \"This Is My Beloved, This Is My Friend: A Rabbinic Letter on Intimate Relations\". In questo documento l'Assemblea Rabbinica raccomanda che:\nNel 2006 la CJLS ha spostato la sua posizione e ha aperto la strada a cambiamenti significativi riguardo alle politiche del movimento conservatore verso l'omosessualit\u00e0. Il 6 dicembre 2006 il CJLS ha adottato tre responsa distinte che riflettono approcci molto diversi al soggetto. Una risposta ha sostanzialmente liberalizzato l'approccio dell'ebraismo conservatore, che prevede il sollevamento della maggior parte (ma non tutti) dei divieti classici sul comportamento omosessuale e che consentiva la benedizione delle coppie omosessuali e l'ordinazione di un clero apertamente gay/lesbico/bisessuale.\nAltre due hanno invece interamente mantenuto i divieti tradizionali. Secondo le regole del Movimento conservatore, l'adozione di pi\u00f9 opinioni permette ai singoli rabbini conservatori, alle congregazioni e alle scuole rabbiniche di scegliere quale opinione sia meglio accettare e quindi di scegliere singolarmente se mantenere un divieto tradizionale sul comportamento omosessuale o di permettere il rabbinato per le persone apertamente gay/Lesbiche/bisessuali.\nLa risposta liberale, adottata con una maggioranza di 13 a 25, \u00e8 stata scritta da Rabbis Elliot N. Dorff, Daniel Nevins e Avram Reisner. Ha sollevato la maggior parte delle restrizioni sulla condotta omosessuale e ha aperto la strada all'ordinazione di rabbini e cantori apertamente gay/lesbiche/bisessuali e l'accettazione dell'unione civile omosessuale, ma ha smesso di riconoscere religiosamente il matrimonio tra persone dello stesso sesso. Il responso invoc\u00f2 il principio talmudico di \"kavod habriyot\", che gli autori tradussero come \"dignit\u00e0 umana\", come autorit\u00e0 per questo approccio. Il responsum ha mantenuto un divieto per il sesso anale maschio-maschio, che ha descritto come l'unico atto omosessuale proibito a livello biblico. Questo atto rimane un \"yehareg ve'al ya'avor\" (morire piuttosto che trasgredire).\nSono state adottate anche due responsa tradizionaliste. Una risposta da parte del rabbino Joel Roth adottata a maggioranza di 13 voti, ha ribadito un divieto totale generale sul comportamento omosessuale. Una seconda del rabbino Leonard Levy, adottata inve come parere di minoranza di 6 voti, ha delineato i modi per assicurare ai gay e alle lesbiche la dignit\u00e0 umana e un posto rispettato nelle comunit\u00e0 e nelle istituzioni conservatrici, pur mantenendo l'autorit\u00e0 dei tradizionali divieti contro l'attivit\u00e0 sessuale tra persone dello stesso sesso.\nIl Comitato ha infine respinto un quarto documento di Gordon Tucker che avrebbe abolito tutte le restrizioni sulle pratiche sessuali omosessuali.\nLe conseguenze della decisione sono state miste. Da un lato, quattro membri del Comitato, i rabbini Joel Roth, Leonard Levy, Mayer Rabinowitz e Joseph Prouser, si sono dimessi dal CJLS dopo l'adozione del cambiamento. D'altro canto, la \"Ziegler School of Rabbinic Studies\" dell'\"American Jewish University\" di Los Angeles aveva gi\u00e0 affermato che avrebbe immediatamente cominciato ad ammettere studenti gay/lesbiche/bisessuali non appena il comitato di legge avesse fatto promulgare una politica che sanziona tale ordinamento.. Il 26 marzo del 2007 il Jewish Theological Seminary (JTS) di New York ha seguito la decisione ed ha iniziato ad accettare candidati apertamente gay/lesbiche/bisessuali per l'ammissione al loro programma di studi rabbinici.\nNel giugno del 2012 il ramo americano dell'ebraismo conservatore ha formalmente approvato le cerimonie di matrimonio tra persone dello stesso sesso con un voto di 13-0.\nNel frattempo le sinagoghe \"Masorti\" in Europa e in Israele, che storicamente sono state un po' pi\u00f9 tradizionali del movimento americano, continuano a mantenere un divieto totale nei confronti dei comportamenti omosessuali e bisessuali, dell'ordinazione e delle unioni civili. Come tale, la maggior parte dei rabbini conservatori al di fuori degli Stati Uniti esercitano la loro autorit\u00e0 come autorit\u00e0 rabbiniche locali (\"mara d'atra\") per respingere i responsa maggiormente liberalizzatori. Il capo del movimento Masadi israeliano \"Vaad Halakha\" (equivalente al CJLS), il rabbino David Golinkin, ha scritto alla CJLS chiedendo di riconsiderare il tradizionale divieto di condotta omosessuale.\nI movimenti Masorti presenti in Argentina, Ungheria e Regno Unito hanno indicato che non ammetteranno o ordineranno apertamente studenti rabbinici gay/lesbiche/bisessuali. Il seminario israeliano del Movimento Masorti ha anche respinto un cambiamento nella sua visione dello status di condotta omosessuale, affermando che \"la legge ebraica ha tradizionalmente proibito l'omosessualit\u00e0\".\nIl rabbino Bradley Shavit Artson, decano della scuola rabbinica dell'\"American Jewish University\", sostiene di aver studiato ogni riferimento che avrebbe potuto trovare nei riguardi dell'attivit\u00e0 omosessuale cos\u00ec come essa viene menzionata negli scrittori antichi greci e latini. Ogni citazione che ha trovato ha descritto un incontro tra maschi in cui una parte, il maestro, abusava fisicamente dell'altro, lo schiavo. Rabbi Artson non ha potuto trovare un singolo esempio in cui un partner non fosse sottomesso all'altro. \"\"I rapporti omosessuali dei giorni nostri'\", dice Rabbi Artson, \"non devono essere paragonati a quelli esistenti nel mondo antico: conosco troppi individui omosessuali, compresi amici e parenti stretti, che si sono impegnati a vicenda nell'amare entro relazioni monogame a lungo termine. Molte coppie dello stesso sesso sono anche genitori amorevoli che suscitano un buon esempio etico sui figli. Chi dice che questi rapporti familiari debbano essere meno santificati agli occhi di Dio che quello mio con mia moglie e i nostri figli?\"\"\nRav Shlomo Amar, sefardita rabbino capo di Gerusalemme, condann\u00f2 l'uccisione di una ragazza nel gay pride di Gerusalemme del 2015, ribadendo la posizione biblica sull'omosessualit\u00e0 che \u00e8 \"in prima fila fra i peccati pi\u00f9 gravi\". Tre anni pi\u00f9 tardi, riafferm\u00f2 il divieto di ordinare religiosi omosessuali, aggiungendo riguardo alla terapia di conversione che a suo parere non \u00e8 necessario alcuno psicologo, essendo sufficienti a qualsiasi creatura umana la libert\u00e0 reatta dalla fede e dal timore di Dio.\nEbraismo riformato.\nIl movimento dell'ebraismo riformato, il pi\u00f9 ampio ramo dell'ebraismo presente in America del Nord, ha rifiutato la visione tradizionale della legge ebraica sull'omosessualit\u00e0 e la bisessualit\u00e0; pertanto esso non vietano l'ordinazione di persone apertamente gay, lesbiche e bisessuali come rabbini e cantori. Esso considera primariamente le leggi del \"Libro del Levitico\" come riferentesi alla prostituzione, ossia una barriera ed ostacolo contro gli ebrei che avessero adottato i culti e le pratiche idolatriche del rito di fertilit\u00e0 della religione cananea piuttosto che una condanna dei rapporti tra persone dello stesso sesso. Le autorit\u00e0 competenti ritengono che, alla luce di ci\u00f2 che \u00e8 considerato come la prova scientifica attuale sulla natura dell'omosessualit\u00e0 e della bisessualit\u00e0 come orientamento sessuale innato, \u00e8 necessaria una nuova interpretazione della legge.\nNel 1972 \"Beth Chayim Chadashim\" di Los Angeles \u00e8 stata la prima sinagoga a livello mondiale esplicitamente gay e lesbica riconosciuta dalla comunit\u00e0 ebraica riformata; essa ha prodotto tutta una serie di altre congregazioni non ortodosse che si stabiliscono lungo strade analoghe. Beth Chayim Chadashim si rivolge a tutt'oggi sull'intera comunit\u00e0 del movimento LGBT.\nNel 1977 la \"Conference of American Rabbis\" (CCAR), che \u00e8 l'organismo principale dell'Union for Reform Judaism, ha adottato una risoluzione che chiede una legislazione che decriminalizzi gli atti omosessuali tra adulti consenzienti e la fine della discriminazione contro i gay e le lesbiche. La risoluzione ha invitato le organizzazioni ebraiche della riforma a sviluppare programmi per attuare questa posizione.\nAlla fine degli anni ottanta il seminario principale del movimento riformato, l'\"Hebrew Union College-Jewish Institute of Religion\", ha modificato i propri requisiti di ammissione per consentire a persone apertamente gay e lesbiche di poter aderire al corpo studentesco.\nNel 1990 l'\"Union for Reform Judaism\" ha annunciato una politica nazionale che dichiara che gli ebrei lesbiche e gay sono membri pieni e con uguali diritti della comunit\u00e0 religiosa; in quello stesso anno il CCAR ha approvato ufficialmente una relazione del proprio \"Comitato ad hoc sull'omosessualit\u00e0 e il rabbinato\". Questo documento ufficiale ha sollecitato che \"tutti i rabbini, indipendentemente dall'orientamento sessuale, abbiano l'opportunit\u00e0 di soddisfare la vocazione sacra che hanno scelto\". La commissione ha approvato il punto di vista che \"tutti gli ebrei sono religiosamente uguali indipendentemente dal loro orientamento sessuale\".\nNel 1995 il saggio della rabbina Margaret Wenig intitolato \"Truly Welcoming Lesbian and Gay Jews\" \u00e8 stato pubblicato nella collana \"The Jewish Condition: Essays on Contemporary Judaism Honoring [Reform] Rabbi Alexander M. Schindler\"; costituisce la prima argomentazione ufficiale rivolta alla comunit\u00e0 ebraica a favore dell'unione civile per le coppie omosessuali.\nNel 1996 il CCAR ha approvato una risoluzione che approva il matrimonio civile tra persone dello stesso sesso; tuttavia, questa stessa risoluzione ha anche fatto per\u00f2 una distinzione tra matrimoni civili e matrimoni religiosi; questa risoluzione ha cos\u00ec affermato:\nNel 1998 una \"Commissione ad hoc sulla sessualit\u00e0 umana\" ha emesso la sua relazione di maggioranza (11 a 1, 1 astensione) la quale ha affermato che la santit\u00e0 all'interno di un matrimonio ebraico \"pu\u00f2 essere presente anche nell'impegno assunto tra persone dello stesso sesso\" e che \"queste relazioni possono servire come fondamento di stabilit\u00e0 anche per tutte le altre famiglie ebraiche, aggiungendo cos\u00ec forza all'intera comunit\u00e0\". La relazione ha chiesto al CCAR di sostenere i rabbini nel celebrare i matrimoni omosessuali. In quello stesso anno il \"Responsa Committee\" del CCAR ha emesso una lunga ed articolata opinione rabbinica che ha offerto argomentazioni dettagliate a sostegno di entrambe le posizioni; se cio\u00e8 un rabbino possa officiare o meno ad una cerimonia d'impegno reciproco per le coppie omoessuali.\nNel marzo del 2000 il CCAR ha emesso una nuova risoluzione la quale afferma che sulla questione \"del rapporto di una coppia ebrea omosessuale degna di affermazione attraverso un appropriato rituale ebraico \u00e8 riconosciuta la divergenza di opinioni all'interno delle nostre file; pertanto sosteniamo la decisione di coloro che scelgono di officiare nei riti dell'unione per le coppie dello stesso sesso e sosteniamo anche la decisione di coloro che non lo fanno\".\nSempre nel 2000 l'\"Hebrew Union College-Jewish Institute of Religion\" ha istituito l'\"Institute for Judaism, Sexual Orientation &amp; Gender Identity\" per \"educare gli studenti sulle questioni lesbiche, gay, bisessuali e transgender e per aiutarli a sfidare ed eliminare l'omofobia e l'eterosessismo; per imparare ad avere strumenti per poter trasformare le comunit\u00e0 che incontrano ad essere sempre pi\u00f9 inclusive ed accoglienti nei confronti degli ebrei LGBT\". Questo \u00e8 il primo ed unico istituto del suo genere nel mondo ebraico.\nNel 2003 l'\"Union for Reform Judaism\" ha retroattivamente applicato la sua politica sui diritti dei gay e delle lesbiche anche alla comunit\u00e0 bisessuale e transessuale, emanando una risoluzione intitolata \"Support for the Inclusion and Acceptance of the Transgender and Bisexual Communities\".\nIn quello stesso anno le donne dell'ebraismo riformato hanno rilasciato una dichiarazione che descrive il loro sostegno ai diritti umani e civili e alle lotte delle comunit\u00e0 bisessuali e transessuali, affermando: \"le donne del riformismo ebraico chiedono la protezione dei diritti civili da ogni forma di discriminazione contro gli individui bisessuali e transgender, chiede che tale legislazione consenta agli individui transgender di essere considerati legalmente sotto l'identit\u00e0 di genere a cui sentono di appartenere e invita le sorelle a tenere programmi informativi sulle comunit\u00e0 transessuali e bisessuali\".\nNel 2009 \u00e8 stato pubblicato \"Siddur Sha'ar Zahav\", il primo libro di preghiera completo per affrontare le vite e i bisogni sia degli ebrei LGBTQ praticanti sia di quelli eterosessuali.\nNel 2014 il CCAR ha aderito ad una causa che impugna il divieto espresso dalla Carolina del Nord al matrimonio tra persone dello stesso sesso, la prima aperta opposizione di una fede in America contro i divieti delle nozze tra coppie omosessuali.\nAriel Naveh fu nel 2014 il primo studente rabbinico dichiaratamente omosessuale a concludere i propri studi all'Hebrew Union College di Cincinnati, dopo aver trascorso il primo anno a Gerusalemme.\nNel 2015 la rabbina Denise Eger \u00e8 diventata la prima presidentessa apertamente lesbica del CCAR.\nIn quello stesso anno \u00e8 stato pubblicato il libro di preghiera ebraica \"Mishkan HaNefesh\" (santuario dell'anima); esso sostituisce un verso del precedente libro di preghiera del movimento riformato \"Cancelli del pentimento\", che menzionava specificamente la gioia di una sposa e dello sposo, con il verso \"gioia delle coppie sotto la tenda del matrimonio\" aggiungendovi anche una terza opzione riferita al modo in cui i fedeli sono chiamati nella \"Torah\", oltre al tradizionale maschile \"dalla casa del figlio\" anche il femminile \"figlia\".\nSempre nel 2015, la rivista ebraica \"The Forward\" menzion\u00f2 la rabbina Lisa Grushcow, canadese a capo del tempio Emanu-El-Beth Sholom di Montreal, come una delle pi\u00f9 influenti personalit\u00e0 dell'ebraismo statunitense, in quanto divorziata e madre di due figlie, e fra le poche donne in Canada giunte ad occupare il ruolo di rabbino capo.\nNel 2019, Daniel Landes, ex direttore del Pardes Institute of Jewish Studies di Gerusalemme e di New York, fondatore del movimento Yashrut, fu la prima persona dichiaratamente gay ad essere ordinata come rabbino ortodosso. Nel mese di luglio ordin\u00f2 rabbino dell'ebraismo ortodosso uno studente omossesuale, al quale la yeshivah da lui frequentata aveva negato questa possibilit\u00e0.\nEbraismo ricostruzionista.\nIl movimento dell'ebraismo ricostruzionista vede l'omosessualit\u00e0 e la bisessualit\u00e0 come espressioni normali della sessualit\u00e0 e accoglie i gay, i bisessuali e le lesbiche nelle comunit\u00e0 ricostruzioniste per partecipare pienamente a tutti gli aspetti della vita comunitaria. Dal 1985 il Reconstructionist Rabbinical College ha ammesso apertamente i candidati gay, bisessuali e lesbiche ai loro programmi rabbinici e cantoriali. Nel 1993 una commissione apposita ha fatto pubblicate \"Homosexuality and Judaism: The Reconstructionist Position\".\nLa \"Reconstructionist Rabbinical Association\" (RRA) incoraggia i suoi membri a eseguire i matrimoni e le cerimonie di impegno tra persone dello stesso sesso, anche se la RRA non richiede ai suoi membri di officiarvi. Nel 2007 l'Associazione ha eletto come suo presidente Rabbi Toba Spitzer, la prima persona apertamente LGBT scelta per dirigere un'associazione rabbinica negli Stati Uniti.\nNel 2013 l'Associazione ha eletto il presidente Rabbi Jason Klein, il primo uomo dichiaratamente gay scelto per dirigere un'associazione rabbinica nazionale di una delle principali denominazioni ebraiche negli Stati Uniti. [70]\nSempre nel 2013 la donna rabbino Deborah Waxman \u00e8 stata eletto presidente del \"Reconstructionist Rabbinical College\"; ella \u00e8 la prima donna e la prima lesbica dichiarata a guidare un'unione congregazionale ebraica ed il primo rabbino e la prima lesbica a guidare un seminario ebraico. Il Collegio \u00e8 difatti sia un'unione congregazionale che un seminario.\nRinnovamento giudaico.\nIl rinnovamento giudaico \u00e8 un movimento recente che cerca di rilanciare l'ebraismo moderno con pratiche di kabbalah, di chassidismo, musicali e meditative; si descrive come \"un movimento mondiale e transdenominazionale fondato sulle tradizioni profetiche e mistiche del giudaismo\". Il movimento ordina persone di tutti gli orientamenti sessuali sia come rabbini sia come Chazzan (cantori).\nNel 2005 Eli Cohen \u00e8 diventato il primo rabbino dichiaratamente gay ordinato dal movimento, seguito da Chaya Gusfield e da Lori Klein nel 2006, che sono diventati le prime due donne rabbino apertamente lesbiche ordinate dal movimento. Nel 2007 Jalda Rebling, nata ad Amsterdam e ora residente in Germania, \u00e8 diventata la prima Chazzan apertamente lesbica ordinata dal movimento..\nNel 2011 l'attivista dei diritti bisessuali Debra Kolodny \u00e8 stata ordinata come rabbino dal movimento e assunto alla carica per la congregazione \"P'nai Or\" di Portland.\nLa \"Dichiarazione dei principi\" promossa da \"ALEPH\", dall'\"alleanza per il rinnovamento ebraico\", da \"OHALAH\" e dall'\"Associazione Pastori rabbinici\" afferma: \"accogliamo e riconosciamo la santit\u00e0 di ogni individuo indipendentemente dall'orientamento sessuale o dall'identit\u00e0 di genere. Riconosciamo le espressioni rispettose e reciproche della sessualit\u00e0 umana tra adulti come espressioni potenzialmente sacre dell'amore divino e pertanto ci sforziamo di accogliere una serie di costellazioni di relazioni intime e di forme familiari, tra cui le relazioni gay, lesbiche e eterosessuali, nonch\u00e9 le persone che scelgono di rimanere single\".\nEbraismo laico umanista.\nL'ebraismo laico umanista \u00e8 un movimento che offre un'alternativa di nonteismo all'interno della vita ebraica contemporanea. Nel 2004 la \"Society for Humanistic Judaism\" ha emesso una risoluzione che sostiene \"\"il riconoscimento giuridico del matrimonio e del divorzio tra gli adulti dello stesso sesso\", affermando inoltre \"il valore del matrimonio tra due adulti impegnati con il suo senso di obblighi, responsabilit\u00e0 e conseguenze\"\".\nNel 2010 si impegnarono a parlare contro il bullismo omofobico. L'Associazione dei rabbini umanistici ha anche rilasciato una dichiarazione pro-LGBT intitolata \"In sostegno di diverse sessualit\u00e0 e identit\u00e0 di genere\"; essa \u00e8 stata adottata nel 2003 e pubblicata nel 2004.\nAttivit\u00e0 pro-LGBT.\nI sostenitori ebraici dei diritti LGBT nel mondo e il rabbinato simpatizzante hanno creato diverse istituzioni all'interno della vita comunitaria per ospitare i parrocchiani gay, lesbiche, bisessuali e transgender. \"Beth Chayim Chadashim\", fondato nel 1972 a West Los Angeles, \u00e8 stata la prima sinagoga esplicitamente orientata al mondo LGBT e riconosciuta dall'ebraismo riformato; essa ha portato alla creazione di una serie di congregazioni non-ortodosse su linee simili, tra cui la \"Congregation Beit Simchat Torah \" a New York, \"Bet Mishpachah\" a Washington e \"Congregation Or Chadash\" a Chicago. Beth Chayim Chadashim si concentra ora sull'intero movimento LGBT, piuttosto che solo sui gay e sulle lesbiche.\nSono stati creati anche servizi e cerimonie LGBT specifiche interne alla cultura religiosa ebraica, che vanno dall'Haggadah per Pesach ad uno speciale \"Shabbat Seder di Stonewall Inn\".\nNell'ottobre del 2012 \u00e8 stato lanciato un progetto di storia orale che illustra la vita di persone ebree bisessuali, lesbiche, gay e transgender nel Regno Unito dal 1950 fino ai giorni nostri; si tratta del primo archivio britannico di storia bisessuale, lesbica, gay e transgender ebraica.\nIl \"ONE National Gay &amp; Lesbian Archives\" di West Hollywood - fondato nel 1952 - possiede, tra l'altro, la \"Twice Blessed Collection\"; essa \u00e8 costituita da materiali che documentano l'esperienza ebrea lesbica, gay, bisessuale e transgender tra il 1966 e il 2000, raccolti dagli \"Jewish Gay, Lesbian, Bisexual, and Transgender Archives\" fondati e gestiti da Johnny Abush\".\nLa ricerca recente compiuta dalla specializzata in psicologia socioculturale, professoressa Chana Etengoff del \"Barnard College\", ha evidenziato i vantaggi terapeutici delle petizioni LGBTQ rivolte ai leader religiosi, compresi la formazione di senso, l'azione sociale, la rappresentanza e l'empowerment.\nVoci correlate.\nIl documentario \u00e8 stato mostrato in diverse sinagoghe ortodosse moderne e ha stimolato il dibattito sulla possibilit\u00e0 di una maggiore accettazione dell'omosessualit\u00e0 all'interno della societ\u00e0 ortodossa."}
{"id": "369321", "revid": "104458", "url": "https://it.wikipedia.org/wiki?curid=369321", "title": "M\u00fchleberg", "text": "M\u00fchleberg (toponimo tedesco) \u00e8 un comune svizzero di 2\u00a0974 abitanti del Canton Berna, nella regione di Berna-Altipiano svizzero (circondario di Berna-Altipiano svizzero); ha lo status di citt\u00e0.\nGeografia fisica.\nComprende una parte del Lago di Wohlen.\nStoria.\nNel 1869 le localit\u00e0 di Aumatt, Buttenried, Horn, Niederruntigen e Rewag, fino ad allora frazioni di Radelfingen, furono assegnate a M\u00fchleberg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nSul suo territorio sorge la centrale nucleare di M\u00fchleberg.\nInfrastrutture e trasporti.\nM\u00fchleberg \u00e8 servita dalle stazioni di G\u00fcmmenen e di Rossh\u00e4usern sulla ferrovia Berna-Neuch\u00e2tel. La stazione di G\u00fcmmenen era capolinea sino al 1993 della Sensetalbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "369322", "revid": "104458", "url": "https://it.wikipedia.org/wiki?curid=369322", "title": "Frauenkappelen", "text": "Frauenkappelen (toponimo tedesco) \u00e8 un comune svizzero di 1\u00a0218 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nGeografia fisica.\nIl territorio di Frauenkappelen si affaccia sul Lago di Wohlen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "369323", "revid": "297059", "url": "https://it.wikipedia.org/wiki?curid=369323", "title": "\u0393-idrossibutirrato", "text": ""}
{"id": "369324", "revid": "21880", "url": "https://it.wikipedia.org/wiki?curid=369324", "title": "Insetto stecco", "text": ""}
{"id": "369325", "revid": "6923", "url": "https://it.wikipedia.org/wiki?curid=369325", "title": "Golaten", "text": "Golaten (toponimo tedesco) \u00e8 un comune svizzero di 309 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "369331", "revid": "104458", "url": "https://it.wikipedia.org/wiki?curid=369331", "title": "Wileroltigen", "text": "Wileroltigen (toponimo tedesco; in francese \"Ostranges\", desueto) \u00e8 un comune svizzero di 357 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "369334", "revid": "125470916", "url": "https://it.wikipedia.org/wiki?curid=369334", "title": "Omosessualit\u00e0 e islam", "text": "Non esiste nell'Islam un concetto analogo a quello di omosessualit\u00e0, nel senso di un'identit\u00e0 astratta e unica. Al contrario, le espressioni sessuali fra lo stesso sesso si manifestano in modi diversi e separati, che non sono trattati nello stesso modo, n\u00e9 da un'angolazione legale e giuridica n\u00e9 da un punto di vista sociale.\nInnanzitutto, va detto che l'Islam si occupa di giudicare e valutare i comportamenti piuttosto che i desideri sessuali. In particolare, nell'Islam viene condannato il rapporto anale \u2013 con uomini o donne indifferentemente\u00a0\u2013 condotta identificata come un peccato molto grave. Il concetto stesso di orientamento omosessuale non trova riconoscimento n\u00e9 applicazione nella legge islamica.\nEsempi.\nPer la parte prevalente degli studiosi islamici, il rapporto anale viene immaginato inseparabile dal coinvolgimento di sentimenti e implicherebbe una divisione di ruolo tra dominazione e sottomissione: ci\u00f2 andrebbe in totale contraddizione alla fede islamica, poich\u00e9 l'essere umano sa che la dominazione \u00e8 qualcosa a cui l'Eterno, e Lui soltanto, pu\u00f2 accedere. Mai un essere umano pu\u00f2 dominarne un altro nell'universo terreno, che l'Onnipotente ha creato e che pu\u00f2 in esclusiva assoluta dominare. La sottomissione stessa, di conseguenza, diventa un atto possibile solo di fronte a Dio. In questo sta il pi\u00f9 profondo dei significati della religione islamica (\"Islam\" stesso, in arabo, significa infatti \"sottomissione\").\nIl concetto di \"orientamento\" sessuale \u00e8 inammissibile nell'Islam, in quanto trasgressione dalla connessione spirituale che lega tutti e tutto nell'universo. Orientarsi sessualmente significherebbe chiudersi in una visione fisica della vita, a dispetto di quella spirituale: per questo l'attrazione deve avvenire innanzitutto a livello spirituale e trascendentale, poich\u00e9 ogni essere umano \u00e8 uno spirito che occupa un corpo; lo spirito in s\u00e9, la vera natura umana, non \u00e8 n\u00e9 donna n\u00e9 uomo, non \u00e8 n\u00e9 bianco n\u00e9 nero, n\u00e9 ricco n\u00e9 povero. Tutti gli spiriti sono uguali, e non devono in alcun modo accentuare le differenze tra due corpi: in questo si ritrova il fatto che l'Islam, come molte religioni, lavora nell'anelare dello spirito a un livello superiore rispetto a quello terreno.\nTerminologicamente, un rapporto tra due uomini \u00e8 definito \"liw\u0101t\" (rapporto anale), sia esso tra uomo e ragazzo, due uomini adulti o tra uomo e donna: quale che sia il caso, l'Islam non lo accetta e lo proibisce espressamente. L'uomo \u00e8 conosciuto come \"l\u016b\u1e6d\u012b\", un'espressione che etimologicamente si riallaccia al biblico Lot e che pu\u00f2 tradursi come \"sodomita\".\nAd esempio, si narra che il giurista hanbalita Ibn al-Jawz\u012b (?\u20131200) abbia detto \nQuesta sembra esprimere l'opinione, che alcuni ritengono propria di alcuni intellettuali dei secoli passati, che l'omofobia - ma bisogna rilevare che questo termine e questo concetto, di invenzione recente, erano allora inesistenti e addirittura impossibili, in accordo con la chiara spiegazione iniziale di come nell'islam sia addirittura assente il concetto stesso di omosessualit\u00e0 - fosse un sentimento da condannare, quasi da emarginare \u2013 una visione che per molti aspetti stride con la moderna idea, pi\u00f9 conservatrice, di relazione sessuale.\nNondimeno, l'atto di \"liw\u0101t\" (sodomia, per l'appunto) viene condannato, e agli uomini viene consigliato di stare molto attenti all'attrazione che possono provare verso un giovane maschio, chiedendo loro di concentrarsi su una donna attraverso delle raccomandazioni di ordine religioso, improntate sulla resistenza alla tentazione.\nMaometto invit\u00f2 i suoi seguaci a \"diffidare dei giovani imberbi, perch\u00e9 sono una fonte di danno pi\u00f9 grande delle giovani vergini.\" Allo stesso modo, l'Im\u0101m e studioso di legge Sufy\u0101n al-Thawr\u012b (?\u2013783) si dice sia scappato dalle terme un giorno, asserendo a proposito della tentazione sessuale che \"se ogni donna ha un demone che l'accompagna, allora un bel giovane ne ha diciassette\".\nL'amore tra uomini divent\u00f2 un crimine punibile (nella vita) solo se veniva consumato - e veniva sorpreso nel praticarlo, il che richiede la testimonianza di quattro uomini o di otto donne. Se non si veniva sorpresi nel compiere atti omosessuali, comunque, si veniva ugualmente puniti tra le fiamme dell'inferno.\nStoricamente la pena \u00e8 stata meno severa delle sue controparti abramitiche: il Giudaismo e il Cristianesimo. Nel Corano \u00e8 scritto che se una persona commette un peccato pu\u00f2 pentirsi e avere la sua vita salva, nonostante ci\u00f2 ci sono degli \"\u02bea\u1e25\u0101d\u012bth\" che prescrivono la pena di morte. Sembra che questo sia parte di un climax che giunger\u00e0 alla proibizione cos\u00ec come \u00e8 stato con l'alcol e il gioco d'azzardo. Le prime culture islamiche, specialmente quelle in cui l'omosessualit\u00e0 era radicata nelle loro culture pagane, furono acclamate per la loro cultura nell'estetica omosessuale.\nIbn \u1e24azm, Ibn Da\u02bfud, al-Mu\u02bftamid, Ab\u016b Nuw\u0101s e molti altri scrissero molto e apertamente dell'amore tra uomini. Tuttavia, perch\u00e9 la trasgressione sia provata, almeno quattro uomini o otto donne devono testimoniare contro l'accusato, rendendo in questo modo molto difficile perseguire coloro che non rimangono casti nella \"privacy\" della propria casa.\nIl significato dato a \"rapporto omosessuale\" \u00e8 rapporto sessuale tra due o pi\u00f9 uomini, o rapporto sessuale tra due o pi\u00f9 donne. Non comprende la masturbazione, e non ha nemmeno niente a che fare con le polluzioni notturne; entrambi questi aspetti, anche non essendo punibili stando alla Shar\u012b\u02bfa, sono comunque considerati invalidanti e richiedono che il musulmano si lavi completamente prima della sua prossima preghiera.\nTeorie particolari.\nSecondo Khaled El-Rouayheb, la tolleranza nei confronti dei casti rapporti amorosi pederastici, diffusi sin dal IX secolo (testimoniati dalla letteratura e dalla tradizione di diverse epoche) fu letteralmente spazzata via dall'adozione della morale impressa sulla borghesia dell'Inghilterra vittoriana (met\u00e0 XIX secolo), che gi\u00e0 aveva trasformato l'etica sessuale europea e si apprestava a rivoluzionare i costumi dell'occidentalizzata \u00e9lite musulmana ottomana (El-Rouayheb, 2005, p.\u00a0156).\nTuttavia, occorre comunque riconoscere la presenza di una corrente interpretativa oggi ampiamente minoritaria che considera l'omosessualit\u00e0 come una normale espressione del sentimento umano, senza collegarvi alcun giudizio negativo. Se gli studiosi che si esprimono in tale senso sono numerosi, il pi\u00f9 noto tra loro \u00e8 l'imam Daayiee Abdullah.\nStoria dell'omosessualit\u00e0 nella societ\u00e0 islamica.\nL'omosessualit\u00e0 nel Corano.\nSecondo la maggioranza degli studiosi, il Corano direbbe chiaramente che i rapporti omosessuali sono proibiti.\nLa traduzione di Abdullah Yusuf Ali del Corano dice nella \"s\u016brat\" al-A\u02bfr\u0101f:\nS\u016brat \"al-Shu\u02bfar\u0101\u02be\" (dal versetto 165):\nS\u016brat \"al-Naml\" (dal versetto 55):\nS\u016brat \"al-Ankabut\" (dal vers. 28):\nS\u016brat \"al-Nis\u0101\u02be\", (dal vers. 15):\nVedi anche Khalil el-Mumni\nUna parte minoritaria degli studiosi afferma, al contrario, che il Corano proibirebbe solo il sesso omosessuale non consenziente, interpretando in maniera differente i riferimenti al \"popolo di Lut\".\nL'interpretazione canonica della Sura IV-\"al-Nis\u0101\u02be\" (lett. \"Le Donne\") ritiene che si tratti della condanna dell'omosessualit\u00e0, basandosi sul fatto che il testo utilizza il genere maschile al numero duale. Secondo l'esegesi di \u1e6cabar\u012b (IV, 296 e ss.), invece, il verso si riferirebbe ad un uomo ed una donna non sposati, caso per il quale la legge coranica contempla una pena molto pi\u00f9 mite.\nLa Sura XXIX-\"al-Ankabut\" (lett. \"Il ragno\"), al v.29 inizia con un riferimento alla \"concupiscenza fra maschi\", esteso al brigantaggio e al comportamento scandaloso in pubblico.\nL'omosessualit\u00e0 nella Shar\u012b\u02bfa.\nLa Shar\u012b\u02bfa - nelle sue costituenti coraniche e della Sunna - \u00e8 la legge dell'Islam.\nNonostante ci sia un certo consenso riguardo al fatto che rapporti sessuali fra persone dello stesso sesso siano in violazione della Shar\u012b\u02bfa, ci sono differenze di opinione tra gli studiosi dell'Islam per quanto riguarda le punizioni, l'opera di riforma, e quali siano le prove che generalmente richieste prima che la pena fisica abbia luogo.\nNell'Islam sunnita ci sono otto \"madh\u0101hib\", o scuole legali, di cui solo quattro sono attualmente esistenti: la hanafita, la malikita, la sciafeita e la hanbalita. La principale scuola sciita \u00e8 chiamata giafarita, ma ci sono anche la zaydita e la ismailita. Pi\u00f9 di recente, molti gruppi hanno rifiutato la tradizione a favore dell'ijtih\u0101d, o interpretazione individuale. Di queste scuole, secondo Michael Mumisa, dell'istituto Al Mahdi di Birmingham:\n\u00c8 importante notare che la pena di un adultero richiede che ci siano quattro testimoni perch\u00e9 possa essere eseguita. Analogamente tutte le scuole richiedono la testimonianza di quattro uomini per applicare la pena prevista per i rapporti omosessuali. Tuttavia se pu\u00f2 essere presentata una prova oggettiva (come test del DNA, fotografie, ecc.), si pu\u00f2 rendere effettiva la pena senza i quattro testimoni.\nSecondo lo studioso dell'Islam moderno Y\u016bsuf al-Qarad\u0101w\u012b:\nL'Islam ammira molto l'atto sessuale, come sacro rapporto spirituale. Pertanto aggravare la pena e presentare i quattro testimoni, sarebbe un atto di oscenit\u00e0, che \u00e8 un'offesa per la moralit\u00e0 del resto della societ\u00e0.\nL'omosessualit\u00e0 nelle leggi delle nazioni islamiche contemporanee.\nI rapporti omosessuali portano ufficialmente alla pena di morte in sette Stati a maggioranza islamica: Arabia Saudita, Iran, Nigeria, Mauritania, Pakistan, Somalia, Yemen e Afghanistan.\nLa situazione legale degli Emirati Arabi Uniti non \u00e8 chiara. In molti Stati a maggioranza islamica, come il Qatar, l'Algeria e le Maldive, l'omosessualit\u00e0 \u00e8 punita con il carcere, con pene pecuniarie, o pene corporali. In alcuni Stati a maggioranza musulmana, come la Turchia, Azerbaigian, la Giordania o il Mali, i rapporti omosessuali non sono specificamente proibiti dalla legge. \nIn Egitto uomini apertamente gay sono stati oppressi perch\u00e9 vanno contro le leggi della moralit\u00e0 pubblica.\nIn Arabia Saudita, la pena pi\u00f9 alta riservata agli omosessuali \u00e8 l'esecuzione pubblica, ma pi\u00f9 frequenti sono altre pene (ad esempio pene pecuniarie, incarcerazione, frustate, ecc.). Le retate contro gli omosessuali sono in genere organizzate per reprimere l'immigrazione clandestina.\nLo Stato che ha il pi\u00f9 alto numero di esecuzioni capitali di omosessuali \u00e8 l'Iran. Dalla rivoluzione islamica in Iran, il governo iraniano ha mandato a morte pi\u00f9 di 4.000 persone accusate di rapporti omosessuali. In Afghanistan dopo il ritorno dei Talebani al potere, l'omosessualit\u00e0, che prima era un crimine punibile con sanzioni monetarie e incarcerazione, ora prevede la pena di morte .\nMolte organizzazioni internazionali per i diritti umani, come Human Rights Watch e Amnesty International, condannano le leggi che considerano i rapporti omosessuali tra adulti consenzienti un crimine. Dal 1994 la commissione per i diritti umani delle Nazioni Unite ha anche dichiarato che leggi di questo genere violano anche il diritto alla privacy garantito dalla Dichiarazione universale dei diritti dell'uomo e dal patto internazionale sui diritti civili e politici. Comunque, molti Stati a maggioranza musulmana insistono nel dire che queste leggi sono necessarie per preservare la virt\u00f9 e la moralit\u00e0 islamiche.\nGli unici paesi a maggioranza islamica che prevedono leggi contro l'omofobia al momento sono: Albania, Kosovo e Bosnia ed Erzegovina.\nAlcuni musulmani sono critici riguardo alle sanzioni previste contro l'omosessualit\u00e0. Le ragioni dei musulmani contro la pena per l'omosessualit\u00e0 includono il fatto che alcune scuole legali (per esempio, la hanafita) la considerano ingiustificata, che non \u00e8 specificata la pena capitale per l'omosessualit\u00e0 nel Corano, l'idea che la pena sia eccessivamente brutale, e l'opposizione all'idea che leggi dello Stato debbano essere fondate sulla religione. Anche l'introduzione della pandemia di AIDS nel mondo musulmano ha fatto scaturire altre discussioni sullo stato legale dell'omosessualit\u00e0, dato che le sanzioni legali contro l'omosessualit\u00e0 hanno reso difficile la presenza di ogni programma educativo diretto alle categorie ad alto rischio di contagio.\nMentre le esecuzioni e altre sanzioni criminali limitano ogni movimento pubblico per i diritti gay, \u00e8 impossibile apporre sanzioni criminali a ogni omosessuale che vive in uno Stato musulmano, e tutti sono a conoscenza del fatto (ad esempio gli stranieri in vacanza) che alcuni giovani uomini sperimenteranno relazioni omosessuali come sfogo per i desideri sessuali nati da un amore naturale per lo stesso sesso. Queste relazioni omosessuali discrete e casuali, permettono agli uomini di avere rapporti prematrimoniali con un basso rischio di incorrere nelle sanzioni sociali e legali a cui dovrebbero sottostare se fossero stati coinvolti in un adulterio o in un rapporto esterno al matrimonio con una donna (in questo caso \u00e8 pi\u00f9 facile essere scoperti, dato che la donna potrebbe rimanere incinta o sperare di obbligare l'uomo a sposarla). Molti di questi uomini non si considerano gay o bisessuali dato che questi sono orientamenti sessuali. I musulmani fanno attenzione a non utilizzare queste etichette, ma le definizioni menzionate precedentemente.\nUn problema collegato all'attuazione delle leggi contro l'omosessualit\u00e0 \u00e8 che gli uomini sono incoraggiati a sviluppare amicizie intime con altri uomini, e le donne sono incoraggiate a sviluppare amicizie intime con altre donne, e cos\u00ec come conseguenza l'amore omosessuale sembra essere incoraggiato (ma non lo \u00e8 il desiderio).\nDato che la legge islamica richiede che un certo numero di testimoni (variabile a seconda che essi siano uomini o donne) dell'atto omosessuale testimonino davanti ai giudici, e l'Islam reputa davvero molto importante la privacy domestica, ne risulta che le relazioni omosessuali che avvengono nel privato sono, in teoria, fuori dal controllo della legge, a meno che non vengano rese pubbliche come accade nei casi in cui si \u00e8 anche accusati di oscenit\u00e0, furto, minaccia, assassinio, ecc."}
{"id": "369338", "revid": "4106", "url": "https://it.wikipedia.org/wiki?curid=369338", "title": "Pleudihen", "text": ""}
{"id": "369339", "revid": "11684", "url": "https://it.wikipedia.org/wiki?curid=369339", "title": "Sindrome da immunodeficienza acquisita", "text": ""}
{"id": "369340", "revid": "228587", "url": "https://it.wikipedia.org/wiki?curid=369340", "title": "Di Pietro", "text": ""}
{"id": "369353", "revid": "1297654", "url": "https://it.wikipedia.org/wiki?curid=369353", "title": "Luigi Ademollo", "text": "Biografia.\nDi famiglia originaria di Varese, nacque a Milano e giovanissimo si iscrisse all'Accademia di Belle Arti di Brera, dove insegnavano, il Traballesi, l'Albertolli e il Piermarini. Lasciata Milano nel 1783, pass\u00f2 per brevissimo tempo in Piemonte ed arriv\u00f2 nel medesimo anno a Roma, dove lavor\u00f2 subito come pittore. Dal 1788 fu attivo anche a Firenze per eseguire nel 1789 decorazioni nel Teatro della Pergola; ma continu\u00f2 a lavorare pure a Roma, alternando la sua presenza in entrambe le citt\u00e0. Sempre nel 1789 fu nominato Professore presso l'Accademia di Belle Arti di Firenze.\nNel 1792 spos\u00f2 a Roma la ferrarese Margherita Cimballi, da cui ebbe numerosi figli tra i quali Agostino Ademollo. Lavor\u00f2 molto tra Roma, dove tenne la famiglia, in via Condotti, il Granducato di Toscana e il Ducato di Lucca, affrescando palazzi, ville e chiese.\nEbbe un considerevole successo grazie alle sue capacit\u00e0 di decoratore accompagnata da una considerevole cultura letteraria. Intervenne nella cappella di Palazzo Pitti ed in varie sale dello stesso palazzo, alla basilica della Santissima Annunziata, in San Giuseppe, in Sant'Ambrogio, nei palazzi Pucci, Guadagni, Incontri e Capponi, lavorando anche per chiese nel bergamasco e nel bresciano, a Lucca, Livorno, Pisa. Nel 1794 affresca, con soggetti mitologici ed epici ellenistici, i saloni del piano nobile e la cappella interna di Palazzo Venturi Gallerani a Siena.\nNel Ducato di Lucca, in particolare, fu tra i protagonisti del rinnovamento degli interni del palazzo Ducale voluto dalla Duchessa Maria Luisa di Borbone. A lui si deve il grande salone oggi noto appunto come \"Salone dell'Ademollo\".\nNel Granducato di Toscana, a Livorno esegu\u00ec le decorazioni neoclassiche del Teatro San Marco, andate perdute durante i bombardamenti aerei della seconda guerra mondiale; si interess\u00f2 anche alla realizzazione degli affreschi per la chiesa di Santa Caterina, ma la sua proposta, ritenuta troppo costosa, fu rifiutata. Sempre a causa dei medesimi eventi bellici, sono andati perduti gli affreschi eseguiti nella Cappella della Concezione, nel Duomo di Livorno. Nel pisano lavor\u00f2 a Pomarance, a Palaia, a Santa Maria a Monte. Ad Arezzo esegu\u00ec affreschi con scene del \"Vecchio e Nuovo Testamento\", nel contado lavor\u00f2 a Lucignano e a Monte San Savino: qui nella chiesa della Compagnia del Suffragio esegu\u00ec nel 1821 il ciclo pittorico che la decora, raffigurante la \"Deposizione dalla Croce con la Santissima Trinit\u00e0 e angeli\" e \"Scene del Nuovo Testamento\" nelle pareti laterali e nelle volte.\nSi dedic\u00f2 oltre che all'affresco, al disegno, alla tempera, al dipinto ad olio ed all'acquaforte.\nMor\u00ec a Firenze l'11 febbraio 1849."}
{"id": "369354", "revid": "92723", "url": "https://it.wikipedia.org/wiki?curid=369354", "title": "Battistero di San Giovanni (Siena)", "text": "Il Battistero di San Giovanni si trova nell'omonima piazza della citt\u00e0 toscana di Siena, al di sotto delle campate finali del coro del Duomo di Siena. Si raggiunge dalla scalinata di piazza San Giovanni.\nStoria.\nNel 1317 l'Opera del Duomo decise di allungare il coro del Duomo di due campate. Essendo per\u00f2 la parete di fondo del coro gi\u00e0 a ridosso di una discesa scoscesa, l'unico modo era costruire sotto un nuovo edificio il cui soffitto supportasse il pavimento delle nuove campate del coro del Duomo. Si decise quindi di costruire un nuovo battistero in sostituzione di quello vecchio. I lavori vennero affidati all'allora capomastro dell'Opera Camaino di Crescentino, padre del pi\u00f9 famoso Tino di Camaino. I lavori vennero ultimati nel 1325.\nNel 1355-1382 il monumento venne provvisto di una facciata marmorea, in puro stile gotico senese, a opera di Domenico di Agostino, anche se i lavori vennero interrotti nel 1382 lasciando incompiuta la parte superiore e priva di rifiniture quella inferiore.\nNel secolo successivo il battistero si arricch\u00ec del fonte battesimale posto al centro, il pezzo pi\u00f9 pregiato dell'intero monumento e opera di vari artisti tra cui Donatello e Jacopo della Quercia, e degli affreschi sulle volte e sull'abside a opera principalmente di Lorenzo di Pietro detto \u201cil Vecchietta\u201d.\nDescrizione.\nFacciata.\nLa facciata incompiuta \u00e8 prevalentemente in marmo bianco e continua, verso l'alto, fino a coprire gran parte dell'abside del Duomo. \u00c8 tripartita da quattro grandi pilastri e presenta tre portali strombati, coronati da archetti pensili e una cornice. Tre bifore superiori illuminano l'aula, anche se quella centrale \u00e8 tamponata dal XVI secolo. Il pavimento davanti ai portali ha mosaici a graffito e commesso marmoreo, oggi consunti, relativi al tema del battesimo. Quello a sinistra \u00e8 di Bartolomeo di Mariano (1450), e gli altri due sono su disegno di Antonio Federighi (1451).\nInterno.\nLa sala rettangolare \u00e8 divisa da due colonne in tre navate a due campate ciascuna, per un totale di sei ambienti coperti da volte a crociera ogivali. Contiene una sola abside.\nFonte battesimale.\nAl centro \u00e8 presente il fonte battesimale esagonale, opera di grande pregio, fondamentale esempio della scultura rinascimentale del primo Quattrocento. Realizzata in marmo, bronzo e smalto, tra il 1417 e il 1431, vi lavorarono i maggiori scultori del tempo: Donatello (autore della formella del \"Banchetto di Erode\" e delle statue della \"Fede\" e della \"Speranza\"), Lorenzo Ghiberti (\"Cattura del Battista\" e \"Battesimo di Cristo\"), Giovanni di Turino, Goro di Neroccio e Jacopo della Quercia (autore della statua del \"Battista\" sulla sommit\u00e0 e altre figure).\nAffreschi.\nGli affreschi, che decorano completamente le volte, rappresentano un ampio ed articolato ciclo religioso, tra i migliori del Quattrocento senese.\nLe due volte laterali della prima campata raffigurano otto dei dodici \"Apostoli\" e sono attribuite al pittore bolognese Agostino di Marsiglio, di incerta datazione. La volta centrale della stessa campata fu invece affrescata dal Vecchietta a partire dal 1450 e raffigura i quattro restanti apostoli.\nLe tre volte della seconda campata sono state invece affrescate interamente dal Vecchietta, sempre a partire dal 1450 e raffigurano gli \"Articoli del Credo\", secondo il Simbolo Apostolico, cio\u00e8 la professione di fede richiesta per l'ammissione al Battesimo. Le scene degli \"Articoli del Credo\" sono dodici, quattro per ogni campata. In quella a sinistra si trovano \"Dio Padre\", \"Ges\u00f9 Cristo\", l\"Annunciazione\" e la \"Flagellazione\"; in quella centrale la \"Discesa agli Inferi\", l\"Ascensione di Cristo\", il \"Giudizio Universale\" e la \"Pentecoste\"; in quella di destra \"Allegoria della Chiesa\", \"Confessione\", \"Resurrezione dei morti\" e \"Paradiso\".\nDel Vecchietta sono anche \"la Madonna in gloria tra angeli\" sull'arcone absidale e gli affreschi dell'abside in basso con l\"Annunciazione\", la \"Flagellazione di Cristo\" e l\"Andata al Calvario\" (affrescata dopo le volte). Nel catino absidale, sopra i tre citati affreschi del Vecchietta, si trovano tre spicchi affrescati nel 1447 dal pittore bolognese di cultura tardogotica Michele di Matteo Lambertini, che rappresentano l\"Orazione nell'orto\", la \"Crocifissione\" e la \"Piet\u00e0\". Sebbene opere stilisticamente attardate, sono considerate tra i capolavori di questo artista.\nDue lunette decorano le pareti di fondo ai lati dell'abside: a sinistra i \"Miracoli di sant'Antonio da Padova\" di Benvenuto di Giovanni (1460 circa) e a destra la \"Lavanda dei piedi\" di Pietro degli Orioli (1489).\nAltri arredi.\nSull'altare principale \u00e8 collocato il \"Battesimo di Ges\u00f9\" di Alessandro Franchi, tela moderna risalente al 1907. Sull'altare di destra \u00e8 presente un polittico di Giuseppe Catani del 1896 mentre su quello di sinistra troviamo una statua lignea, anch'essa moderna. Da qualche anno nel battistero si trova anche il polittico di Andrea Vanni con predella di Giovanni di Paolo gi\u00e0 nella chiesa di Santo Stefano alla Lizza (primo ventennio del XV secolo). Dalla stessa chiesa provengono anche la \"Visitazione\" di Rutilio Manetti del Seicento e la \"Piet\u00e0\" di Antonio Buonfigli del Settecento. Infine viene esposta una tela di Andrea e Raffaello Piccinelli, detti i Brescianini, con Il \"Battesimo di Ges\u00f9\" (1524) e una moderna di G.M. Morandi con \"l'apparizione della Madonna a San Filippo Neri\".\nAlcune statue marmoree provengono alla facciata e sono tutte di scuola trecentesca senese, pi\u00f9 o meno influenzate da Giovanni Pisano."}
{"id": "369359", "revid": "287204", "url": "https://it.wikipedia.org/wiki?curid=369359", "title": "Carlo Ademollo", "text": "Biografia.\nNipote del pittore milanese Luigi Ademollo, nel 1838 si iscrive all'Accademia di belle arti di Firenze, sotto la guida di Giuseppe Bezzuoli; partecipa alla Promotrice del 1848 con varie scene di costume contemporaneo. Appartenente a una famiglia di opinioni liberali (7 dei suoi cugini si arruolarono alla campagna di guerra del 1848 come volontari) rest\u00f2 come pittore un tradizionalista. Prese parte alla breve esperienza della Scuola di Staggia e pur frequentando il Caff\u00e8 Michelangelo non ader\u00ec al movimento dei Macchiaioli. \nTratt\u00f2 il paesaggio, cimentandosi in vedute dell'Appennino toscano o in scene di vita quotidiana (una \"Uscita della processione del Santissimo Sacramento\" \u00e8 ancora propriet\u00e0 della famiglia Ademollo). Document\u00f2 episodi risorgimentali, fra i quali si ricordano \"La breccia di Porta Pia\" (Milano, Museo del Risorgimento), \"Eccidio del lanificio Aiani\", \"L'ultimo assalto a San Martino\", \"L'incontro di Vittorio Emanuele II e Garibaldi a Teano\", \"L'esecuzione di Felice Orsini\" e svariati ritratti di personaggi storici dell'epoca. \nDopo aver seguito a proprie spese l'esercito operante nella campagna del 1859, mantenne una fitta corrispondenza con i personaggi coinvolti nei vari avvenimenti, domandando loro e ricevendone parecchi particolari che gli servirono per dipingere i suoi quadri; tra i dipinti risultanti da questa esperienza bellica vi \u00e8 la trilogia sulla morte di Anna Cuminello.\nParte della sua corrispondenza fu donata dal nipote Umberto Ademollo all'Istituto Centrale per la Storia del Risorgimento Italiano di Roma ed \u00e8 conservata nell'archivio. Nel medesimo Istituto \u00e8 esposto il ritratto di Adelaide Cairoli, una delle sue ultime opere."}
{"id": "369361", "revid": "287204", "url": "https://it.wikipedia.org/wiki?curid=369361", "title": "Contea di Taurage", "text": ""}
{"id": "369362", "revid": "287204", "url": "https://it.wikipedia.org/wiki?curid=369362", "title": "Contea di Siauliai", "text": ""}
{"id": "369363", "revid": "16953", "url": "https://it.wikipedia.org/wiki?curid=369363", "title": "Teak", "text": ""}
{"id": "369364", "revid": "16953", "url": "https://it.wikipedia.org/wiki?curid=369364", "title": "Teck", "text": ""}
{"id": "369366", "revid": "287204", "url": "https://it.wikipedia.org/wiki?curid=369366", "title": "Contea di Panevezys", "text": ""}
{"id": "369367", "revid": "7336", "url": "https://it.wikipedia.org/wiki?curid=369367", "title": "Grado alcoolico", "text": ""}
{"id": "369369", "revid": "8897", "url": "https://it.wikipedia.org/wiki?curid=369369", "title": "Amsn", "text": ""}
{"id": "369377", "revid": "287204", "url": "https://it.wikipedia.org/wiki?curid=369377", "title": "Rebirth", "text": ""}
{"id": "369378", "revid": "287204", "url": "https://it.wikipedia.org/wiki?curid=369378", "title": "Hotel Astoria (San Pietroburgo)", "text": "Lhotel Astoria () \u00e8 un hotel a cinque stelle in \"Art D\u00e9co\" di San Pietroburgo. Si trova nella piazza di Sant'Isacco e a fianco della cattedrale di Sant'Isacco. Il poeta Sergej Esenin si uccise in questo hotel. Venne aperto nel 1912 e venne sottoposto ad una completa ristrutturazione nel 2002. \nL'Astoria, appartenente al gruppo Rocco Forte Hotels, ha 223 stanze, comprese 29 suite."}
{"id": "369379", "revid": "1718925", "url": "https://it.wikipedia.org/wiki?curid=369379", "title": "Gianfrancesco Nardi", "text": "Biografia.\nPrimo fotografo professionista in terra d'Abruzzo, era figlio del poeta Antonio Nardi e nipote dell'omonimo Gianfrancesco, che era stato agronomo e socio fondatore della Societ\u00e0 economica di Abruzzo Ultra Primo.\nIl giovane Gianfrancesco ebbe la sua prima istruzione nel Real Collegio di Teramo. All'inizio degli anni cinquanta dell'Ottocento si trasfer\u00ec a Napoli per frequentare l'Accademia di belle arti di Napoli e proprio qui, presumibilmente, ebbe la sua iniziazione all'arte fotografica. Tornato a Teramo verso il 1860, fu ufficiale della Guardia Nazionale e si trov\u00f2 a partecipare alla lotta contro il brigantaggio. \u00c8 in questo periodo che realizz\u00f2 numerosi ritratti di ambiente militare.\nNell'ottobre del 1861 spos\u00f2 Filomena Rozzi, appartenente a una delle pi\u00f9 antiche e ricche famiglie della provincia teramana. Le risorse economiche della moglie congiunte a quelle molto cospicue della propria famiglia di origine gli consentirono di praticare la fotografia senza l'assillo del guadagno a tutti i costi.\nFin dai primi anni sessanta avvi\u00f2 una capillare campagna di documentazione sulla citt\u00e0 di Teramo e su altre porzioni del territorio aprutino. Sono sue le pi\u00f9 antiche fotografie conosciute raffiguranti il Gran Sasso d\u2019Italia. Nel 1867 partecip\u00f2 all'Esposizione universale di Parigi con una serie di ritratti fotografici acquerellati a mano. \nIl suo nome \u00e8 legato per\u00f2 in modo speciale alla pubblicazione del portfolio \u201cRicordi di Teramo\u201d, considerato la prima guida fotografica della citt\u00e0, uscito nel 1881 dopo un capillare lavoro di studio e di ricerca svolto per oltre due anni, anche in collaborazione con altri fotografi.\nNel 1884 fu a Torino per l'Esposizione nazionale e in questa occasione effettu\u00f2 un vero e proprio reportage all'interno dei padiglioni della mostra. Cinquanta delle stereoscopie realizzate nell'occasione sono oggi conservate presso la Biblioteca provinciale Melchiorre D\u00e8lfico di Teramo.\nIl carattere irruente e una notevole vena polemica lo portarono a impegnarsi anche in campo giornalistico, spesso per\u00f2 con toni eccessivamente aspri che gli procurarono odii, inimicizie e problemi con la giustizia.\nNel corso degli anni Nardi si dedic\u00f2 sempre pi\u00f9 alla pittura in particolare come ritrattista. \nNonostante l'archivio dell'artista sia andato perduto la documentazione a noi pervenuta \u00e8 sufficiente alla ricostruzione della sua opera.\nDi grande interesse \u00e8 la collezione degli autoritratti fotografici, realizzati lungo l'intero coorso della sua vita.\nRecentemente sono stati pubblicati gli scatti contenuti in un \u201calbum di famiglia\u201d conservato dagli eredi.\nSuoi dipinti sono conservati nel Museo civico di Teramo e presso numerose collezioni private d'Abruzzo.\nOpere.\nFotografie di Nardi e incisioni tratte dalle sue fotografie sono contenute anche in: \nGli scritti giornalistici, che Nardi pubblic\u00f2 negli ultimi venti anni dell'Ottocento, sono tutti contenuti nel \u201cCorriere abruzzese\u201d, giornale edito a Teramo e diretto in quegli anni da Francesco Taffiorelli."}
{"id": "369381", "revid": "287204", "url": "https://it.wikipedia.org/wiki?curid=369381", "title": "Watkins Glen International", "text": "Il Watkins Glen International (soprannominato \"Il Glen\") \u00e8 un autodromo situato vicino all'omonimo paese, nello Stato di New York, all'estremit\u00e0 meridionale del lago Seneca. Ha ospitato quindici edizioni del Gran Premio degli Stati Uniti d'America (dal 1961 al 1975) e cinque del Gran Premio degli Stati Uniti d'America-Est di Formula 1 (dal 1976 al 1980). Il circuito \u00e8 stato anche sede, per pi\u00f9 di 50 anni, di un gran numero di gare automobilistiche, praticamente di tutte le classi. Su questo tracciato furono vittime di due incidenti mortali il francese Fran\u00e7ois C\u00e9vert e l'austriaco Helmuth Koinigg, rispettivamente nel 1973 e nel 1974."}
{"id": "369383", "revid": "287204", "url": "https://it.wikipedia.org/wiki?curid=369383", "title": "L'occhio pi\u00f9 azzurro", "text": "L'occhio pi\u00f9 azzurro \u00e8 il primo romanzo della scrittrice afroamericana Toni Morrison pubblicato nel 1970. Ambientato a Lorain, in Ohio, dove la Morrison pass\u00f2 la sua infanzia, \"L'occhio pi\u00f9 azzurro\" \u00e8 un romanzo in cui la condizione femminile nella comunit\u00e0 afroamericana s'intreccia con una quotidianit\u00e0 fatta di difficili convivenze coniugali e tensioni razziali.\nTrama.\nLa storia principale si svolge a Lorain, sulle rive del lago Erie vicino al confine con il Canada nel 1941. Pecola Breedlove vuole dei grandi occhi azzurri. Con quelli non sar\u00e0 pi\u00f9 la bambina nera che porta la bruttezza familiare come un marchio indelebile. Si sente erba comune, come i soffioni. \u00abPerch\u00e9\u00bb, si chiede, \u00abla gente li definisce erbacce?\u00bb Lei li trova belli. \u00ab\u00c8 vero, \"sono\" brutti, \"sono\" delle erbacce\u00bb, si corregge, e vuole essere Mary Jane, l'icona bianchissima delle caramelle oppure Shirley Temple sulla tazza del latte.\n\"L'occhio pi\u00f9 azzurro\" \u00e8 la storia di questo conflitto interiore nato dagli sguardi di repulsione degli altri: i bianchi, ma anche la gente \"di colore\", trattano Pecola e le sue amiche Frieda e Claudia come persone di second'ordine, compiacendosi, nel chiacchiericcio di quartiere, prima delle disgrazie dei Breedlove, infine di quella, fatale, di Pecola.\nMessa incinta dal padre, perder\u00e0 la ragione dopo aver perso il bambino. In quel momento arriver\u00e0 a credere di avere finalmente ottenuto, grazie all'intermediazione di un ciarlatano, gli occhi pi\u00f9 azzurri del mondo, spiegando con l'invidia la repulsione negli sguardi degli altri rafforzata ancor di pi\u00f9 dalla sua triste vicenda."}
{"id": "369384", "revid": "78273", "url": "https://it.wikipedia.org/wiki?curid=369384", "title": "Ilya Ehrenburg", "text": ""}
{"id": "369390", "revid": "1632387", "url": "https://it.wikipedia.org/wiki?curid=369390", "title": "Incrociatore pesante", "text": "Con incrociatore pesante si indica una tipologia di incrociatore di grandi dimensioni e ben armato, pi\u00f9 piccolo delle navi da battaglia e degli incrociatori da battaglia della sua era.\nI primi furono gli incrociatori della classe britannica Hawkins del dislocamento di 12\u00a0000\u00a0t che vennero costruiti durante la prima guerra mondiale e che per la maggior parte entrarono in servizio dopo la guerra. La precedente Town aveva un dislocamento di circa 5\u00a0000 t.\nI motivi che portarono alla costruzione degli incrociatori pesanti furono molteplici. Innanzi tutto la marina britannica prima del 1905 armava due grandi tipologie di incrociatori: quello corazzato (destinato a combattere nella linea di battaglia con cannoni pi\u00f9 leggeri \u2014 203/210, 233 o 252mm in genere \u2014 ed una velocit\u00e0 leggermente superiore alle corazzate) e quello protetto/leggero destinato ad appoggiare la flotta come ricognitore (grazie ad una velocit\u00e0 notevolmente superiore), gestire le squadre di caccia torpediniere e occuparsi della guerra ai traffici (sia difensiva che offensiva). Dopo il 1905 il ruolo dell'incrociatore corazzato fu preso dagli incrociatori da battaglia, mentre le rapide modifiche nella propulsione navale (turbine, passaggio dal carbone al petrolio ecc.) e nella progettazione degli scafi portarono ad un drastico aumento delle velocit\u00e0. In particolare se ne avvantaggiarono gli incrociatori leggeri. Rimaneva per\u00f2 un grosso buco: da un lato gli incrociatori da battaglia dislocavano pi\u00f9 di 20.000 tonnellate ed avevano un armamento uguale o superiore (talvolta anche molto superiore) al calibro minimo di una nave da battaglia (280mm) ed una velocit\u00e0 pari a quella di un incrociatore leggero (rinunciando in genere alla corazzatura), dall'altro gli incrociatori leggeri erano \"poco\" armati con cannoni tra i 102 e i 152mm, dislocavano in genere meno di 5.000 tonnellate (spesso solo 2.000) e, pur essendo notevolmente veloci per l'epoca, erano quasi completamente privi di protezione. Nel 1912 si pens\u00f2 che i tedeschi avessero in studio dei grandi incrociatori leggeri armati con cannoni da 170\u00a0mm (voce fasulla e messa in giro ad arte dai servizi tedeschi) capaci di far strage delle unit\u00e0 di scorta britanniche, mentre si constat\u00f2 che gli incrociatori corazzati tedeschi, pur poco armati, erano ancora concorrenziali per velocit\u00e0 agli incrociatori leggeri britannici pi\u00f9 lenti (soprattutto sulle medie, visto che la velocit\u00e0 di punta maggiore degli incrociatori leggeri non poteva essere garantita a lungo in condizioni di mare agitato ecc.). Per questo motivo la marina britannica pens\u00f2 agli incrociatori classe Hawkins, sufficientemente armati per potersi confrontare con i vecchi incrociatori corazzati tedeschi (che superavano in velocit\u00e0), dotati di autonomia e comfort sufficienti a agire sulle grandi rotte oceaniche, e superiori a qualunque altro incrociatore leggero nel peso di bordata (con cannoni da 190mm) pur avendo velocit\u00e0 pari o superiore a quella degli incrociatori leggeri (e agli incrociatori da battaglia coevi). Non erano unit\u00e0 pensate (come gli incrociatori corazzati e quelli da battaglia) per combattere assieme alle corazzate, anche se potevano assumere un ruolo di supporto in battaglia, ma erano essenzialmente concepiti per la guerra di protezione dei traffici e la distruzione degli incrociatori leggeri nemici. Fino agli anni '20 nessuna marina segu\u00ec questo modello di sviluppo, anzi nel corso della prima guerra mondiale furono varate numerose classi di incrociatori leggeri molto piccoli (esploratori nella terminologia della regia marina) capaci di agire nelle scorte e nell'esplorazione, riempiendo per\u00f2 le varie marine di unit\u00e0 (poi passate in riserva o radiate negli anni '30) molto vulnerabili ad un incrociatore pesante con cannoni di elevato calibro e buona velocit\u00e0.\nIl Trattato navale di Washington del 1921 che cercava di limitare la corsa agli armamenti navali ponendo dei vincoli alla costruzione delle navi da guerra definendo le \"navi capitali\", come navi con dislocamento superiore a 10\u00a0000\u00a0t (ma inferiore alle 35.000 limite massimo) o armamento maggiore di cannoni da 8\" (203\u00a0mm) ed inferiore ai 406\u00a0mm (limite massimo), ed imponendo dei limiti massimi al tonnellaggio (sia globale, sia di singola nave) che ogni marina firmataria dell'accordo poteva possedere. In conseguenza di questi limiti le maggiori potenze navali iniziarono a costruire grandi incrociatori, per aumentare la loro potenza navale. Questi incrociatori tesero ad essere del maggiore dislocamento possibile ed erano generalmente armati con otto o dieci cannoni da 8\". Nel 1930 il Trattato navale di Washington venne esteso dal Trattato navale di Londra che divise gli incrociatori in \"incrociatori pesanti\" con cannoni di dimensioni maggiori 6,1\" (155\u00a0mm) e \"incrociatori leggeri\" con cannoni di calibro inferiore. Il limite al dislocamento di 10\u00a0000\u00a0t e di cannoni da 8\" (203\u00a0mm) continua ad applicarsi ad entrambi i tipi.\nLa marina britannica in effetti era molto interessata a disporre di numerosi incrociatori leggeri/medi per difendere il suo enorme impero, e quindi era molto preoccupata per le unit\u00e0 pesanti messe in campo da marine (come quella italiana e quella giapponese), meno interessate alla quantit\u00e0 e superiori ai suoi incrociatori leggeri.\nNegli anni trenta diverse marine iniziarono a violare segretamente il limite al dislocamento. La Marina imperiale giapponese che progettava di ritirarsi dal trattato costru\u00ec la classe Mogami con un dislocamento di oltre 12\u00a0000 t. Questi incrociatori vennero progettati in modo che le loro cinque torrette triple di cannoni da 6,1\" avrebbero potuto essere rimpiazzate con altrettante torrette binate da 8\", come avvenne poco prima della seconda guerra mondiale.\nA met\u00e0 degli anni trenta, Regno Unito, Francia e Italia cessarono di costruire incrociatori pesanti. Una loro debolezza era che solitamente erano troppo deboli in corazzatura (anche se gli ultimi incrociatori pesanti, ed in particolare i classe Algerie francesi, erano molto meglio protetti dei primi, anche verso siluri e mine). Per poter rimanere entro i limiti del dislocamento pur montando i cannoni pi\u00f9 pesanti, avevano di solito una corazzatura insufficiente contro le armi della loro classe. L'armamento basato su cannoni da 8\" (203\u00a0mm) era considerato globalmente inferiore a quello basato su cannoni da 6\" (152\u00a0mm). Questi ultimi avevano una cadenza di fuoco superiore ed a parit\u00e0 di peso se ne potevano montare di pi\u00f9. I proiettili pi\u00f9 pesanti dei cannoni da 8\" avevano un vantaggio limitato poich\u00e9 le navi che potevano sopportare un colpo da 6\" erano ben protette anche contro i proiettili da 8\" (anche se erano possibili cannoni da 203\u00a0mm con prestazioni superiori, allo studio ma raramente realizzati per il loro costo elevato). Questo port\u00f2 alla costruzione degli \"incrociatori leggeri\" da 10\u00a0000 t, armati con cannoni da 6\" in numero variabile da otto a quindici che erano altrimenti identici agli incrociatori pesanti.\nIncrociatori armati con cannoni pesanti vennero comunque ancora costruiti. I tedeschi costruirono gli incrociatori pesanti classe Hipper da 14\u00a0000\u00a0t \u2014 i tedeschi non erano vincolati al Trattato di Washington \u2014 il loro armamento avrebbe dovuto essere limitato dal Trattato di Versailles. La classe statunitense Baltimore di dislocamento superiore alle 14\u00a0000\u00a0t venne costruito durante la seconda guerra mondiale dopo la fine del trattato. Pi\u00f9 tardi, sempre durante la guerra, gli Stati Uniti svilupparono un sistema di caricamento semiautomatico per i loro cannoni da 8\" che aument\u00f2 grandemente la loro cadenza di tiro.\nL'ultimo incrociatore pesante venne costruito durante la guerra. I pi\u00f9 grossi furono quelli della classe Alaska: \"grandi incrociatori\" che vengono spesso chiamati, anche se in realt\u00e0 sono degli \"incrociatori da battaglia\" a causa delle loro dimensioni ed armamento che si avvicinavano a quello di una piccola nave da battaglia (in particolare i loro cannoni da 305mm, molto potenti e superiori a quelli da 340 e 356mm dell'inizio Novecento). La classe Baltimore consistette di diciassette navi, incluse sei delle classi derivate Oregon City e Des Moines. Inoltre due portaerei leggere appartenenti alla classe Saipan (classe CVL-48) vennero costruite da uno scafo derivato dalla Baltimore. Solo due Alaska invece furono ultimati sui 4 impostati.\nGli incrociatori pesanti caddero in disuso dopo la seconda guerra mondiale, come gran parte delle grandi unit\u00e0 eccetto le portaerei. Alcuni restarono in servizio fino agli settanta, in alcuni casi dopo essere stati convertiti in incrociatori lanciamissili.\nNella marina degli Stati Uniti il termine entr\u00f2 nell'uso ufficiale nel 1930 con il simbolo di classificazione di scafo \"CA\", che precedentemente indicava gli incrociatori corazzati. Con lo sviluppo dei missili guidati negli anni cinquanta il sistema di designazione cambi\u00f2 per indicare gli incrociatori secondo il loro armamento principale. Gli incrociatori armati principalmente con cannoni furono definiti \"gun cruiser\" (simbolo di classificazione di scafo \"CA\"), mentre quelli armati principalmente con missili guidati furono designati \"guided missile cruiser\" (simbolo di classificazione di scafo \"CG\").\nMolte altre nazioni costruirono o possedettero incrociatori pesanti nel periodo 1920-1945, il Regno Unito, Giappone, Francia, Italia (classi Trento e Zara), Germania, URSS, Spagna e Australia. Essi ebbero un ruolo simile a quello degli incrociatori corazzati di 40 anni prima.\nIl solo incrociatore pesante ancora esistente \u00e8 la USS \"Salem\" (una nave museo) che si trova a Quincy (Massachusetts), Massachusetts negli Stati Uniti.\nMolti incrociatori sia pesanti che leggeri vennero utilizzati durante la seconda guerra mondiale, nella battaglia aeronavale del mar dei Coralli sia da parte dell'Impero giapponese sia da parte di USA e Australia."}
{"id": "369392", "revid": "9498", "url": "https://it.wikipedia.org/wiki?curid=369392", "title": "Navaho", "text": ""}
{"id": "369395", "revid": "287204", "url": "https://it.wikipedia.org/wiki?curid=369395", "title": "1\u00b0 agosto", "text": ""}
{"id": "369396", "revid": "2208340", "url": "https://it.wikipedia.org/wiki?curid=369396", "title": "Hachi\u014dji", "text": " \u00e8 una citt\u00e0 del Giappone che fa parte dell'agglomerato metropolitano di Tokyo.\nNel 2003, la popolazione cittadina era stimata in abitanti, con una densit\u00e0 di ab./km\u00b2, su un'area di 186,31 km\u00b2. Il territorio comunale \u00e8 l'ottavo per estensione nella Grande Area di T\u014dky\u014d.\nLa citt\u00e0 \u00e8 circondata su tre lati da rilievi montuosi, che costituiscono il bacino di Hachi\u014dji che si apre verso est in direzione di Tokyo. La catena montuosa del sud-ovest include il monte Takao (500 m) ed il monte Jinba (800 m ca.), popolari mete di escursione raggiungibili rispettivamente in treno ed autobus. Due le importanti strade nazionali: la Route 16 e la Route 20, l'ex strada del K\u014dsh\u016b.\nStoria.\nNonostante divenne municipalit\u00e0 il 1\u00ba settembre 1917, Hachi\u014dji gi\u00e0 nel medioevo fu importante punto di passaggio lungo la \"Strada del K\u014dsh\u016b\", la strada maestra che colleg\u00f2 l'antica Edo (oggi Tokyo) con il Giappone occidentale dal medioevo, assumendo maggiore importanza nel Periodo Edo.\nPer breve tempo il funse da avamposto militare per l'area. Costruito nel 1584 da H\u014dj\u014d Ujiteru, venne distrutto nel 1590 quando il generale Toyotomi Hideyoshi tent\u00f2 la conquista totale del paese. Durante l'Era Meiji, Hachi\u014dji prosper\u00f2 come importante centro di produzione e filatura della seta. Dopo il declino dell'industria della seta negli anni sessanta, oggi Hachi\u014dji ha assunto la funzione di sobborgo abitativo per i lavoratori di Tokyo ed importante centro per college e universit\u00e0.\nMonumenti e luoghi d'interesse.\nHachi\u014dji si estende su un'area di 186,31 km\u00b2, includendo zone altamente popolate come il centro cittadino e il quartiere commerciale ed aree rurali scarsamente popolate ad ovest.\nPopolare meta escursionistica \u00e8 il monte Takao (599 m) a sud-ovest, facilmente raggiungibile tramite la Linea Kei\u014d Takao. Noti i templi e .\nRaggiungibile con un'ora di corsa d'autobus dal centro cittadino, il monte Jinba (855 m) \u00e8 visitato specialmente per la vista panoramica del Fuji.\nDell'antico castello di Hachi\u014dji non rimane traccia. Hachi\u014dji ospita per\u00f2 il dove riposano gli imperatori Taish\u014d e Showa.\nPresso il Museo Nawa di Hachi\u014dji \u00e8 conservata l'armatura di Yamagata Masakage, uno dei Ventiquattro generali di Takeda Shingen.\nInfrastrutture e trasporti.\nHachi\u014dji \u00e8 servita dalla linea Ch\u016b\u014d JR East e dalla Keio Electric Railway. La JR nella tratta ad est verso la stazione di Shinjuku e Tokyo, ad ovest verso Sagamiko e Kofu. La Keio nella tratta per Shinjuku.\nApprossimativamente parallela alla linea Ch\u016b\u014d vi \u00e8 l'autostrada Ch\u016b\u014d, a pedaggio e con carreggiate separate. La Route 16 e la Route 20 completano i collegamenti stradali nazionali della citt\u00e0."}
{"id": "369397", "revid": "35813", "url": "https://it.wikipedia.org/wiki?curid=369397", "title": "Nikolai Ivanovich Bukharin", "text": ""}
{"id": "369398", "revid": "486946", "url": "https://it.wikipedia.org/wiki?curid=369398", "title": "Bukharin", "text": ""}
{"id": "369431", "revid": "42035", "url": "https://it.wikipedia.org/wiki?curid=369431", "title": "Bipoli", "text": ""}
{"id": "369435", "revid": "32116", "url": "https://it.wikipedia.org/wiki?curid=369435", "title": "KotOR II", "text": ""}
{"id": "369437", "revid": "712828", "url": "https://it.wikipedia.org/wiki?curid=369437", "title": "Anoon Bondara", "text": ""}
{"id": "369439", "revid": "287204", "url": "https://it.wikipedia.org/wiki?curid=369439", "title": "1\u00b0 marzo", "text": ""}
{"id": "369440", "revid": "287204", "url": "https://it.wikipedia.org/wiki?curid=369440", "title": "1\u00b0 maggio", "text": ""}
{"id": "369441", "revid": "287204", "url": "https://it.wikipedia.org/wiki?curid=369441", "title": "1\u00b0 luglio", "text": ""}
{"id": "369444", "revid": "74801", "url": "https://it.wikipedia.org/wiki?curid=369444", "title": "Maria d'Assia-Darmstadt (1824-1880)", "text": "Il Teatro Mariinskij e la citt\u00e0 di Mariehamn nell'\u00c5land sono stati chiamati in suo onore.\nFamiglia d'origine, infanzia e formazione.\nMaria era la figlia pi\u00f9 giovane tra i sette figli del principe ereditario Ludovico d'Assia, e di sua moglie, la principessa Guglielmina di Baden, figlia del principe ereditario Carlo Luigi di Baden e sorella dell'imperatrice Luisa Maria Augusta di Baden, consorte dello zar Alessandro I.\nSebbene i suoi genitori fossero cugini di primo grado, erano una coppia mal assortita: Luigi era ottuso, timido e chiuso, mentre Guglielmina, undici anni pi\u00f9 giovane di lui, era carina e affascinante. Dopo la nascita di tre figli, la coppia si separ\u00f2 durante gli anni turbolenti delle guerre napoleoniche mentre Luigi era sui campi di battaglia. Dopo un intervallo di undici anni, la principessa Guglielmina continu\u00f2 ad avere altri quattro figli, ma voci di corte attribuirono la paternit\u00e0 biologica della seconda serie di bambini al barone Augusto Luigi di Senarclens-Grancy, Gran Maestro delle scuderie del Granduca d'Assia. Di quei quattro figli, Maria e suo fratello Alessandro, che aveva un anno in pi\u00f9, vissero fino all'et\u00e0 adulta. Mentre il principe Luigi riconobbe ufficialmente i figli come suoi, lui e sua moglie si separarono nel 1827.\nNel 1828, la principessa Guglielmina si trasfer\u00ec con i suoi due figli pi\u00f9 piccoli e la loro famiglia a Heiligenberg, una tenuta che acquist\u00f2 quello stesso anno. Il castello era stato precedentemente un convento di suore e si trovava a circa 20 chilometri da Darmstadt. Nel 1829, tuttavia, i loro genitori celebrarono l'anniversario delle nozze d'argento in apparente armonia. Nel 1830 mor\u00ec il nonno paterno, e il padre divenne il nuovo Granduca regnante. La coppia si riconcili\u00f2 gradualmente e us\u00f2 Heiligenberg nei mesi estivi. \nMaria crebbe sotto la tutela di sua madre, che era responsabile della sua istruzione e aveva una preferenza per la cultura francese. Questo era evidente nelle sue lezioni, che avevano un'enfasi speciale su finanze, storia e letteratura. Dopo che sua madre mor\u00ec di tubercolosi, la sua dama di compagnia e possibile zia paterna, Marianne von Senarclens de Grancy, si assunse con successo la responsabilit\u00e0 dell'istruzione di Maria.\nDopo la morte della madre, Maria e Alessandro si trasferirono definitivamente alla corte del padre a Darmstadt. I fratelli sarebbero rimasti molto vicini per tutta la vita. Si avvicin\u00f2 ai suoi due fratelli maggiori Luigi III, granduca d'Assia e il principe Carlo d'Assia. Tuttavia, la nuvola sulla legittimit\u00e0 della nascita continu\u00f2 a essere gettata su Maria e Alessandro poich\u00e9 Luigi II era freddo e distante nei confronti dei bambini.\nMatrimonio.\nFidanzamento.\nNel 1839, lo zarevi\u010d Alessandro, figlio dello zar Nicola I di Russia, si rec\u00f2 nell'Europa occidentale per completare la sua educazione e cercare una moglie. I suoi genitori avevano pensato alla principessa Alessandrina di Baden, ma lui non era d'accordo. Il 13 marzo, dopo aver visitato le corti di Prussia, W\u00fcrttemberg e Baden, l\"entourage\" di Alessandro fece una sosta imprevista alla corte d'Assia. Invitato a una \"performance\" di Gaspare Spontini, Alessandro conobbe la principessa Maria, allora quattordicenne, che era magra e alta per la sua et\u00e0, ma ancora portava i capelli sciolti. Stava mangiando ciliegie e dovette sputare le noccioline nelle sue mani quando \u00e8 stata spinta in avanti per essere presentata allo \"zarevi\u010d\". Il tutore di Alessandro, Vasilij \u017dukovskij, che era in viaggio con lui, descrisse la principessa come: \"modesta, affascinante e persino intelligente\". \nAlessandro rimase talmente colpito che rimase a cenare con il noioso granduca pur di rivedere Maria. Prima che lasciasse Darmstadt, gli diede un medaglione contenente una ciocca di capelli. Quella notte Alessandro scrisse a suo padre: \"Mi \u00e8 piaciuta talmente tanto a prima vista. Se me lo permetti padre, torner\u00f2 a Darmstadt dopo l'Inghilterra\". Come suo figlio aveva attentamente pianificato, Nicola I ricevette la lettera nove giorni dopo, il giorno dell'annuncio, e vide il momento come un buon auspicio. Diede la sua approvazione nonostante i pettegolezzi che circondavano la sua nascita. Ai primi di giugno, Alessandro torn\u00f2 a Darmstadt per chiedere la mano di Maria, che accett\u00f2. Dato che non aveva ancora quindici anni, era necessario un lungo periodo di fidanzamento prima che avesse luogo il matrimonio vero e proprio. Verso le ultime settimane del 1839, torn\u00f2 a Darmstadt per farle nuovamente visita. Un prete ortodosso venne a Darmstadt per darle istruzione sulla religione ortodossa russa. \nIl fidanzamento fu annunciato ufficialmente nell'aprile del 1840. Tuttavia, Alexandra Feodorovna (Carlotta di Prussia) si oppose alla scelta di suo figlio. L'imperatrice non era solo turbata dalle voci che circondavano la paternit\u00e0 di Maria, ma era mal disposta nei confronti della famiglia d'Assia e preoccupata che Marie potesse aver ereditato la tubercolosi da sua madre. In una lettera a sua madre, Alessandro scrisse: \"La amo, e preferirei rinunciare al trono, piuttosto che non sposarla. Sposer\u00f2 solo lei, questa \u00e8 la mia decisione!\". Dopo essere stata persuasa dal marito, l'imperatrice Alexandra and\u00f2 a Francoforte, dove incontr\u00f2 Maria a giugno. A quel punto, Maria aveva imparato rapidamente la lingua russa. L'imperatrice apprezz\u00f2 quello che vide e diede il permesso per il matrimonio.\nLe nozze.\nPoche settimane dopo il suo sedicesimo compleanno, nell'agosto 1840, Maria part\u00ec per la Russia. Era scortata da suo fratello Alessandro e dalla sua governante, Mlle. von Grancy. Maria arriv\u00f2 a settembre e condivise le sue impressioni su San Pietroburgo in una lettera alla sua famiglia: \"San Pietroburgo \u00e8 molto pi\u00f9 bella di quanto pensassi. Il fiume Neva contribuisce a questo. Penso che sia difficile trovare una citt\u00e0 pi\u00f9 grande. La vista dal Palazzo d'Inverno sulla Neva \u00e8 meravigliosa!\". Il suo arrivo in Russia venne accolto con grande entusiasmo. Vennero rappresentati spettacoli, opere e nuovi balletti francesi e ogni domenica la sua futura suocera dava un banchetto nel Palazzo di Alessandro. Tuttavia, Maria ebbe difficolt\u00e0 ad adattarsi al suo nuovo ambiente. Anni dopo, la sua dama di compagnia Anna Tiutcheva scrisse di questo periodo: \"Essendo stata cresciuta in isolamento, si potrebbe dire, in austerit\u00e0, nel piccolo castello di Jugenheim, vedendo suo padre solo di rado, era pi\u00f9 spaventata che abbagliata quando \u00e8 stata improvvisamente portata alla corte pi\u00f9 opulenta e brillante di tutte le nazioni europee. Me lo ha detto molte volte. Dopo continue battaglie per superare la sua goffaggine, pi\u00f9 tardi, nel buio e nella quiete della sua stanza, dava libert\u00e0 alle sue grida soffocate\u201d.\nEssendo stata cresciuta nella religione luterana, Maria fu accolta nella Chiesa ortodossa russa il 17 dicembre 1840 e divenne Granduchessa Maria Aleksandrovna. Il giorno successivo, il fidanzamento ufficiale si \u00e8 tenuto alla presenza della famiglia imperiale, l'intera corte, la nobilt\u00e0 russa, molti ospiti stranieri di rilievo e rappresentanti di stati stranieri. Il matrimonio ebbe luogo il 28 aprile 1841 nella Cappella del Palazzo d'Inverno a San Pietroburgo, alla vigilia del ventitreesimo compleanno di Alessandro. Maria indossava un abito bianco riccamente ricamato in argento, una veste cremisi con raso bianco ed ermellino fine, allacciato sulle spalle e gioielli con diamanti (tiara, orecchini, collana e braccialetti). La sua futura suocera le decor\u00f2 i suoi capelli con fiori d'arancio, attaccandoli tra i diamanti della sua tiara e appuntandole un rametto sul petto. Al matrimonio hanno partecipato i membri della famiglia imperiale russa, della corte e numerosi ospiti, che parteciparono a un fastoso ricevimento.\nPrimi anni.\nDopo il matrimonio, la giovane coppia si stabil\u00ec in una serie di stanze nel lato sud-ovest del Palazzo d'Inverno. Durante l'estate risiedevano a Tsarskoye Selo. I loro appartamenti erano situati nell'ala Zubov del Palazzo di Caterina. L'ambiente della corte russa si dimostr\u00f2 subito non confacente per la giovane Maria. I balli infiniti e l'accoglienza della corte la annoiavano, ma l'etichetta la obbligava ad adempiere ai doveri di rappresentanza come moglie dello zarevi\u010d. Preferiva la vita di campagna, dove godeva di una vita pi\u00f9 privata. Come la sua defunta madre, si interess\u00f2 molto all'orticoltura e import\u00f2 fiori dalla sua nativa Germania, come mughetti e primule. Al mattino, faceva lunghe passeggiate con le sue dame di compagnia attraverso i parchi del Palazzo di Caterina e Alessandro. In questo primo periodo della sua vita in Russia, Maria \u00e8 stata aiutata dalla zia di suo marito, la granduchessa Elena Pavlovna. Nonostante la differenza di diciassette anni l'una dall'altra, le due donne divennero amiche intime. \nMaria e Alessandro formavano una coppia felice. Nella casa della giovane coppia c'erano regolarmente incontri informali di letture, musica e giochi di carte. Accanto a suo marito, Maria condivideva le simpatie di Alessandro per la condizione dei servi e diventare un ardente abolizionista. La coppia incantava i loro ospiti con le loro maniere. Diede consigli utili a suo marito, che a sua volta la guidava in societ\u00e0.\nPoco dopo aver avuto il suo terzo figlio, la sua salute inizi\u00f2 a peggiorare e dovette andare a Bad Kissingen per riprendersi. Per celebrare ogni nascita, Alessandro e Maria piantavano querce nel loro giardino privato a Tsarskoye Selo, insieme ai giochi per i bambini. All'interno suonava il pianoforte e creava arazzi con la sua famiglia. Nel luglio 1849, entrambi i genitori furono devastati quando la loro figlia primogenita mor\u00ec di meningite infantile all'et\u00e0 di sei anni e mezzo. Afflitta dalla sua perdita, Maria dovette recarsi nella citt\u00e0 di mare di Revel per riprendersi. \nDurante il suo primo decennio in Russia, Maria godette della compagnia e del sostegno di suo fratello Alessandro, che l'aveva accompagnata in Russia per seguire una carriera militare l\u00ec. Nel 1851, contrasse un matrimonio morganatico con Julia von Hauke, una delle dame di compagnia di sua sorella. Di conseguenza, cadde in disgrazia e dovette dimettersi dal suo incarico. Lasci\u00f2 il paese, torn\u00f2 a Heiligenberg, la casa d'infanzia dei fratelli. \nZarina di Russia.\nIl 18 febbraio 1855, Nicola I mor\u00ec di polmonite e Alessandro sal\u00ec al trono come zar. Fu un periodo turbolento in quanto le truppe russe venivano sconfitte da una coalizione internazionale nella guerra di Crimea. Dopo un assedio durato undici mesi, Sebastopoli cadde nel settembre 1855. Con la prospettiva di un'invasione da ovest se la guerra fosse continuata, la Russia chiese la pace nel marzo 1856 a Parigi. L'umiliazione della sconfitta fu lasciata alle spalle dai festeggiamenti dell'incoronazione che si tennero con splendore bizantino dal 14 al 26 agosto 1856. La cerimonia di incoronazione dur\u00f2 cinque ore e si svolse presso la Cattedrale dell'Assunzione del Cremlino di Mosca il 7 settembre 1856. Quando quattro dame di corte tentarono di fissare la corona sulla testa dell'Imperatrice, quasi cadde a terra, salvata solo dalla piega del suo mantello, segnale di un cattivo presagio. Soffrendo di depressione, fu mandata a Kissingen per riprendersi. Il 3 ottobre diede alla luce il suo ottavo e ultimo figlio, ma era cos\u00ec indebolita che fu costretta a trascorrere diversi mesi riposando. Un mese dopo, sua suocera mor\u00ec.\nOpere di carit\u00e0.\nPoich\u00e9 la tradizione russa dava la precedenza all'imperatrice madre che alla consorte dello zar regnante, fu solo allora che Maria assunse un ruolo pi\u00f9 decisivo nelle attivit\u00e0 di beneficenza. Fu con lei che fu istituita la Croce Rossa in Russia, che si trasform\u00f2 rapidamente nella struttura pubblica pi\u00f9 grande e ricca. Sotto la sua organizzazione, l'istituzione accumulava nei suoi conti ingenti somme di denaro trasferite da benefattori di tutto l'Impero. \nMaria era la presidentessa della Croce Rossa: in totale, ha patrocinato 5 ospedali, 12 dormitori per i senzatetto, 30 rifugi, 2 istituti, 38 palestre, 156 scuole inferiori e 5 associazioni di beneficenza private. L'imperatrice Maria ampli\u00f2 le attivit\u00e0 di beneficenza durante la guerra russo-turca del 1877\u201378. L'inizio di una nuova era nell'istruzione delle donne in Russia fu segnato dalla sua creazione di istituzioni educative femminili aperte a tutti i sindacati nel 1872. Gli studenti ricevettero lezioni di fisica, chimica e medicina. \nManifesto di emancipazione.\nLo zar Alessandro II faceva affidamento sul giudizio e sulla seriet\u00e0 di Maria per sostenere il suo governo, aprendo documenti ufficiali e discutendo con lei sugli affari di stato. Maria sosteneva gli ideali di Alessandro di introdurre nel paese le riforme. Due correnti filosofiche opposte dividevano la politica russa del loro tempo: occidentalisti e slavofili. Gli occidentalisti, guidati da Alexander Herzen, Vissarion Belinsky, Ivan Turgenev e Mikhail Bakunin, volevano che la Russia fosse allineata alla scienza e a valori occidentali come il pensiero libero, il razionalismo e la libert\u00e0 individuale. Al contrario, gli slavofili, guidati da Aleksej Khomyakov, i due fratelli Aksakov, Konstantin e Ivan, e Ivan Kireevskij e suo fratello P\u00ebtr Vasil'evi\u010d Kireevskij sostenevano tre principi: Autocrazia, Ortodossia e Nazionalismo. \nSebbene abbia abbracciato lo Slavismo con fervore, Maria ha incoraggiato la libert\u00e0 e il capitalismo. Svolse un ruolo importante nella liberazione dei contadini che si \u00e8 concretizzata con il Manifesto di emancipazione il 3 marzo 1861, ponendo fine alla servit\u00f9 in Russia.\nVita di corte.\nLa corte russa iniziava la sua stagione all'inizio di dicembre fino alla Quaresima. Mentre le temperature sotto lo zero e i venti gelidi tenevano le strade vuote, balli e banchetti si tenevano al chiuso nei palazzi surriscaldati, dove il loro gentile ospite, Alessandro II, dava feste intime note come \"Les Bals des Palmi\u00e8res\" per le quali furono portate centinaia di palme al Palazzo d'Inverno. Tuttavia, Maria non condivideva l'entusiasmo di suo marito poich\u00e9 ancora non era abituata ai balli di corte e considerava frivola la nobilt\u00e0 russa. La societ\u00e0 la riteneva, poich\u00e9 molto timida, rigida, austera, priva di alcun gusto nel vestire, incapace di intrattenersi nelle conversazioni, e comunque non affascinante. Dietro di lei, fu chiamatala \"petite bourgeoise allemande\". Invece di lasciare che i pettegolezzi la influenzassero, l'imperatrice Maria prest\u00f2 grande attenzione all'educazione e all'istruzione dei suoi figli, scegliendo attentamente insegnanti esperti e assicurandosi che il loro ambiente fosse rigoroso. I suoi sforzi erano incentrati sul figlio maggiore, zarevi\u010d Nikolaj Aleksandrovi\u010d, il suo figlio preferito che le somigliava di pi\u00f9. \nProblemi di salute.\nCome imperatrice consorte, Maria doveva partecipare a molte funzioni pubbliche, ma dal 1860 la sua salute peggior\u00f2. I medici le consigliarono di trascorrere gli inverni in un clima caldo e di interrompere i rapporti con il marito, nel tentativo di prolungare la sua vita. Preferendo rimanere in Russia, decise di andare a recuperarsi in Crimea. Alessandro II acquist\u00f2 quindi per sua moglie la villa di Livadija, una villa in legno a due piani, dagli eredi del conte polacco Lev Potocki. Alla fine di agosto 1861, Maria, suo marito e i loro figli visitarono la Crimea per la prima volta. Maaria rimase affascinata dalla flora meridionale, dal clima mite, dalla bella casa e dal parco circostante. La modesta villa fu ampliata con l'aggiunta di un grande palazzo, un piccolo palazzo e una chiesa. La loro costruzione ebbe luogo tra il 1862 e il 1866 sotto la direzione di Ippolit Monighetti.\nSentendosi meglio, Maria finanzi\u00f2 il Teatro Mariinskij di San Pietroburgo, costruito secondo i piani dell'architetto Alberto Cavos come teatro dell'opera e del balletto. Il teatro fu inaugurato il 2 ottobre 1860, con una rappresentazione dell'opera \"A Life for the Tsar\" di Mikhail Glinka. Il nuovo teatro venne chiamato Mariinskij in suo onore. \nLe umide estati a San Pietroburgo iniziarono a pesare sulla fragile costituzione di Maria, al punto che rimase assente dalla capitale russa per lunghi periodi di tempo. Nel giugno 1864 lasci\u00f2 la Russia, accompagnata dal marito e dai loro tre figli pi\u00f9 piccoli, per raggiungere le acque delle terme bavaresi di Bad Kissingen. Il re Luigi II di Baviera venne a conoscere la sua lontana zia e se ne innamor\u00f2. Alla fine di luglio Alessandro II torn\u00f2 in Russia, ma Maria si rec\u00f2 a Bad Schwalbach, dove festeggi\u00f2 il suo compleanno con Luigi II. Alla fine di agosto l'intera famiglia si riun\u00ec a Darmstadt.\nDato che era ancora malata, Maria trascorse l'inverno a Nizza, dove ricevette l'annuncio del fidanzamento dello zarevi\u010d con la principessa Dagmar di Danimarca. Nikolaj era tuttavia in condizioni di salute fragili e raggiunse sua madre a Nizza all'inizio del 1865, ma a quel punto era gravemente malato di meningite alla colonna vertebrale. Assistita dal fratello Alessandro e dalla cognata, l'imperatrice non lasci\u00f2 il figlio durante la sua malattia. A Nikolaj fu inizialmente diagnosticato erroneamente un semplice reumatismo e si deterior\u00f2 rapidamente. L'intera famiglia si riun\u00ec intorno al suo letto di morte il 24 aprile 1865. La principessa Dagmar, che era con i Romanov durante gli ultimi giorni del suo fidanzato, fu presto fidanzata a suo fratello, il futuro imperatore Alessandro III, che avrebbe sposato l'anno successivo. Sia Alessandro II che Maria furono devastati dalla morte del figlio maggiore, su cui riposavano le loro speranze per il futuro. La zarina trascorse l'anno successivo in lutto e trov\u00f2 conforto con la sua famiglia in Assia, poich\u00e9 suo fratello Carlo aveva recentemente perso la sua unica figlia Anna. \nNel 1866 Alessandro II e Maria celebrarono le loro nozze d'argento. Con il passare degli anni si rispettavano ancora, ma si separavano romanticamente, soprattutto dopo il deterioramento della salute di Maria e la morte dei loro figli maggiori. Infatti, sebbene Alessandro si comportasse sempre con correttezza nei suoi riguardi, Maria sapeva che il marito la tradiva di continuo ed aveva numerose amanti. Dalla met\u00e0 degli anni 1850 fino al 1862 ebbe una relazione con Aleksandra Sergeevna Dolgorukova, una delle nobildonne pi\u00f9 illustri della Russia e dame di compagnia della zarina. Questa relazione fin\u00ec nel 1862, quando Aleksandra spos\u00f2 il generale P\u00ebtr Pavlovi\u010d Albedinskij. Nel 1865, Alessandro II si innamor\u00f2 profondamente della diciottenne Ekaterina Dolgorukova, una lontana cugina della sua ex amante. Ekaterina resistette alle sue avances per oltre un anno, ma divennero amanti nel luglio 1866. L'imperatrice Maria venne inevitabilmente a sapere della vicenda, ma inizialmente non le attribu\u00ec grande importanza.\nPer avere alloggi confortevoli e riposare nel loro percorso da San Pietroburgo alla Crimea, Alessandro II ordin\u00f2 la ricostruzione del palazzo imperiale di Kiev. Era in totale rovina e abbandonato da quasi mezzo secolo, dopo che era bruciato in una serie di incendi all'inizio del XIX secolo. I lavori durarono dal 1868 al 1870 e il palazzo di Kiev venne poi ribattezzato Palazzo Mariinskij. Per suo desiderio, fu istituito un grande parco al largo del lato meridionale del palazzo. Il palazzo \u00e8 stato utilizzato come residenza per i membri in visita della famiglia imperiale fino al 1917. Attualmente \u00e8 la residenza ufficiale del presidente dell'Ucraina.\nUltimi anni e morte.\nNonostante la vita impegnativa di imperatrice, Maria si recava spesso dal fratello ad Heiligenberg. Qui ebbe modo di conoscere Alice di Sassonia-Coburgo-Gotha, moglie del nipote Luigi IV d'Assia. Alice sugger\u00ec di far sposare la figlia di Maria con suo fratello, Alfredo di Sassonia-Coburgo-Gotha, cosa che avvenne nel 1874. Nel dicembre 1875 l'imperatrice Maria visit\u00f2 l'Inghilterra per incontrare il suo primo nipote britannico. \nQuando Alice mor\u00ec nel 1878, Maria invit\u00f2 spesso i suoi figli ad Heiligenberg e qui il figlio di Maria, il granduca Sergej, conoscer\u00e0 la futura moglie e Maria conoscer\u00e0 Alice d'Assia. Una leggenda narra che durante una visita a Darmstadt, dopo aver incontrato Alice, l'imperatrice Maria si rivolse alle sue dame di compagnia con le parole: \"Baciatele la mano. Questa \u00e8 la vostra imperatrice\".\nLo zar Alessandro ebbe tre figli con la principessa Dolgorukova, che trasfer\u00ec nel palazzo imperiale durante l'ultima malattia di Maria per paura che potesse diventare il bersaglio di assassini. Quando la granduchessa Maria fece una visita a sua madre nel maggio 1880, fu inorridita nell'apprendere della sistemazione dell'amante imperiale e affront\u00f2 suo padre. In punto di morte, Maria chiese di incontrare i figli di suo marito con Ekaterina. I loro due figli pi\u00f9 grandi, Georgij e Ol'ga, incontrarono l'imperatrice sul letto di morte, dove benedisse entrambi i bambini. Con la sua benedizione, la coppia contrasse un matrimonio morganatico il 18 luglio 1880.\nL'imperatrice Maria mor\u00ec il 3 giugno 1880, all'et\u00e0 di 55 anni. Fu sepolta con tutti gli onori nella cattedrale di San Pietro e Paolo, con i suoi figli presenti, e venne ricordata per la sua saggezza e grazia. Negli anni successivi la figlia maggiore di Nicola II, la granduchessa Ol'ga, afferm\u00f2 che da piccola aveva visto il fantasma della sua bisnonna, secondo la sua tata Margaretta Eagar. \nLa panoramica passeggiata di Sanremo, in Italia, \"corso Imperatrice\", \u00e8 dedicato appunto all'imperatrice Maria Aleksandrovna in ringraziamento per le palme da lei donate alla citt\u00e0 e che ancora oggi fanno bella mostra lungo l'omonima strada."}
{"id": "369449", "revid": "4058", "url": "https://it.wikipedia.org/wiki?curid=369449", "title": "Maria di Hesse", "text": ""}
{"id": "369450", "revid": "6923", "url": "https://it.wikipedia.org/wiki?curid=369450", "title": "Isola di Albarella", "text": "L'isola di Albarella \u00e8 un'isola situata nel mare Adriatico settentrionale, vicino al delta del Po.\nGeografia.\n\u00c8 compresa nel comune di Rosolina, in provincia di Rovigo. L'isola misura 3,5\u00a0km di lunghezza per 1,5 di larghezza; l'estensione \u00e8 di circa 528 ettari, con 152 abitanti al censimento del 2001. Si ritiene che la sua formazione sia dovuta all'accumulo dei detriti portati dalle piene del fiume Po.\nAlbarella si trova nel territorio del Parco regionale del delta del Po.\nStoria.\nLa storia del territorio circostante a Rosolina \u00e8 molto antica: la zona fu fortemente soggetta al dominio dei Romani e dei barbari e in seguito al dominio della Repubblica di Venezia. L'ampio territorio, che si form\u00f2 a seguito di alluvioni avvenute nel XII secolo e della deviazione del corso del Po verso sud tra il 1600 e il 1604 con il Taglio di Porto Viro, fu ampiamente sfruttato dalla Repubblica di Venezia. Questa divise e mise all'asta il territorio formatosi su depositi alluvionali tra specchi d'acqua e isola.\nDa allora il territorio dell'Isola di Albarella, segnato da catastrofi naturali e alluvioni, fu ceduto a varie famiglie nobili e di ricchi proprietari. I Conti Vianelli cedettero l'isola nel 1941 al Cavaliere Roberto Scagliarini, che tanto am\u00f2 questa terra dove visse a lungo con la sua famiglia, ma che fu costretto a lasciare nel 1959 a causa dei numerosi allagamenti. Nuovi proprietari furono i fratelli Pasotto, ricchi imprenditori veronesi che pochi anni dopo, in seguito a tante difficolt\u00e0 di gestione del territorio, cedettero l'isola al conte Augusto Chiericati. Chiericati, impegnato sul fronte di investimenti all'estero, deleg\u00f2 l'avvocato Armando Pedrazzini a interessarsi dell'isola. Pedrazzini cominci\u00f2 quindi a pensare all'idea di un grande progetto turistico, ma Chiericati, forse scoraggiato dalla disastrosa situazione di vero sfacelo, abbandon\u00f2 il progetto Albarella. Pedrazzini non si diede per vinto e promosse una serie di contatti, riuscendo ad attirare l'interesse di investitori internazionali.\nNel 1967 venne presentato alla Camera di Commercio di Rovigo il \u00abProgetto Albarella\u00bb, volto a migliorare l'offerta turistica dell'isola.\nNel 1980 ripresero ulteriori investimenti nella zona est dell'Isola di Albarella, dove da diversi anni ogni attivit\u00e0 era rimasta bloccata. L'isola crebbe e si adegu\u00f2 nelle strutture e nei servizi. Albarella da allora cambi\u00f2 volto; in essa attualmente \u00e8 infatti possibile trovare spazi alla portata di esigenze diversificate.\nVegetazione.\nLa vegetazione \u00e8 costituita principalmente da macchia mediterranea.\nSi stima che siano presenti circa 2 milioni di alberi di 150 specie arboree diverse, tra cui vanno menzionati il pino marittimo e il pioppo bianco (\"Populus alba\"), da cui l'isola prende il nome.\nL'evento meteorologico eccezionale del 10 agosto 2017 (downburst) si stima abbia abbattuto circa 5000 alberi di grandi dimensioni. \u00c8 in corso uno studio per il ripristino del verde.\nInfrastrutture.\nL'isola \u00e8 accessibile tramite un argine artificiale, ma l'ingresso \u00e8 interdetto ai non autorizzati."}
{"id": "369451", "revid": "34392", "url": "https://it.wikipedia.org/wiki?curid=369451", "title": "Richard St. John Harris", "text": ""}
{"id": "369463", "revid": "438678", "url": "https://it.wikipedia.org/wiki?curid=369463", "title": "Scoping", "text": ""}
{"id": "369468", "revid": "110157", "url": "https://it.wikipedia.org/wiki?curid=369468", "title": "SHARAD", "text": "SHARAD (SHAllow RADar) \u00e8 il radar montato a bordo della sonda spaziale della missione NASA Mars Reconnaissance Orbiter.\nCaratteristiche.\nLo strumento \u00e8 stato sviluppato dall'azienda italiana Thales Alenia Space nelle sedi di Roma (ex Alenia Spazio) e Milano (ex LABEN), per conto dell'Agenzia Spaziale Italiana e dalla Sapienza - Universit\u00e0 di Roma.\n\u00c8 stato usato per osservare la superficie di Marte fino alla profondit\u00e0 di un kilometro, per valutare la presenza di alcuni materiali con determinate caratteristiche di riflessione elettrica, come roccia, regolite, acqua e ghiaccio.\n\u00c8 il successore di MARSIS (che nel 2005 ha individuato un lago ghiacciato sotto la superficie di Marte), ma rispetto ad esso ha caratteristiche un po' diverse: pu\u00f2 individuare l'acqua fino a profondit\u00e0 di 1\u00a0km anzich\u00e9 4-5, ma in compenso pu\u00f2 rilevarne quantit\u00e0 inferiori e con una risoluzione verticale di circa 10 metri nel sottosuolo. Tra gli obiettivi di SHARAD c'\u00e8 la misurazione dello spessore delle calotte polari di Marte."}
{"id": "369471", "revid": "6923", "url": "https://it.wikipedia.org/wiki?curid=369471", "title": "Super Metroid", "text": " \u00e8 un videogioco di tipo avventura dinamica a tema fantascientifico progettato da Nintendo Research &amp; Development 1, programmato da Intelligent Systems e pubblicato nel 1994 da Nintendo per il Super Nintendo Entertainment System.\n\"Super Metroid\" \u00e8 il terzo capitolo della saga di \"Metroid\" e con la sua cartuccia da 24 megabit \u00e8 passato alla storia per essere stato per qualche tempo il pi\u00f9 esteso e impegnativo videogioco in termini di memoria. La trama, che \u00e8 cronologicamente situata tra ' (1991) e ' (2010), vede la protagonista Samus Aran rintracciare e recuperare il cucciolo di Metroid rapito dal suo rivale Ridley e portato sul pianeta Zebes. \"Super Metroid\" risulta essere un videogioco a piattaforme in 2D carico di elementi d'azione e d'avventura, dove Samus deve affrontare sul pianeta le forze ostili native e i pirati spaziali, suoi acerrimi nemici, potenziandosi con gli oggetti che trova lungo il cammino. \u00c8 un videogioco che fa dello spirito esplorativo del giocatore un punto centrale poich\u00e9, a differenza degli altri platform che lo hanno preceduto, il suo sviluppo non \u00e8 esclusivamente lineare ed \u00e8 ricco di aree nascoste.\nScritto e diretto da Yoshio Sakamoto e prodotto da Makoto Kano, con le musiche di Kenji Yamamoto e Minako Hamano, il videogioco venne pubblicato in Giappone il 19 marzo 1994. Grazie alla sua grafica evoluta, al suo gameplay caratteristico, all'atmosfera e all'efficace sonoro fu subito accolto positivamente, ricevette numerosi riconoscimenti e viene tuttora considerato un classico Nintendo e uno dei migliori videogiochi mai realizzati. Nonostante il gran successo alla sua uscita riscosse basse vendite in Giappone, ma raggiunse risultati migliori in Nord America e in Europa, tanto che \u00e8 stato in seguito distribuito anche per le console Wii, Wii U e New Nintendo 3DS. Il gioco \u00e8 inoltre incluso in tutte le versioni del . Il gioco \u00e8 stato tra i primi ad essere inclusi nella libreria SNES del Nintendo Switch Online.\nIn occasione del 20\u00ba anniversario dell'uscita del gioco, nel 2014 si \u00e8 svolta una mostra apposita nella biblioteca Regenstein dell'Universit\u00e0 di Chicago.\nTrama.\nDopo aver fermato il piano di Cervello Madre, tempo addietro, usare i pericolosi Metroid come bioarma su Zebes, la cacciatrice di taglie Samus Aran fu , il pianeta natale dei Metroid, per sterminarli. Tuttavia, l'ultima larva Metroid rimasta, che per imprinting consider\u00f2 Samus come madre, fu risparmiata da Samus e l'adott\u00f2. Quindi, la consegn\u00f2 ad alcuni scienziati del laboratorio spaziale Ceres, in modo che potessero esaminarlo e studiarlo per il bene della galassia.\nTuttavia, poco dopo aver lasciato Ceres, Samus riceve dal laboratorio un SOS. Tornata sul luogo, trova l'intero laboratorio distrutto e i membri della troupe addetta alla ricerca morti; investigando s'imbatte nel suo vecchio nemico Ridley, ma non riesce a impedire che scappi portando con s\u00e9 la capsula con dentro il piccolo Metroid. La colonia spaziale entra in modalit\u00e0 \"autodistruzione\" e la cacciatrice \u00e8 costretta a fuggire.\nRidley porta il Metroid sul pianeta Zebes, ultima sede rimasta di Pirati Spaziali che, dopo gli eventi della Missione Zero, era stata riparata e con essa anche i generali Kraid e il leader Cervello Madre, la quale ha riproposto di tornare al loro piano originale e clonare l'ultimo Metroid. Tornata su Zebes e capendo il piano dei Pirati, Samus scopre che, come l'ultima volta, per raggiungere Cervello Madre, deve prima liberarsi dei generali dei Pirati, ora composti da Ridley, Kraid, e due nuovi generali: Phantoon, uno spettro che infestava una navetta abbandonata, e Draygon, un mostro marino. Durante la sua avventura, oltre che a trovare altri potenziamenti per la sua armatura protetti dalle statue Chozo, Samus incontra anche quattro creature: un Dachora e tre Etecoon che le insegnano ad usare il salto a parete e la Cometa, una tecnica della Supercinesi che le permette di spiccare salti altissimi.\nUna volta eliminati i generali e scesa a Tourian, viene improvvisamente attaccata da un Metroid gigantesco, il Super Metroid, che le risucchia l'energia vitale ma, poco prima di ucciderla, riconosce in lei la persona che l'aveva accudito e scappa via. Quel Metroid, ormai cresciuto a dimensioni anomale, si rivela essere quindi il cucciolo che stava cercando. Samus si riprende e continua la sua missione sino ad arrivare al covo di Cervello Madre.\nSamus abbatte le sue difese e l'affronta, ma l'AI rivela di aver imparato dai suoi errori della Missione Zero e mostra di essersi installata un corpo di dimensioni gigantesche, oltre che l'aver imparato un potente attacco, l'iperraggio, che riduce Samus in fin di vita. Mentre sta per darle il colpo di grazia, improvvisamente interviene in soccorso il Super Metroid e si attacca alla testa del Cervello Madre, assorbendone parte dell'energia e trasferendola a Samus, ma Cervello Madre si riprende e uccide l'ultimo Metroid. Furiosa, Samus, avendo assorbito dal Metroid l'iperraggio di Cervello Madre, annienta l'AI e lo polverizza, ma prontamente si attiva il processo di autodistruzione dell'intero pianeta. Samus \u00e8 ancora una volta costretta a scappare, ma prima libera il Dachora e gli Etecoon dal loro rifugio. Raggiunta la navetta, Samus si allontana mentre il pianeta Zebes esplode.\nL'ultima cellula superstite dei Pirati Spaziali, Ridley, Cervello Madre e i Metroid sono finalmente scomparsi e estinti. \nModalit\u00e0 di gioco.\nL'esperienza di gioco, ampliata e perfezionata, resta fedele ai due episodi precedenti della serie. Il giocatore controlla Samus Aran, la quale deve esplorare e accedere \u2013 tramite porte e ascensori \u2013 ad aree ignote del pianeta Zebes con l'ausilio di nuovi potenziamenti (\"power-up\") che la protagonista ottiene durante il gioco e che aumentano le capacit\u00e0 della sua corazza e le abilit\u00e0 fisiche, oltre a permetterle di accedere a spazi altrimenti inaccessibili, spazi che il giocatore deve memorizzare per potervi fare ritorno una volta appresi i potenziamenti necessari. Il videogioco \u00e8 privo di indicazioni sulla strada da prendere o su come interagire con i nemici: \u00e8 difatti concepito per coinvolgere fino in fondo il giocatore, lasciandolo libero di esplorare/esaminare l'ambiente, d'imparare dai propri errori e di trovare da solo il modo per proseguire. Il gioco introduce un vasto numero di personaggi e armamenti, una spaziosa mappa e anche la possibilit\u00e0 di selezionare e associare fra loro le armi e le abilit\u00e0 apprese. A questo si aggiunge una maggiore agilit\u00e0 al personaggio e una capacit\u00e0 \u00ab\"Moon Walk\"\u00bb, dal nome dell'omonima danza, che \u00e8 attivabile tramite le opzioni speciali e che consente a Samus di camminare all'indietro durante il fuoco o il caricamento della propria arma.\nIl sistema di salvataggio \u00e8 lo stesso di quello presente in \"\"; il giocatore pu\u00f2 quindi salvare e riavviare la partita dalle stazioni di salvataggio disposte nel pianeta, con la novit\u00e0 che \u00e8 possibile salvare direttamente dall'astronave di Samus, che ricarica completamente la sua salute e le sue munizioni. Samus \u00e8 anche in grado di portare molti pi\u00f9 serbatoi d'energia rispetto agli altri episodi (ce ne sono quattordici sparsi per il pianeta) e pu\u00f2 usare alcune taniche di riserva che le offrono salute aggiuntiva (ce ne sono quattro in tutto). Inoltre pu\u00f2 assorbire delle piccole quantit\u00e0 d'energia e munizioni rilasciate dai nemici uccisi e ha la possibilit\u00e0 di ripristinare completamente il vigore e alcuni proiettili collegandosi a specifiche unit\u00e0 situate in alcune stanze.\nLuoghi.\nDi seguito sono indicati i sei luoghi principali del pianeta Zebes.\nCreature.\nIl gioco presenta un elevato numero di specie aliene che variano in base al luogo del pianeta in cui si trova il giocatore, mentre alcune sono presenti in pi\u00f9 sezioni. Certe creature sono pi\u00f9 resistenti e offensive di altre, alcune invece risultano innocue e amichevoli e possono essere sfruttate a proprio vantaggio.\nEquipaggiamento.\nCome negli altri capitoli, Samus pu\u00f2 usufruire di taniche d'energia e di molti capi d'equipaggiamento che trova gradualmente durante il percorso: le tute le permettono di subire meno danni e di accedere ad aree ristrette; le bombe e i missili le consentono di aprirsi dei varchi, di superare le porte di sicurezza e di avere vantaggi sugli avversari, mentre alcuni particolari accessori possono esserle utili per guardare attraverso i muri o aggrapparsi al soffitto; i cosiddetti \"raggi\" possono congelare temporaneamente i nemici, trapassare le pareti o semplicemente caricare colpi pi\u00f9 potenti. Altri potenziamenti riguardano invece le abilit\u00e0 fisiche: acquisendo componenti specifici, Samus pu\u00f2 assumere una forma sferica, saltare molto pi\u00f9 in alto del normale, correre a velocit\u00e0 elevata e addirittura distruggere nemici e ostacoli con una capriola. A seconda delle capacit\u00e0 e dell'esperienza del giocatore, alcuni elementi possono anche essere tralasciati o presi in un secondo momento. I raggi e i potenziamenti ottenuti si possono abilitare/disabilitare e combinare in qualsiasi circostanza tramite un'apposita schermata.\nFinali.\nIl gioco contiene anche delle sequenze finali alternative: durante la fuga dal pianeta Zebes prima di tornare alla navicella spaziale si pu\u00f2 scegliere di soffermarsi a Crateria per salvare alcune razze aliene bonarie (il Dachora e gli Etecoon). Ci\u00f2 influenza il filmato conclusivo nel quale si pu\u00f2 notare sullo sfondo un minuscolo granello che si allontana dal pianeta. Esistono poi tre versioni diverse del breve filmato che appare dopo i titoli di coda, le quali si possono visualizzare a seconda del tempo impiegato per terminare il gioco: se si finisce in meno di tre ore, appare Samus senza tuta; se si impiegano tra le tre e le dieci ore, la si pu\u00f2 vedere con la tuta, ma con il volto scoperto; se si impiegano pi\u00f9 di dieci ore, Samus appare invece con la tuta completa.\nSviluppo.\nDopo l'uscita del di \"Metroid\" le cose erano cambiate per Nintendo R. &amp; D.1. La squadra infatti era stata divisa in due parti: una di queste, l'Intelligent Systems, era responsabile della gestione dei giochi per console ed era guidata da Gunpei Yokoi. Intelligent Systems fu divisa a sua volta in pi\u00f9 squadre di sviluppo da Yoshio Sakamoto per dare inizio nell'agosto del 1992 alla realizzazione del terzo episodio della saga: \"Super Metroid\". In realt\u00e0 la pianificazione iniziale era gi\u00e0 cominciata nell'autunno del 1991, ma i tempi si prolungarono a causa della ritardataria approvazione da parte di Nintendo.\nIl gioco fu scritto e diretto da Sakamoto e prodotto da Makoto Kano, lo staff principale era formato da sole quindici persone (incluso Sakamoto), alcune anche molto giovani: cinque dipendenti formavano la squadra di progettazione del gioco e artistica, due erano incaricati del suono e sette erano occupati con la programmazione; alcuni liberi professionisti erano inoltre disponibili per alcuni incarichi speciali, come la traduzione o il testare un gioco per constatarne eventuali errori. Una volta distribuiti i vari compiti il problema iniziale era accordarsi sull'ambientazione da rappresentare; convennero cos\u00ec che l'idea migliore fosse di far svolgere la storia nuovamente sul pianeta Zebes, principalmente per rimanere conformi alla scenografia del primo capitolo \u2014 tra l'altro la troupe era composta anche da persone che avevano lavorato a entrambi i \"Metroid\" precedenti. \"Super Metroid\" contiene quindi aree gi\u00e0 visitate, poich\u00e9 l'obiettivo degli sviluppatori era infatti quello di aggiungere un senso di familiarit\u00e0 in modo da soddisfare gli amanti della serie, ma non per questo manca di nuove sezioni, che furono inserite soprattutto per aggiungere maggiore dramma all'esperienza di gioco.\nCon tutte le basi definite Sakamoto realizz\u00f2 la rappresentazione grafica per le sequenze pi\u00f9 importanti, poi vennero fatte le \"concept-art\", che mostravano in modo minuzioso ogni aspetto del pianeta, cos\u00ec da avere una chiara idea dello scenario. Passarono poi alle creature e ai nemici: i diversi stili degli artisti per\u00f2 compromettevano in parte l'omogeneit\u00e0 delle illustrazioni e alcuni mostri apparivano persino gradevoli, come il miniboss Crocomire e il Cervello Madre. Perci\u00f2 Tomoyoshi Yamane, supervisore creativo, si preoccup\u00f2 di ritoccare ogni singola figura al fine di dare una forma pi\u00f9 coerente e di alterare l'aspetto troppo grazioso dei boss, per esempio rivestendo di muco il corpo di Crocomire e aggiungendo della saliva e una nube d'alito cattivo sulla bocca del Cervello Madre. Una volta definito l'aspetto dei nemici studiarono i loro movimenti e la strategia per batterli; sembra anche che fra il gi\u00e0 cospicuo numero di personaggi avessero ideato altre tre specie aliene da inserire: i Bang, i Refle e gli Stoke, che per\u00f2 furono scartate. Inserirono comunque nuove armi, tra cui il Grapple Beam, un raggio usato per far aggrappare e oscillare Samus a dei ganci sul soffitto, e poi incrementarono la fisicit\u00e0 della protagonista, introducendo anche la possibilit\u00e0 di farle sparare in tutte le direzioni mentre si muove in modo fluido e acrobatico. Successivamente si concentrarono sulla collocazione delle varie armi e potenziamenti. Tra le molte novit\u00e0 una piuttosto rilevante che la produzione aggiunse fu quella di avere a disposizione una mappa, alla quale si pu\u00f2 accedere in qualsiasi momento e che mostra le strutture dell'ambiente (escluse le aree nascoste), i luoghi scoperti, l'ubicazione delle stanze interessanti e le varie zone di salvataggio. Inizialmente la mappa non era prevista perch\u00e9 non tutti i membri erano concordi nel realizzarla: infatti si ridussero all'ultimo momento e fu completata un mese prima dell'uscita del gioco. Si rivel\u00f2 comunque un particolare importante, visto che il gioco fu uno dei primi a offrire al giocatore una pianta di riferimento.\nPer ci\u00f2 che concerne il reparto sonoro, esso era costituito dai musicisti Minako Hamano e Kenji Yamamoto, che composero le musiche di sottofondo creando un notevole effetto di tensione grazie agli strumenti acustici (come il pianoforte) e ai sintetizzatori. Hamano compose i temi dei titoli iniziali, dei crediti finali, di Maridia, Wrecked Ship e degli scontri con i boss; Yamamoto invece cur\u00f2 i vari effetti sonori, la musica dei filmati di gioco, dell'introduzione, di Brinstar, Crateria e Norfair; in aggiunta registr\u00f2 la propria voce per convertirla nel verso emesso dalla creatura Spore Spawn, il miniboss di Brinstar. Inoltre i versi di altri mostri furono campionati: quelli del Cervello Madre, ad esempio, vennero presi da Mothra, quelli di Ridley e Draygon invece risultano \"rubati\" da Angilas e quello di Kraid da Godzilla. Il comparto audio era essenziale per \"Super Metroid\", dal momento che Sakamoto decise di non raccontare la storia utilizzando testi o voci (fatta eccezione per il prologo iniziale), ma puntando tutto sugli effetti sonori e sulla musica, con l'intenzione quindi di creare la giusta atmosfera solo con l'ausilio del suono, come un film muto. Difatti pure Samus non parla mai durante la storia, anche se la produzione aveva pensato di farle prestare la voce dalla giovane Hamano Minako per doppiarla nell'istante in cui il giocatore perde e Samus muore, ma l'intonazione di Minako appariva troppo sessuale, per cui non la utilizzarono.\nSakamoto osserv\u00f2 che \"Super Metroid\" fosse molto pi\u00f9 profondo e pi\u00f9 coinvolgente dei predecessori, che si distingueva dagli altri giochi d'azione e che fosse stato concepito per avere una connotazione decisamente pi\u00f9 drammatica. Scopo principale degli sviluppatori era quello di renderlo un \"buon gioco d'azione\". Inizialmente prevedeva una capacit\u00e0 di 12 megabit, ma essendo stato sviluppato con una grafica a 16 bit e un sonoro d'alta qualit\u00e0 si estese a 24 megabit; sembra che sia stato il primo gioco in assoluto a disporre d'una cartuccia di tale dimensione. Richiese quindi un intenso lavoro e parecchio tempo per essere ultimato, nonostante i continui assilli da parte del produttore esecutivo Gunpei Yokoi che incitava ad accorciare i tempi. Gli ultimi sei mesi di lavoro furono i pi\u00f9 faticosi e impegnativi: spesso la troupe dorm\u00ec direttamente nello studio, e pare che si fosse creata pertanto un'aria statica che attir\u00f2 l'attenzione degli altri uffici. In varie interviste Sakamoto raccont\u00f2 che un dipendente li and\u00f2 a svegliare una mattina dicendo che la camera puzzava come uno zoo.\nPrima del completamento Sakamoto port\u00f2 una beta del gioco alla moglie e ai figli in modo da ottenere alcuni pareri esterni sulla qualit\u00e0 del prodotto, violando decisamente l'NDA di Nintendo. Lo sviluppo effettivo del gioco si concluse nel febbraio del 1994, ma prima di essere distribuito doveva essere provato e testato, oltre a essere perfezionato qualora ce ne fosse stato bisogno. Durante il controllo i membri del personale dovettero correggere lievi bug e revisionare il livello di difficolt\u00e0. In seguito dei liberi professionisti di tutte le et\u00e0 testarono il gioco per altre quattro settimane e furono invitati dai programmatori a esporre le loro opinioni riguardo alla difficolt\u00e0, alla qualit\u00e0 grafica e alla comodit\u00e0 dei comandi.\nLancio.\nDal momento che negli anni novanta era in continua crescita l'eccessiva violenza nei videogiochi come \"Mortal Kombat\", la Entertainment Software Rating Board, che aveva e ha il compito di classificare i videogiochi in base al loro contenuto, volle informazioni al riguardo, in particolare se il gioco avrebbe potuto rappresentare un contraccolpo negativo per la saga \"Metroid\". A tal proposito Sakamoto dichiar\u00f2: \u00abNon pensiamo che ci sia troppa violenza nel gioco\u00bb. Utilizzando Samus come esempio spieg\u00f2 inoltre che il suo scopo era quello di mantenere la pace nella galassia e che perci\u00f2 la violenza \u00e8 in un certo senso giustificata. Poco prima del lancio Sakamoto espresse che c'era una possibilit\u00e0 di realizzare un nuovo capitolo della serie per la nuova console Nintendo, il Nintendo 64, ma precis\u00f2 anche che si trattava di un'ipotesi e che non era una cosa certa. \"Super Metroid\" fu dunque distribuito in Giappone il 19 marzo 1994, in Nord America il 18 aprile 1994 e in Europa e Australia il 28 luglio 1994, quasi un decennio dopo il primo capitolo di \"Metroid\".\nColonna sonora.\nLa colonna sonora composta da Kenji Yamamoto ed Hamano venne pubblicata in una raccolta chiamata \"Sound in Action\", nella quale erano incluse anche le musiche del primo \"Metroid\", con trentotto tracce totali dalla durata complessiva di 59:13 minuti. Fu distribuita dalla Sony Records e diffusa in Giappone il 22 giugno 1994.\nAccoglienza.\n\"Super Metroid\" fu accolto con un ampio apprezzamento di critica, ricevendo un punteggio del 95.50% da GameRankings, diventando cos\u00ec uno dei giochi pi\u00f9 quotati del sito. Tuttavia in Giappone non ebbe il successo sperato: pur essendo stato molto atteso dal pubblico, fu commercializzato proprio nel periodo in cui spopolavano o erano in procinto di essere distribuiti i videogiochi pi\u00f9 ambiti e acclamati, come \"Donkey Kong Country\"; inoltre era l'anno dell'imminente lancio di nuove console, quali PlayStation e Sega Saturn; per questi motivi il videogioco registr\u00f2 basse vendite nel Paese.\nGrazie al commercializzazione da parte di Nintendo and\u00f2 comunque meglio in Nord America e in Europa e visto l'apprezzamento della critica un anno dopo la sua uscita Nintendo lo mise sul \"Nintendo Selects\", un marchio utilizzato dall'azienda per promuovere videogiochi dalle alte vendite. Tuttavia visto che nessuno dei tre capitoli della serie avrebbe raggiunto il livello di notoriet\u00e0 di videogiochi come \"Mario\" e \"The Legend of Zelda\", non furono realizzati altri \"Metroid\" per otto anni, finch\u00e9 non uscirono nel 2002 \"Metroid Prime\" (per Nintendo GameCube) e \"Metroid Fusion\" (per Game Boy Advance).\nChris Slate, della rivista di videogiochi \"Game Players\", apprezz\u00f2 il gioco sostenendo di essere soddisfatto del lavoro svolto dalla produzione, sia per quanto concerne la grafica e l'esperienza di gioco, sia il comparto sonoro; trov\u00f2 interessante e necessaria anche la funzione automatica della mappa, che evidenzia le aree esplorate e quindi i progressi fatti dal giocatore durante il gioco, sottolineando che era l'unica caratteristica in \"Super Metroid\" che l'originale \"Metroid\" avrebbe dovuto avere. Afferm\u00f2 inoltre che ogni fan dei giochi d'azione non avrebbe dovuto lasciarsi sfuggire il titolo, che li avrebbe convinti a giocarci e rigiocarci pi\u00f9 volte. La rivista \"Nintendo Power\" invece dichiar\u00f2: \u00abQuesto potrebbe essere il miglior gioco d'azione e avventura di sempre\u00bb, definendolo \"l'onda del futuro\" ed elogiando il comparto grafico, l'audio e i controlli. \"Electronic Gaming Monthly\" lo defin\u00ec \"incredibile\", grad\u00ec moltissimo soprattutto il lato grafico e la trama profondamente drammatica, complimentandosi per i controlli \"nitidi e chiari\" e per le molte armi a disposizione, lod\u00f2 la longevit\u00e0 e osserv\u00f2 che il gioco rendeva certamente giustizia a \"Metroid\" e che probabilmente non avrebbe deluso i videogiocatori.\nFu apprezzato anche dalla redazione britannica di \"Super Play\": uno dei collaboratori, Zy Nicholson, dichiar\u00f2 che \"Super Metroid\" era migliore del suo videogioco preferito, \"Mega Man X\", descrivendolo come \"molto pi\u00f9 di un'esperienza di gioco\" e lo confront\u00f2 con il film del 1986 \"Aliens\" di James Cameron, ritenendo che la gi\u00e0 notevole esperienza di gioco sarebbe aumentata se fosse stato giocato al buio e con il volume alzato, affermando inoltre che lui stesso fu tentato dal giocarci di seguito addirittura senza mangiare e dormire. Un altro, Tony Mott, nella sua recensione dichiar\u00f2 che il punto forte del gioco era la sua atmosfera e la defin\u00ec un miscuglio di \"Turrican\" (1990), \"Aliens\", \"Exile\" (1989) e \"Nodes of Yesod\" (1985); apprezz\u00f2 poi i controlli e l'esperienza di gioco raffinata, applaudendo il buon lavoro svolto da Nintendo; concluse affermando: \u00ab\u00c8 senza dubbio il miglior gioco di quest'anno che ho giocato finora\u00bb. Un altro revisore, James Leach, fu concorde con Nicholson e Mott e aggiunse che \"Super Metroid\" era quello che \"Mega Man X\" avrebbe dovuto essere, esprimendo che conteneva tutto ci\u00f2 che cercava in un videogioco: giocabilit\u00e0, trucchi e zone nascoste, armi potenti e nemici efficacemente realizzati. Dopo aver sommato le recensioni il verdetto della rivista inglese fu unanime nell'apprezzare \"Super Metroid\", che lo descrisse come \"un gioco meraviglioso che tutti dovrebbero possedere\". In seguito Andy Robinson di \"GamesRadar\" ha commentato la colonna sonora, definendola \"fenomenale\" e una delle migliori del mondo videoludico.\nEredit\u00e0 videoludica.\nRiconoscimenti e classifiche.\n\"Super Metroid\" ricevette molti riconoscimenti e viene ancora oggi citato come uno dei pi\u00f9 grandi videogiochi di sempre. La rivista \"Electronic Gaming Monthly\" lo nomin\u00f2 il miglior videogioco del mese di maggio 1994, premiandolo poi come il pi\u00f9 bel gioco d'azione dell'anno; nel 1997 lo mise al sesto posto nella classifica dei cento migliori giochi di sempre e successivamente nel 2002 lo consider\u00f2 il miglior videogioco di tutti i tempi. Nel 1997 fu posizionato al sesto posto anche da \"Nintendo Power\" e poi nel 2006 al dodicesimo fra i duecento migliori giochi di sempre; l'ha anche considerato come il miglior capitolo della serie \"Metroid\", seguito da \"Metroid Prime\" (2\u00ba posto) e \"\" (3\u00ba posto).\nLa rivista \"Game Informer\" nel 2001 lo colloc\u00f2 al ventinovesimo posto nella lista dei cento pi\u00f9 grandi giochi di sempre, mentre nel 2009 lo inser\u00ec al ventunesimo in quella dei duecento. Sul sito Imagine Games Network (IGN) nella classifica annuale dei cento giochi pi\u00f9 belli di sempre \"Super Metroid\" si guadagn\u00f2 nel 2003 il terzo posto, scese al decimo nel 2005, al quarto nel 2006, e al settimo nel 2007. \"GamePro\" l'ha poi elencato\nal settimo posto tra i trenta pi\u00f9 grandi giochi in grafica 16 bit, e tra i quindici \u00ab\"retro games\"\u00bb per la Wii che meritano di essere giocati.\nNel 2011 \u00e8 stato posizionato al nono posto da \"GamesRadar\" nell'elenco dei cento migliori giochi di sempre; in seguito \u00e8 salito al terzo e per di pi\u00f9 al primo tra i pi\u00f9 grandi videogiochi per Super Nintendo di tutti i tempi, \"Chrono Trigger\" al secondo posto e \"\" al terzo. In cima alla lista anche nell'elenco dei venti migliori giochi per Super Nintendo secondo il sito \"ScrewAttack\", dove \u00e8 seguito da \"The Legend of Zelda: A Link to the Past\" (2\u00ba posto) e \"Final Fantasy VI\" (3\u00ba posto). Inoltre \u00e8 stato considerato il miglior gioco per Super Nintendo anche dal \"Classic Game Room\", sorpassando \"The Legend of Zelda: A Link to the Past\" (2\u00ba posto) e \"Super Mario World\" (3\u00ba posto). Tra i migliori giochi di sempre anche secondo la rivista \"Empire\".\nNella cultura videoludica.\n\"Super Metroid\" ebbe un effetto notevole e duraturo nel settore dei videogiochi, gi\u00e0 a partire dal 1997 proprio con il gioco \"\", che trasse alcune spunti, in particolare il fatto di rendere alcune aree inaccessibili senza l'ausilio di speciali poteri. Negli anni \u00e8 risultato essere fonte d'ispirazione per numerosi videogiochi, come \"Cave Story\" (2004), \"Portal\", \"BioShock\" (2007), \"Shadow Complex\" (2009), \"Outland\", \"Insanely Twisted Shadow Planet\" (2011) e molti altri. Col passare del tempo \u00e8 diventato uno dei titoli pi\u00f9 contesi e uno dei primi a essere giocati e completati in \"speedrun\", un fenomeno che consiste nel completamento del gioco nel minor tempo possibile, trascurando i potenziamenti non necessari, cercando la via pi\u00f9 veloce, avvantaggiandosi sfruttando alcuni errori di gioco e raccogliendo solo le armi e le taniche di energia indispensabili; a questo proposito il gioco risulta essere terminabile dai giocatori pi\u00f9 agguerriti in quarantacinque minuti circa. Un'altra sfida consiste invece nello scovare e raccogliere tutti i potenziamenti, le armi, i proiettili e i serbatoi d'energia, completando il gioco al 100% e sempre il prima possibile.\nPubblicazioni successive.\nNel 2007 Nintendo ha reso il titolo disponibile per il download sul canale Virtual Console del Wii. Il sito IGN ha commentato che, nonostante sia stato distribuito nove mesi dopo il lancio ufficiale della Wii, ne \u00e8 valsa la pena di aspettare. Per i giocatori che non ci hanno mai giocato IGN afferma che \"finalmente possono scoprire cosa si sono persi in tutti questi anni\". Lo stesso ha dichiarato Frank Povo su GameSpot, che ha trovato assolutamente sorprendente il lungo lasso di tempo trascorso tra la prima pubblicazione del gioco e quella successiva per la Wii, ma ha anche sottolineato che la cosa pi\u00f9 importante \u00e8 che \"i giocatori possono giocare a questo capolavoro senza dover recuperare la cartuccia Super Nintendo Entertainment System originale o armeggiare con emulatori giuridicamente discutibili\". Ha espresso comunque un parere non proprio positivo sulla versione emulata di Virtual Console, ma nonostante tutto ha ribadito la sua convinzione che \"Super Metroid\" \u00e8 \"uno dei migliori giochi di avventura dinamica 2D mai prodotto\".\nSuccessivamente nel maggio del 2013 \u00e8 stato distribuito per un periodo limitato sulla console Wii U, e sembra che molti giovani videogiocatori abbiano riscontrato grosse difficolt\u00e0 nel cimentarsi in un prodotto nettamente pi\u00f9 impegnativo della maggior parte dei titoli attuali. Sono state pubblicate sul web anche diverse mod, tra le quali: modifiche della velocit\u00e0 nelle animazioni dei personaggi, cambiamenti dei toni e dei colori dell'ambiente e nuove caratterizzazioni totali di Samus (disponibile senza la tuta) e del pianeta Zebes. A settembre 2019 nella libreria dei giochi del Nintendo Switch Online sono stati aggiunti i giochi SNES, tra questi \"Super Metroid\"."}
{"id": "369482", "revid": "767487", "url": "https://it.wikipedia.org/wiki?curid=369482", "title": "Diritti all'inferno", "text": "Diritti all'inferno (\"Straight to Hell\") \u00e8 un film del 1987 diretto da Alex Cox.\nTrama.\nTre rapinatori con una valigia piena di soldi e un'isterica donna in ostaggio arrivano in una sperduta cittadina in mezzo al deserto governata da una banda di cowboy caffeinomani. I tre si integrano nella comunit\u00e0 fin quando non fa il suo ingresso in paese il misterioso Mr. Dade: il risultato \u00e8 una lunga sparatoria tutti-contro-tutti per impossessarsi della valigia e fuggire col malloppo."}
{"id": "369495", "revid": "33751", "url": "https://it.wikipedia.org/wiki?curid=369495", "title": "Feyenoord", "text": ""}
{"id": "369498", "revid": "123834979", "url": "https://it.wikipedia.org/wiki?curid=369498", "title": "Hamtaro", "text": " \u00e8 un manga creato da Ritsuko Kawai e serializzato nella rivista \"Ciao\" della Sh\u014dgakukan. Da esso \u00e8 stata tratta una serie televisiva anime da parte di TMS Entertainment e trasmessa dal 7 luglio 2000 al 31 marzo 2006 su TX Network, per un totale di 296 episodi.\nIn Italia sono state trasmesse dal 2002 al 2008 le prime 3 stagioni su Italia 1 col titolo Hamtaro \u2013 Piccoli criceti, grandi avventure. Dal 2009 al 2010 su Hiro sono andate in onda le stagioni 4 e 5 in prima visione e le repliche delle prime 3 stagioni.\nTrama.\nIl protagonista \u00e8 Hamtaro, il criceto di Laura Haruna, (Hiroko Haruna nell'edizione originale), una bambina delle elementari. Hamtaro \u00e8 il leader degli Ham-Ham, una banda di criceti che ogni giorno vive una nuova avventura alla scoperta del mondo, facendo cos\u00ec la conoscenza di loro simili dei quali diventeranno amici o nemici.\nMedia.\nManga.\nIl manga, scritto e disegnato da Ritsuko Kawai, \u00e8 stato serializzato dal 1997 al 2000 sulla rivista \"Ciao\" edita da Sh\u014dgakukan. I capitoli sono stati poi raccolti in tre volumi \"tank\u014dbon\".\nAnime.\nL'adattamento anime di \"Hamtaro\" \u00e8 stato prodotto dallo studio TMS Entertainment e trasmesso in Giappone dal 7 luglio 2000 al 31 marzo 2006 su TX Network per un totale di 296 episodi.\nL'intera serie di \"Hamtaro\" \u00e8 cos\u00ec suddivisa:\nIn Italia la serie \u00e8 stata trasmessa con il titolo \"Hamtaro \u2013 Piccoli criceti, grandi avventure\" su Italia 1 dal 5 settembre 2002 al 13 febbraio 2008 per le prime tre stagioni per poi continuare le restanti due su Hiro dal 7 ottobre 2009 al 30 novembre 2010. Quest'ultima rete ha anche replicato le prime tre stagioni. Dal 3 settembre 2012 la serie venne trasmessa su Frisbee dall'episodio 156 in poi, mentre a settembre 2013 sono stati proposti, in prima visione in chiaro, alcuni episodi della quarta. La rete in seguito ha anche acquistato i diritti della prima stagione, replicata dal novembre 2014.\nInoltre l'anime \u00e8 stato parzialmente distribuito in home video da Medusa Film e da Hachette in VHS e da Mondo Home Entertainment in DVD.\nEdizione italiana.\nL'edizione italiana di \"Hamtaro\" \u00e8 stata doppiata presso lo studio Merak Film a Milano. Il doppiaggio \u00e8 stato diretto da Graziano Galoforo per le prime tre stagioni, Guido Rutta per le prime due e la quarta, Caterina Rochira per la terza a Federico Danti per la quarta. I dialoghi delle prime due stagioni sono stati curati da Antonella Marcora, Sergio Roman\u00f2, Graziano Galoforo, Tullia Piredda in collaborazione con la C.I.T.I.. A partire dalla terza stagione il cast di traduzione sub\u00ec delle variazioni e l'unico membro in comune con le precedenti fu la Marcora, che lavor\u00f2 affiancata da Chiara Serafin, Maria Cristina Robustelli, Elisabetta Cesone, Pino Pirovano. Con l'arrivo della quarta stagione vi furono ulteriori cambiamenti e tornarono Marcora, Serafini e la Robustelli, che in quest'occasione hanno collaborato con Francesca Bielli, Manuela Scaglione e Guido Rutta.\nNei titoli di coda della prima stagione, veniva stranamente accreditata la doppiatrice di Timidy, Federica Valenti, piuttosto che Sonia Mazza, la doppiatrice di Laura, la quale recitava molte pi\u00f9 battute rispetto alla Valenti che si limitava a dire un verso ripetuto.\nMalgrado i nomi dei personaggi siano stati cambiati nell'edizione italiana, essa rimane fedele alla versione originale dell'anime; inoltre, a differenza di altri doppiaggi commissionati da Mediaset nel periodo di trasmissione, non sono stati eliminati i riferimenti al Giappone ed alla sua cultura, tant'\u00e8 vero che l'Italia \u00e8 l'unica nazione in Europa ad avere acquistato l'anime direttamente dalla nazione di produzione, invece che la versione statunitense censurata e rimaneggiata ad opera della Ocean Productions.\nSigle italiane.\nNella trasmissione della seconda stagione, come sigla di chiusura, a parte la canzone \"Hamtaro Ham Ham Friends\", sono state utilizzate a rotazione anche le 7 seguenti sigle, ognuna dedicata ad un personaggio della serie:\n\"Hi! Hamtaro \u2013 Piccoli criceti, grandi avventure\".\n \u00e8 una serie anime giapponese realizzata in computer grafica composta da 100 episodi della durata di 5 minuti. In Italia \u00e8 stata trasmessa su Italia 1 dal 24 maggio al 16 agosto 2009, mandando in onda 51 mini-episodi.\nFilm cinematografici.\nDalla serie furono prodotti anche quattro film cinematografici a cadenza annuale. In Italia tutte e quante le pellicole vennero trasmesse sul canale Hiro nel corso dell'aprile 2010.\nOAV.\nFurono inoltre creati anche quattro OAV distribuiti appositamente per l'home video in Giappone. In Italia i primi tre furono trasmessi sul canale Hiro nel corso dell'aprile 2010.\nVideogiochi.\nDalla serie sono stati tratti anche diversi videogiochi. Fatta eccezione di \"Hamtaro: Wake Up Snoozer!\", tutti i titoli dedicata alla serie sono usciti su console Nintendo.\nIl primo di questi \u00e8 intitolato semplicemente \"Hamtaro\" ed \u00e8 uscito l'8 settembre 2000 per Game Boy Color esclusivamente per il mercato giapponese. In seguito venne distribuito per la medesima piattaforma ' il 21 aprile 2001 in Giappone, il 28 ottobre 2002 in Nord America e il 10 gennaio 2003 in Europa. Il franchise approd\u00f2 su Game Boy Advance con ' il 3 maggio 2002 in Giappone, l'8 aprile 2003 in Nord America e il 27 giugno successivo in Europa.\nIl 23 maggio 2003 usc\u00ec sul suolo giapponese ', il quale venne distribuito in Europa il 29 ottobre 2004. Il titolo educativo ' invece fu un'esclusiva per il solo mercato statunitense e venne pubblicato nel corso del 2003 per Windows e macOS. \"Hamtaro - Ham-Ham Games\" riport\u00f2 la serie su GBA e venne distribuito il 15 luglio 2004 in Giappone, il giorno successivo in Europa e il 27 dello stesso mese in Nord America.\n' segn\u00f2 l'esordio della serie su Nintendo DS, ma venne pubblicato solamente in Giappone il 1\u00ba dicembre 2005. Infine usc\u00ec ' per la medesima console, titolo che approd\u00f2 sugli scaffali nipponici il 15 marzo 2007 e che arriv\u00f2 anche in Europa il 23 maggio 2008 e in Nord America il 23 settembre successivo.\nMerchandising.\n\u00c8 stato prodotto in passato da Giochi Preziosi sotto licenza RTI-Mediaset un diario scolastico dell'anime. In questo diario erano presenti delle schede che descrivevano i criceti degli anime, e alcuni giochi.\nNelle schede dei criceti, le padroncine di Sciarpina e Timidy venivano chiamate rispettivamente Giulia e Caterina. Cosa che effettivamente \u00e8 vera secondo l'anime, anche se nel secondo episodio curiosamente era la padroncina di Sciarpina ad essere chiamata Caterina, mentre quella di Timidy veniva chiamata Rebecca. Ci\u00f2 \u00e8 stato per\u00f2 cambiato negli episodi successivi. Si segnala inoltre che i padroncini di Caplin venivano chiamati Sandra e Raimondo, palese omaggio alla nota coppia della televisione italiana Sandra Mondaini e Raimondo Vianello, quando in realt\u00e0 nell'edizione italiana dell'anime il nome di Sandra non \u00e8 mai stato rivelato.\nAccoglienza.\nNel 2002, il franchise aveva generato 2,5 miliardi di dollari di vendite di merchandising. La serie anime ha avuto moltissimo successo in Giappone.\nInfluenza culturale.\nIl 26 luglio 2020, un gruppo di oltre 2000 manifestanti a Bangkok chiamato Movimento della Giovent\u00f9 Libera, ha guidato una protesta contro il governo della Thailandia che prevedeva di cantare la sigla di \"Hamtaro\" con testi modificati per dire \"Il cibo pi\u00f9 delizioso sono i soldi dei contribuenti. [...] Sciogliete il parlamento! Sciogliete il parlamento! Sciogliete il parlamento!\". Altre proteste studentesche durante la stessa settimana hanno continuato a usare Hamtaro come simbolo per il \"banchetto dei soldi dei contribuenti\" del governo e hanno coinvolto dei gruppi di persone che correndo in cerchio, come le ruote dei criceti, mentre cantavano la versione modificata del jingle."}
{"id": "369500", "revid": "14806", "url": "https://it.wikipedia.org/wiki?curid=369500", "title": "Legge degli sbocchi", "text": ""}
{"id": "369501", "revid": "1543377", "url": "https://it.wikipedia.org/wiki?curid=369501", "title": "Gaio Sallustio Crispo", "text": "Proveniente da una famiglia di stirpe plebea (la \"gens Sallustia\") legata alla \"nobilitas\" municipale, comp\u00ec a Roma il \"cursus honorum\", divenendo prima questore, poi tribuno della plebe e infine senatore della \"res publica\". Dopo esser stato cacciato dal Senato per indegnit\u00e0 morale, partecip\u00f2 alla guerra civile del 49 a.C. tra Cesare e Pompeo, schierato tra le file cesariane. Dopo la sconfitta di Pompeo, Cesare lo ricompens\u00f2 per la sua fedelt\u00e0 conferendogli la pretura, riammettendolo in Senato e nominandolo governatore della provincia dell\"Africa Nova\". Dopo la fallimentare esperienza di governo e a seguito della morte di Cesare, si ritir\u00f2 dalla vita politica; in questo momento si diede alla stesura di opere a carattere storico, in particolare le due monografie \"De Catilinae coniuratione\" e \"Bellum Iugurthinum\", le prime della storiografia latina, e delle \"Historiae\", un'opera di tipo annalistico.\nGrazie a queste importanti opere ottenne un'enorme fama ed \u00e8 annoverato tra gli storici latini pi\u00f9 importanti del I secolo a.C. e di tutta la \"latinitas\".\nBiografia.\nGiovent\u00f9 in politica.\nPoche sono le notizie certe riguardo alla vita di Sallustio; godono di una certa attendibilit\u00e0 la sua data di nascita, le calende di ottobre (il 1\u00ba ottobre) dell'anno 86 a.C., e il suo luogo di nascita, Amiternum, un centro sabino del \"Samnium\" occidentale. La sua famiglia, probabilmente plebea, ma di condizione agiata e legata alla \"nobilitas\" locale, si trasfer\u00ec poco dopo a Roma, dove egli ebbe modo, come era prassi per i giovani figli della \"nobilitas\" municipale, di dedicarsi alla carriera politica.\nSi adatt\u00f2 tuttavia ai costumi dell\"Urbe\", che in seguito critic\u00f2 aspramente nelle sue monografie con risentimento e rimpianto per i valori antichi (le \"pristinae virtutes\") del popolo romano. In lui per\u00f2 non mancavano una rigorosa tempra morale e delle serie inclinazioni verso la filosofia; in particolare fu attratto dal neopitagorismo, filosofia allora particolarmente in voga presso i ceti elevati della societ\u00e0 romana, e venne in contatto con la scuola neopitagorica di Nigidio Figulo.\nNon si possiedono per\u00f2 altre notizie precise di Sallustio relative a questo periodo.\n\"Homo novus\": il \"cursus honorum\".\nNel 54 a.C. Sallustio diede inizio al suo \"cursus honorum\" con la carica di questore; la sua carriera politica si rivel\u00f2 per\u00f2 anomala, in quanto salt\u00f2 alcune delle tappe principali del \"cursus honorum\". \u00c8 possibile ipotizzare che, essendo un \"homo novus\", abbia trovato naturale schierarsi col partito dei \"populares\", il cui leader era allora Giulio Cesare, nipote ed erede politico di Gaio Mario. Potrebbe anche aver avuto un rapporto particolare con Marco Licinio Crasso, di cui era forse cliente (\"cliens\"): infatti, pur non esprimendo mai un giudizio positivo nei suoi confronti, nel \"De Catilinae coniuratione\" traspare il fatto che da lui ricevette delle importanti confidenze.\nNel 52 a.C. ricopr\u00ec la carica di tribuno della plebe. Durante il suo tribunato si trov\u00f2 ad affrontare la grave crisi scoppiata in seguito all'omicidio del tribuno Publio Clodio Pulcro, un appartenente ai \"populares\" candidato console per quell'anno. L'assassinio si inquadra nella lunga serie di lotte, spesso con l'uso di bande armate, che coinvolgevano ottimati e popolari, e in uno di questi scontri, pi\u00f9 precisamente sulla via Appia, Tito Annio Milone, organizzatore delle bande dei possidenti, uccise Clodio. In un simile clima politico, reso ulteriormente incandescente anche dalle rivendicazioni di Cesare, allora impegnato a reprimere la rivolta di Vercingetorige durante la conquista della Gallia, sulla leadership della \"factio\" dei \"populares\", Sallustio si schier\u00f2 con decisione contro Milone e i suoi sostenitori, tra cui Cicerone.\nAl processo per omicidio, Cicerone difese Milone, ma, non riuscendo a pronunciare la sua orazione (in seguito profondamente emendata e pubblicata come \"Pro Milone\") per il tumulto della folla e per il timore che gli incutevano i compagni di Clodio nel foro, Milone venne condannato all'esilio.\nNel 51 a.C. Sallustio divenne senatore, rimanendo sempre un fedele sostenitore di Cesare nella lotta contro Pompeo. Nonostante l'amicizia di Cesare, nel 50 a.C. fu espulso dal Senato \"probri causa\", cio\u00e8 \"per indegnit\u00e0 morale\", in quanto aveva commesso adulterio con la moglie di Milone; pare tuttavia trattarsi di una vendetta politica messa in atto da parte dell'oligarchia senatoria, e in particolare da Appio Claudio Pulcro e Lucio Calpurnio Pisone, censori in carica quell'anno e di dichiarata fede pompeiana.\nCapo del partito cesariano e propretore in Africa.\nSubito dopo l'espulsione dal Senato, Sallustio raggiunse Cesare in Gallia, mentre si accingeva a completarne la conquista, e fu al suo fianco nella guerra civile del 49 a.C., durante la quale Sallustio divenne uno dei capi del partito cesariano; lo stesso anno fu riammesso in Senato per intercessione di Cesare (nel 48 a.C.), mentre due anni dopo gli fu assegnata la pretura. Durante il conflitto svolse alcuni importanti incarichi militari, in particolare una fortunata spedizione nel 46 a.C., durante le operazioni in Africa, contro l'isola di \"Cercina\" (l'attuale Chergui nell'arcipelago delle isole Kerkennah), presidiata dai pompeiani, allo scopo di derubarli delle riserve di frumento.\nNello stesso anno prese parte alla decisiva battaglia di Tapso; in tale occasione probabilmente diede buona prova di s\u00e9, dato che, dopo la sconfitta dei pompeiani, gli fu riconferita la pretura e fu nominato governatore (con il titolo di \"propraetor\") della neonata provincia nordafricana dell\"Africa Nova\", originatasi dal disfacimento del regno di Numidia. Nei diciotto mesi del suo mandato pot\u00e9, secondo il malcostume del tempo, arricchirsi a dismisura, impadronendosi delle ricchezze dell'ultimo re numida, Giuba I, e incassando tangenti sugli appalti pubblici. Il suo malgoverno gli valse, al rientro a Roma, l'accusa \"de repetundis\".\nL'abbandono della politica e gli ultimi anni.\nTornato a Roma nel 44 a.C., con i soldi accumulati durante il suo proconsolato acquist\u00f2 una propriet\u00e0 a Tivoli, gi\u00e0 appartenuta a Cesare, e si fece costruire nell\"Urbe\" una sontuosa dimora fra il Pincio e il Quirinale nota col nome di \"Horti Sallustiani\" (\"Giardini sallustiani\"), dal nome dei grandiosi giardini (\"hortus\" significa infatti giardino) che circondavano il suo palazzo.\nAccusato nuovamente di concussione, riusc\u00ec con difficolt\u00e0 a evitare la condanna, ma la sua carriera politica, compromessa da questo episodio, poteva dirsi conclusa. Fu forse lo stesso Cesare a suggerirgli, o a imporgli, il ritiro a vita privata per evitargli un'ulteriore condanna e una nuova espulsione dal Senato.\nIn seguito spos\u00f2 Terenzia, ex moglie di Cicerone, dal quale aveva divorziato nel 46 a.C. Nell'ambito familiare, adott\u00f2 anche il pronipote, la nonna del quale era sorella di Sallustio, che prese anche lui il nome di Gaio Sallustio Crispo; questi, poi, adott\u00f2 un figlio, Gaio Sallustio Passieno Crispo, console nel 44.\nCon la morte di Cesare, avvenuta alle idi di marzo (il 15 marzo) del 44 a.C., ebbe termine la carriera politica di Sallustio. Egli si dedic\u00f2 allora all\"otium\" privato e alla composizione delle sue opere storiche (\u00abverr\u00e0 maggior vantaggio alla Repubblica dall'ozio mio che dalle attivit\u00e0 altrui\u00bb): le due monografie \"De Catilinae coniuratione\" e \"Bellum Iugurthinum\" e le \"Historiae\", rimaste incompiute a causa della sua morte, avvenuta intorno al 35-34 a.C. (probabilmente il 13 maggio del 34), a 52 anni.\nIn realt\u00e0 nel proemio del \"De Catilinae coniuratione\" Sallustio vuole far credere di aver sempre ritenuto la sua carriera politica come una tormentata fase transitoria prima di giungere al sospirato approdo alla storiografia.\nSta di fatto che in politica non ebbe mai ruoli di primo piano, eccetto il governatorato dell'Africa Nova; non sarebbe azzardato affermare che politicamente abbia fallito. La grande fama, che lo ha reso noto sino ai giorni nostri, gli deriva dalle opere storiografiche.\nOpere.\nSallustio \u00e8 autore di importanti opere storiche, tramandate per tradizione diretta dai codici medioevali: le due monografie, il \"De Catilinae coniuratione\" e il \"Bellum Iugurthinum\", composte e pubblicate negli anni fra il 43 e il 40 a.C., e le \"Historiae\", di cui restano numerosi frammenti, iniziate intorno al 39 a.C. e rimaste incompiute, che forse dovevano fungere da allaccio tra le due monografie.\nSono state attribuite allo scrittore di Amiternum anche diverse opere considerate oggi apocrife: due \"Epistulae ad Caesarem senem de re publica,\" in cui l'autore rivolge a Cesare consigli sul buon governo, e l\"Invectiva in Ciceronem\", un violento attacco a Cicerone, accusato per la condanna a morte dei catilinari. Entrambe sono probabilmente esercizi scolastici di et\u00e0 posteriore.\nPrima dell'esperienza monografica di Sallustio nella storiografia romana, salvo rari casi, la tipologia di opere principalmente redatte erano i \"regesti\", in cui gli eventi erano narrati secondo una scansione \"per annum\", ovvero anno per anno. Sallustio \u00e8 dunque colui che introduce a Roma il genere monografico, che consiste nel raccontare solo un determinato fatto (come dir\u00e0 lui nel \"De Catilinae coniuratione\", cap. 4,2 - vedi la citazione sopra -, \"carptim\" = per episodi, monograficamente), arricchendolo di un'accurata indagine introspettiva atta a esaminare il contesto e le cause che hanno contribuito al suo scatenarsi.\nSallustio crea una storiografia di carattere politico e una storiografia di carattere filosofico. L'obiettivo di quest'ultima \u00e8 storico, ma il risultato finisce per essere una filosofia della storia: il continuo scontro fra il bene e il male.\n\"De Catilinae coniuratione\".\nIl \"De Catilinae coniuratione\" \u00e8 la prima vera e propria monografia storica mai composta in tutto il mondo latino. L'opera, come si comprende dal titolo, tratta la congiura di Lucio Sergio Catilina e il moto che ne segu\u00ec nel 63-62 a.C. Alla trattazione della cospirazione, Sallustio fa precedere un'analisi della condotta cesariana del 66-63, dimostrata (anche se non lo fu realmente) del tutto esente da colpe nel tentativo insurrezionale e vista come unica valida alternativa al corrotto \"regime dei partiti\" (\u00ab\"mos partium atque factionum\"\u00bb) di cui auspica la fine, con conseguente riflesso sulle sue scelte politiche.\nDopo un proemio moraleggiante e filosofico, basato sull'affermazione che l'uomo \u00e8 composto di anima e di corpo e che le facolt\u00e0 spirituali devono prevalere su quelle fisiche (le facolt\u00e0 spirituali principali sono l'attivit\u00e0 politica, militare, oratoria e storiografica), tutta la prima parte restante dell'opera \u00e8, effettivamente, un'analisi psicologica e fortemente introspettiva della figura di Catilina e dell'inquietante fenomeno rivoluzionario, alla luce di un'archeologia della crisi, ovvero l'individuazione e l'esame dei vari fattori storici, morali e psicologici che hanno dato origine alla situazione attuale. Ne risulta perci\u00f2 un quadro largamente dipinto a tinte fosche, ma estremamente vivace, di una societ\u00e0 enormemente corrotta, su cui campeggia come figura dominante Catilina, definito un \"monstrum\" (una stranezza) in quanto riunisce nella sua complessa e contorta personalit\u00e0 caratteristiche diverse, persino opposte e contrastanti tra loro: \u00e8 intelligente, coraggioso e malvagio; una figura sinistra, ma estremamente affascinante, al cui carisma sembra non riuscire a sottrarsi neanche lo stesso Sallustio. La descrizione di Catilina compare nei primissimi capitoli del libro, allo scopo di catturare l'interesse dei lettori, per poi fare una breve digressione nella disamina delle cause della congiura.\nAccanto a Catilina si trovano poi altri personaggi \"studiati\" con simile interesse: i congiurati, tra cui campeggia Sempronia, Cicerone (per quanto ridimensionato) e soprattutto Cesare e Catone il Giovane, messi a confronto e visti ambedue come estremamente positivi, persino \"complementari\" per la salute della \"res publica\" di Roma, in quanto avevano una simile visione del \"mos maiorum\": uno con la sua \"liberalitas\", \"munificentia\" e \"misericordia\"; l'altro con la sua \"integritas\", \"severitas\", \"innocentia\".\nCome gi\u00e0 si pu\u00f2 desumere da quanto detto, il metodo e il fine adottati nell'analisi sono moralistici: Sallustio ritiene che l'antica grandezza della repubblica fosse garantita dall\"integritas\" e dalla \"virtus\" dei cittadini, e vede nel successo, nella ricchezza e nel lusso (\"ambitio, avaritia atque luxus\") le cause della decadenza e la possibilit\u00e0 di tentativi di \"impadronirsi dello stato\" (\"rei publicae capiundae\") come quello di Catilina.\n\"Bellum Iugurthinum\".\nIl \"Bellum Iugurthinum\" \u00e8 la seconda monografia storica composta da Sallustio e narra, in 114 capitoli, la guerra combattuta dai Romani (111-105 a.C.) contro Giugurta, re di Numidia. Il pretesto bellico serviva per\u00f2 a mascherare un'altra guerra: quella interna, del popolo che combatteva la prepotenza della nobilt\u00e0 senatoria, detentrice del monopolio delle imprese militari a vantaggio dei suoi appaltatori, avidi di nuovi guadagni provinciali. Non si tratt\u00f2 in questo caso di una guerra voluta dall\"avaritia\" (per usare un termine sallustiano, nel significato di \u00abavidit\u00e0 di denaro\u00bb) della \"nobilitas\". Infatti il Senato non aveva realmente alcun interesse in Africa e non avrebbe tratto grandi giovamenti a combattere sul fronte africano, lasciando invece scoperto il fronte settentrionale, minacciato da Cimbri e Teutoni, che proprio in quegli anni ne progettavano l'invasione. Nell'episodio di questa guerra sembra si possano scorgere le radici della corruzione della classe dirigente, con riflessi sulla politica interna ed estera. Sallustio vorrebbe dimostrare come la corruzione e l'incapacit\u00e0 siano state le cause della lentezza con cui venne condotta la guerra e dei suoi iniziali insuccessi.\nI ceti pi\u00f9 interessati alla campagna africana erano in realt\u00e0 i cavalieri, sostenitori di una politica di sfruttamento delle risorse disponibili nel bacino del Mediterraneo, i ricchi mercanti italici, la plebe romana e italica che intravedeva la possibilit\u00e0, con la conquista, di una distribuzione delle terre africane. In un quadro del genere \u00e8 comprensibile come, dopo anni di guerriglia inconcludente, il conflitto sia stato portato a termine da un rappresentante delle forze interessate alla conquista, l\"homo novus\" Gaio Mario, che Luciano Perelli descrive \u00abdi origine plebea, frugale ed energico, generoso con i soldati e pronto a condividerne le fatiche\u00bb, e non da generali aristocratici, che Sallustio accusa di corruzione, incapacit\u00e0 e superbia, sebbene di Metello scriva che \u00abpossiede doti di integrit\u00e0 e perizia militare\u00bb.\nAnche in quest'opera \u00e8 presente un forte taglio moralistico ed essenzialmente politico. Sallustio, capace da una parte di forti sintesi storiche, che tralasciano elementi essenziali all'analisi storica (come le descrizioni geografiche ed etnografiche, assenti o trattate poco), dall'altra rivela grande vigore polemico nel denunciare l'incompetenza della \"nobilitas\" nella conduzione della guerra, e la sua corruzione generale: egli valorizza le ragioni espansionistiche della classe mercantile, auspicando la nascita di una nuova aristocrazia, fondata sulla \"virtus\". Sallustio apprezza quindi i valori che gli antenati hanno cercato di tramandare e di seguire; ma la corruzione ha ormai dilaniato l'intera \"res publica\".\nAltre.\n\"Historiae\".\nDopo le due monografie Sallustio si ciment\u00f2 anche in un'opera annalistica di pi\u00f9 ampia portata, le \"Historiae\". Esse dovevano narrare, secondo una scansione \"per annum\", la storia dal 78 a.C., anno della morte di Silla (a questo punto terminano le \"Historiae\" scritte dallo storiografo Lucio Cornelio Sisenna, giunte incompiute, di cui Sallustio intendeva porsi come continuatore), fino al 67 a.C. (anno della vittoriosa campagna di Pompeo contro i pirati). Si tratta dunque del periodo che gi\u00e0 nella prima monografia (\"De Catilinae coniuratione\") era stato definito cruciale nel processo di progressiva corruzione e degenerazione dello Stato repubblicano.\nDell'opera, che Sallustio lasci\u00f2 incompiuta, restano solo dei frammenti, comunque significativi (oltre cinquecento frammenti): ci\u00f2 consente, almeno in parte, di ricostruirne la struttura complessiva. \u00c8 certo che era strutturata in cinque libri (\"volumina\") e che dopo il prologo iniziale seguiva un'ampia retrospezione sul mezzo secolo precedente di storia. Al centro del libro I campeggiava la figura di Silla; nel II dominavano le guerre di Pompeo in Spagna e in Macedonia, nel III la guerra mitridatica, la fine della guerra contro Sertorio e la rivolta di Spartaco; il libro IV abbracciava i fatti del periodo 72-70 a.C., con la conclusione della guerra servile; il V racconta l'esito della guerra di Lucullo e la guerra di Pompeo contro i pirati.\nL'ampiezza dell'approfondimento storico-politico e la pregevolezza letteraria che contrassegna i frammenti sopravvissuti rendono la perdita delle \"Historiae\" una delle pi\u00f9 gravi, assieme a quella degli \"Ab Urbe condita libri\" di Tito Livio, della letteratura latina. Alcuni frammenti superstiti sono di proporzioni piuttosto estese e riguardano quattro discorsi e due lettere, tramandati dall'uso scolastico delle scuole di retorica; fra i discorsi spicca quello di Lepido contro il sistema di governo dei sillani. Tra le lettere ha notevole rilievo l'epistola che Sallustio immagina scritta da Mitridate, re del Ponto, al re dei Parti Arsace XII, e che d\u00e0 voce alla protesta dei provinciali contro il dispotismo romano.\nIl quadro generale \u00e8 improntato a un marcato pessimismo, dove Sallustio assiste impotente all'agonia della Repubblica romana; sulla scena si avvicendano solo avventurieri e corrotti, in un clima di grave decadenza. Infatti, dopo la morte di Cesare, non erano pi\u00f9 pensabili per Sallustio attese o progetti di riscatto. La sua ammirazione va a quei ribelli che, come Sertorio, postosi a capo di un regno indipendente nella penisola iberica, contestano apertamente le istituzioni repubblicane, mettendosi per\u00f2 in luce grazie al proprio valore, non a manovre demagogiche. Pompeo invece viene caratterizzato in modo polemico: Sallustio, fedele alla sua politica \"pro Caesare\", non manca di atteggiarlo come un attivista, che scatena le pi\u00f9 basse passioni del popolo per meri fini politici.\nOpere spurie e perdute.\nVi sono anche varie opere erroneamente attribuite a Sallustio o andate irrimediabilmente perdute. Probabilmente non sono suoi gli scritti compresi nella cosiddetta \"Appendix Sallustiana\": due \"Epistulae ad Caesarem senem de re publica\", che rispecchiano comunque le idee e lo stile di Sallustio (la prima, che sarebbe stata scritta nel 46 a.C. suggerisce al dittatore l'esercizio della clemenza; la seconda, del 50 a.C. circa, \u00e8 l'esposizione di un programma politico collegato ai \"populares\") e l\"Invectiva in Ciceronem\", considerata autentica da Quintiliano, ma che \u00e8 probabilmente opera di un retore d'et\u00e0 augustea, come le altre opere spurie che sono tutte, verosimilmente, esercitazioni scolastiche di et\u00e0 successiva.\nIn particolare, ci\u00f2 che ci autorizza ad affermare che le due \"Epistulae\" non siano autentiche \u00e8 l'appellativo \"senem\" attribuito a Cesare nel titolo: Cesare infatti non divent\u00f2 mai propriamente \"senex\" (appellativo che i Romani attribuivano a persone che avevano superato i 65 anni), ma venne cos\u00ec nominato per distinguerlo dal figlio adottivo Ottaviano. Questo particolare rimanda per\u00f2 a un'et\u00e0 posteriore alla morte di Sallustio. Sallustio pronunci\u00f2 anche orazioni, tutte per\u00f2 andate perdute. La notizia secondo cui lo storico avrebbe composto un poema filosofico sulle dottrine neopitagoriche dal titolo \"Empedoclea\" \u00e8 un fraintendimento di epoca medioevale, poich\u00e9 probabilmente l'opera fu scritta non da lui, ma da un suo omonimo, Gneo Sallustio, amico di Cicerone.\nPensiero.\nLa figura di Sallustio \u00e8 fortemente rappresentativa della complessit\u00e0 e delle tensioni della \"societas\" romana, che, proprio durante la vita dell'autore, era protagonista di una gravissima crisi che port\u00f2 al collasso della \"res publica\" e all'avvento del \"principatus\" con Ottaviano Augusto. In un tale intrigo di vicende, in cui era incredibilmente brutale la lotta per il potere e appariva evidente un quasi incolmabile vuoto di ideali, non era sicuramente agevole assumere una posizione ideologica definitiva. A riprova di ci\u00f2 \u00e8 possibile scorgere in Sallustio un'enorme contraddizione tra il suo comportamento politico e le dichiarazioni di principio. Il suo fu un comportamento da arrivista e opportunista senza scrupoli, e per ci\u00f2 ricevette le adeguate condanne; al contrario le sue concezioni ideologiche sono improntate a un irreprensibile moralismo, con una forte nostalgia per le virt\u00f9 antiche e un'altrettanto forte condanna del malcostume generale delle classi al governo di Roma.\nStorico per il bene dello Stato.\nEscludendo i due \"Commentarii\" di Cesare, Sallustio \u00e8 il primo grande storico di Roma. Egli diede una svolta a quel processo di evoluzione della storiografia, intesa come un'opera nobilmente letteraria, come una rilettura degli eventi in chiave politica e come forma di intervento nella vita dello Stato, secondo la tradizione annalistica degli storici di classe senatoria dei secoli precedenti.\nLa finalit\u00e0 essenzialmente politica della riflessione storica sallustiana emerge in primo piano negli ampi proemi delle due monografie; in essi l'autore si sforza di giustificare l'approdo alla storiografia come un indiretto prolungamento e una forma sostitutiva di impegno politico. Sallustio sente il bisogno di chiarire al pubblico romano, tradizionalmente convinto che fare la storia sia pi\u00f9 importante che scriverla, come la storiografia sia un modo diverso, ma non per questo inutile, di lavorare per il bene della \"civitas\". In tal stesso senso \u00e8 necessario interpretare la scelta del genere monografico, che costituiva per il pubblico romano (e senza veri precedenti neppure nella storiografia greca) una novit\u00e0 rispetto alla tradizionale impostazione annalistica.\nGiustificabile anche per ragioni puramente letterarie (all'epoca dei \"poetae novi\", dominata dal nuovo gusto alessandrino, infatti era viva la richiesta di opere brevi e pi\u00f9 elaborate), questa scelta si spiega soprattutto per la sua funzione chiarificatrice e didattica nei confronti dei lettori, poich\u00e9 favorisce il focalizzare l'attenzione su un singolo e specifico problema storico, prestandosi a mirate riflessioni sulla storia di Roma, specie sul piano sociale e istituzionale.\nL'indagine storica si trasforma cos\u00ec in un'illustrazione della crisi della \"res publica\" oligarchica e nella ricerca delle radici profonde di tale crisi; pur limitando l'attenzione su due argomenti ritenuti \u00abminori\u00bb dal punto di vista storico, come la congiura di Catilina e lo scandalo della guerra giugurtina, Sallustio approfondisce in maniera analitica le dinamiche alla base di quel processo drammaticamente in atto che stava producendo lo sfaldamento, morale prima ancora che istituzionale, delle basi dello Stato repubblicano, che sfoceranno nel crollo della repubblica e nell'avvento dell'impero.\nMessaggero del crollo della \"res publica\".\nSe dunque la crisi della \"res publica\" \u00e8 il problema che le due monografie individuano con estrema sistematicit\u00e0 di riflessione, l'autore evita per\u00f2 accuratamente di isolare tale tematica, scegliendo invece, per maggiore efficacia di analisi, di collocarla sullo sfondo di una visione pi\u00f9 organica della storia romana. Tale visione d'insieme emerge in alcuni momenti salienti delle due opere; per il resto Sallustio procede per quadri emblematici e approfonditi.\nNel \"De Catilinae coniuratione\" l'autore si sofferma a rappresentare i mali nascosti di una societ\u00e0 divenuta ricca e potente dopo le vittorie su nemici esterni (soprattutto i Cartaginesi), ma che poi aveva abbandonato i valori alla base di questi successi: giustizia, disinteresse, rettitudine, severit\u00e0 di vita, altruismo, e cio\u00e8 i valori alla base del \"mos maiorum\" tradizionale. Pagine decisive in questo senso si leggono nell'\u00ab\"archaeologia\"\u00bb: dopo aver abbandonato questi ideali, la citt\u00e0 si era divisa in \"factiones\".\n\u00c8 il tema dell'altra digressione, di grande tensione etico-politica, posta poco oltre la met\u00e0 dell'opera, che ripercorre le cause che spinsero la plebe a dar credito alla rivoluzione di Catilina. La \"nobilitas\" corrotta, invece di costituire, come in passato, la guida sicura dello Stato, poteva ormai piegarsi a forme di vera criminalit\u00e0 politica: Catilina \u00e8 l'incarnazione del pericolo eversivo che minacciava ormai apertamente la \"res publica\".\nNel \"Bellum Iugurthinum\" Sallustio si concentra su un'epoca precedente, in un momento di ritorno alle origini del male che, si presuppone, potr\u00e0 essere vinto qualora se ne estirpino le radici. Nella digressione ai capitoli 41-42 l'autore denuncia lo stato di corruzione in cui versava l'aristocrazia romana del tempo della guerra giugurtina: qui, a suo giudizio, va rintracciata l'origine della fiacca condotta di guerra, e, pi\u00f9 in generale, dei mali della \"res publica\".\nAccanto alla prima vittoriosa resistenza dei \"populares\", si delinea nell'opera quella radicalizzazione dello scontro politico nelle due opposte fazioni che avrebbe condotto alle successive fasi della crisi istituzionale, dalla guerra civile tra Mario e Silla (di cui il \"Bellum Iugurthinum\" costituisce di fatto il preambolo) alla \"coniuratio\" capeggiata da Catilina, fino al conflitto generalizzato tra Cesare e Pompeo. Infine, nelle \"Historiae\", lo scrittore ha abbozzato il quadro \u00abmondializzato\u00bb di una crisi che pare irreversibile. Il processo di disgregazione della \"res publica\" si allarga alle dimensioni del bacino del Mediterraneo e insieme si carica, nei frammenti a noi giunti, di un amaro, \"cosmico\", pessimismo.\nAccuse contro la \"nobilitas\".\nDa questo organico quadro storico-politico, che nell'arco delle tre opere sembra via via precisarsi e approfondirsi, emerge che le cause principali del male dello Stato risiedono nell\"ambitio\" (la sete di potere) e nell\"avaritia\" (la brama di denaro) dell'aristocrazia senatoria. Sallustio punta il dito impietosamente contro i demagoghi, che aizzavano il popolo con false promesse, e contro i nobili, che si facevano velo della dignit\u00e0 senatoria per consolidare ed estendere ricchezze e domini. Specialmente dopo la dittatura sillana, la \"nobilitas senatoria\", perduto ogni freno e ormai pronta a ogni compromesso e a ogni avventura politica, trova una grande polveriera nel panorama sociale e umano largamente variegato di Roma, punto d'incontro di diseredati, nullatenenti, contadini impoveriti, ex possidenti indebitati, liberti senza patroni. Fuori da Roma, i \"provinciales\" (le popolazioni provinciali) non tolleravano pi\u00f9 le angherie dei governanti, mentre gli schiavi costituivano una riserva a basso prezzo per le rivolte.\nQuesta \u00abdiagnosi\u00bb, spassionata e per certi versi crudele, \u00e8 ben intonata a quell'andamento \u00abdrammatico\u00bb che \u00e8 una caratteristica fondamentale della storiografia sallustiana. Peraltro l'autore evita di scendere fino in fondo nella sua analisi, non volendo svelare l'insostenibile disparit\u00e0 per cui, nel tramonto della \"res publica\", i ricchi erano sempre pi\u00f9 ricchi e potenti (che lo stesso definisce \"factiosi\", \"potentiores\" e \"pauci\"), e i poveri sempre pi\u00f9 poveri e privi di speranze. Tuttavia egli rimane fondamentalmente un moderato; non desidera il sovvertimento delle basi sociali dello Stato e punta piuttosto a individuare le cause morali che sono all'origine della malattia di Roma. La sua analisi giunge dunque a toccare alcuni aspetti socio-economici della crisi ed \u00e8 anche questa una rilevante novit\u00e0 della monografia sallustiana.\nRimedi contro la corruzione del Senato.\nQuanto ai rimedi, Sallustio auspica la fine del \u00ab\"mos partium et factionum\"\u00bb (\"regime dei partiti e delle fazioni\") e l'avvento di un potere \"super partes\", nelle mani di Cesare, che dia corpo a un programma di riordinamento dello Stato e di rinsaldamento delle sue strutture sociali. Oltre a ristabilire la concordia tra i ceti possidenti (un celebre invito alla concordia viene rivolto da Micipsa al propri figli: \u00ab\"nam concordia paruae res crescunt, discordia maximae dilabuntur\"\u00bb, \u00abla concordia fa prosperare anche i piccoli stati, la discordia fa crollare anche i pi\u00f9 grandi\u00bb), bisogna ampliare la base senatoria, \"arruolando nuove leve\" dall'\u00e9lite municipale. Erano questi i punti salienti del programma intrapreso da Cesare nella breve durata della sua dittatura ed \u00e8 ben noto che Sallustio, oltre a essere fiero oppositore della classe senatoria, era un aperto sostenitore della politica cesariana. Il piano riformista di Cesare si basava sull'alleanza di classe tra gli \"equites\" (che detenevano in esclusiva il monopolio commerciale) e l'allora potentissimo esercito.\nSi trattava di un disegno antinobiliare e antisenatoriale, un disegno che Cesare aveva tentato di rendere pi\u00f9 accettabile, a differenza delle soluzioni pi\u00f9 radicali della politica dei Gracchi, evitando di intaccare i privilegi dei ceti possidenti della penisola, a cui lo stesso Sallustio apparteneva. Verso i due celebri fratelli tribuni della plebe Sallustio mostra un'aperta diffidenza: a suo avviso non la rivoluzione sociale, la distribuzione delle terre ai nullatenenti o la cancellazione dei debiti potevano costituire il rimedio alla crisi, bens\u00ec l'ampliamento della classe dirigente e, soprattutto, la sua profonda rigenerazione morale.\nStile.\nSallustio \u00e8 considerato il rinnovatore della storiografia latina. Il suo stile \u00e8 fondato sull\"inconcinnitas\"\ne trae origine da due illustri modelli: lo storico greco Tucidide, e in particolare il suo capolavoro \"\" (pron. \"Per\u00ec tu Peloponn\u0113s\u00ecu pol\u00e8mu\", \"La guerra del Peloponneso\") e il noto predecessore Marco Porcio Catone, detto il \"Censore\" (234-149 a.C.); da quest'ultimo prese lo sdegno contro quei nobili che avevano tradito il codice morale del \"mos maiorum\".\nModelli.\nSallustio attinge dallo storico greco la capacit\u00e0 di ampliare la portata di un fatto per inserirlo in un pi\u00f9 vasto contesto di cause: \u00e8 quello che fa in particolare nell'\u00abarcheologia\u00bb, nel sesto capitolo del \"De Catilinae coniuratione\", dove imita coscientemente la vasta ricognizione tucididea della storia arcaica greca presente nel primo capitolo dell'opera incentrata sulla guerra del Peloponneso, oppure nei discorsi dei protagonisti, vere e proprie pause d'interpretazione dei fatti oltre che pezzi di grande foggia retorica.\nDa Catone invece prende la concezione moralistica della storia come edificazione morale collettiva, e quindi come celebrazione nostalgica e severa di un passato glorioso da opporre agli elementi disgregativi che funestano la \"civitas\" contemporanea. Non a caso nell'\u00ab\"archaeologia\"\u00bb la ricerca delle cause pi\u00f9 profonde, di stampo tucidideo, si unisce con i toni solenni della denuncia della crisi del \"mos maiorum\", derivati da Catone.\n\"Inconcinnitas\" e particolarit\u00e0 stilistiche.\nAl contrario di Cicerone che si esprimeva con uno stile ampio, articolato, ricco di subordinazione, Sallustio preferisce un discorso irregolare, pieno di asimmetrie, antitesi e variazioni di costrutto; tale stile prende nome di \"inconcinnitas\" (disarmonia). La padronanza di una tecnica simile crea un effetto di \"gravitas\", producendo un'immagine essenziale di quello che si descrive.\nDa Tucidide, Sallustio prende l'essenzialit\u00e0 espressiva, le sentenze brusche ed ellittiche, l'irregolarit\u00e0 e variabilit\u00e0 (\"variatio\") del testo, un periodare parattattico, pieno di frasi nominali, omissione dei legami sintattici, ellissi dei verbi ausiliari (con un uso ritmato e continuo dell'infinito narrativo e del chiasmo): sono evitate le strutture bilanciate e le clausole ritmiche del discorso oratorio. Da Catone prende l'eloquio solenne, moralmente atteggiato, una lingua a volte severa e aulica, a volte popolare, ruvida nelle forme, austera e dalla p\u00e0tina arcaica, come nel lontano modello epico che anticipa la storiografia nella narrazione delle gesta collettive. Il periodare essenziale \u00e8 arricchito dagli arcaismi, che esaltano le frequenti allitterazioni e asindeti.\nAbbondano in particolare:\nSi tratta dunque di uno stile arcaizzante ma nello stesso tempo innovatore, capace di introdurre un lessico e una sintassi in contrasto con gli standard del linguaggio letterario dell'epoca. Sallustio evita di riproporre gli effetti drammatici dello stile tragico tradizionale, preferendo suscitare emozioni partendo da una descrizione realistica dell'evento (pi\u00f9 volte definita \"sobriet\u00e0 tragica\") e puntando a una grande drammatizzazione dell'avvenimento, ricca di \"pathos\".\nEredit\u00e0 sallustiana.\nGi\u00e0 dall'antichit\u00e0 fu riconosciuta a Sallustio una certa fama che col tempo non \u00e8 andata scemando. Nel periodo immediatamente successivo alla morte di Sallustio, circola contro di lui una \"Invectiva in Sallustium\", erroneamente attribuita a Cicerone e considerata l'accesa replica all\"Invectiva in Ciceronem\", anch'essa di dubbia origine; ma pare si tratti in entrambi i casi di un falso preparato in una scuola di retorica. In seguito il commediografo Leneo si avventa contro di lui scagliandogli una \"satura\", con la quale lo accusa di aver saccheggiato e defraudato Cicerone.\nApprezzato da Marziale e Quintiliano, ma criticato piuttosto aspramente da Tito Livio e Asinio Pollione per l'eccessivo arcaismo, Tacito lo prende a modello del suo \"moralismo tragico\" per comporre il \"De vita et moribus Iulii Agricolae\" (\"Vita e costumi di Giulio Agricola\"), nel quale accende un'aspra polemica contro l'avida politica imperialistica di Roma, prendendo spunto dall'analoga denuncia nel \"Bellum Iugurthinum\". Fu celebrato e ampiamente imitato nell'et\u00e0 degli Antonini (Antonino Pio, Marco Aurelio e Commodo). Zenobio, paremiografo greco, traduce nella sua lingua tutti gli scritti sallustiani.\nFu apprezzato sia da pagani sia da cristiani dal quarto secolo in poi (come Ammiano Marcellino, o i padri della chiesa come Ambrogio, Girolamo e Agostino) e fu ripreso sia nel Medioevo per i contenuti morali sia in et\u00e0 umanistica per il pessimismo moralistico e la sentenziosit\u00e0; lo apprezz\u00f2 molto anche Brunetto Latini, precettore di Dante Alighieri. Durante l'epoca umanistica viene preso come modello per la prosa assieme a Tacito, in particolar modo da Leonardo Bruni e Angelo Poliziano. Proprio il Poliziano scrisse nel 1478 un \"commentarium\" (\"Pactianae coniurationis commentarium\"), di stile e argomentazione sallustiana, riguardante la congiura dei Pazzi.\nTuttavia a partire dalla seconda met\u00e0 del Cinquecento a lui verr\u00e0 preferito Tacito, sia come approccio linguistico sia come stile. Nel Settecento Vittorio Alfieri curer\u00e0 due traduzioni in italiano delle monografie sallustiane. Il filosofo tedesco Friedrich W. Nietzsche riconoscer\u00e0 - nel \u00abCrepuscolo degli Idoli\u00bb - a Sallustio il merito di averlo destato nel gusto per lo stile, \u00abdell'epigramma come stile\u00bb. Tutt'oggi Sallustio \u00e8 oggetto di studi presso i licei e le universit\u00e0, in quanto \u00e8 uno dei pi\u00f9 importanti storici di tutto il mondo latino.\nNel 1903 il comune dell'Aquila, per commemorare Sallustio, commission\u00f2 la realizzazione della statua monumentale per opera dello scultore Cesare Zocchi, collocata in piazza del Palazzo; nel 1941 gli fu intitolata anche una strada nel centro storico del capoluogo abruzzese."}
{"id": "369503", "revid": "1872303", "url": "https://it.wikipedia.org/wiki?curid=369503", "title": "Kymenlaakso", "text": "Il Kymenlaakso (\"Kymmenedalen\" in svedese) \u00e8 una regione della Finlandia situata nella provincia della Finlandia meridionale. La regione \u00e8 divisa nel distretto di Kouvola (97.818 ab.) e il distretto di Hamina (87.844 ab.).\nIl Kymenlaakso \u00e8 stata la prima regione finlandese ad essere estensivamente industrializzata gi\u00e0 all'inizio del 1800. Oggigiorno l'area soffre del declino dell'industria pesante, principalmente quella della carta, dal momento che lavori sostitutivi non sono semplici da trovare. Pertanto, a seguito di tale declino, il numero di abitanti della regione \u00e8 in costante decrescita. La maggior parte si sposta verso l'area metropolitana di Helsinki.\nComuni.\nNella regione del Kymenlaakso ci sono 7 comuni, di cui tre citt\u00e0. Nella seguente lista le citt\u00e0 sono evidenziate in grassetto:"}
{"id": "369504", "revid": "712828", "url": "https://it.wikipedia.org/wiki?curid=369504", "title": "Pok\u00e9mon Shining", "text": ""}
{"id": "369506", "revid": "712828", "url": "https://it.wikipedia.org/wiki?curid=369506", "title": "Pokemon Shining", "text": ""}
{"id": "369508", "revid": "712828", "url": "https://it.wikipedia.org/wiki?curid=369508", "title": "Pokemon Brillanti", "text": ""}
{"id": "369509", "revid": "712828", "url": "https://it.wikipedia.org/wiki?curid=369509", "title": "Pok\u00e9mon Brillanti", "text": ""}
{"id": "369511", "revid": "104265", "url": "https://it.wikipedia.org/wiki?curid=369511", "title": "Cross-posting", "text": "Cross-posting \u00e8 un termine inglese, traducibile con \"invio multiplo\", che indica l'inserimento dello stesso messaggio in differenti parti dello stesso strumento di interazione online (forum, newsgroup, ecc.).\nIl cross-posting pu\u00f2 essere utilizzato per fare promozione o attirare l'attenzione su un determinato tema: un messaggio che compare in differenti spazi sembra essere pi\u00f9 importante.\nTuttavia, tale pratica viene solitamente considerata deprecabile nella maggior parte delle netiquette, in quanto la proliferazione dei messaggi appesantisce la lettura, crea confusione nella ricerca dell'informazione e appesantisce inutilmente i database, perci\u00f2 nella maggior parte dei forum i messaggi di questo tipo sono considerati \"spam\", vengono quindi eliminati e l'utente rischia il ban."}
{"id": "369514", "revid": "122984767", "url": "https://it.wikipedia.org/wiki?curid=369514", "title": "Cervello Madre", "text": "Il Cervello Madre (in inglese Mother Brain) \u00e8 un personaggio immaginario e una degli antagonisti principali della serie videoludica di Metroid. Appare sempre sotto forma di boss, pi\u00f9 precisamente come boss finale di \"Metroid\" e \"Super Metroid\", e boss semplice in \"\".\nStoria.\nIl Cervello Madre fu inizialmente creato dai Chozo come computer di sicurezza di Zebes e banca dati delle loro scoperte e invenzioni. Cervello Madre, per\u00f2, era dotata di una propria personalit\u00e0 e, quando scopr\u00ec che una \"discendente\" dei Chozo, stando alle loro profezie, avrebbe portato gloria alla loro specie e pace nella galassia, non pot\u00e9 trattenersi dal credere che lei fosse quella persona. Tuttavia, un giorno i Chozo tornarono su Zebes con una bambina di nome Samus Aran, ultima superstite di una colonia umana attaccata dai Pirati Spaziali.\nInizialmente, Cervello Madre aiut\u00f2 la bambina, consigliando ai Chozo di darle un DNA Chozo affinch\u00e9 potesse sopravvivere all'atmosfera di Zebes e, con l'aiuto di diversi droni, l'addestr\u00f2 nel combattimento e fu in quel periodo che realizz\u00f2 che forse i Chozo credevano che Samus sarebbe stata la loro discendente della profezia.\nLe ambizioni dell'AI crebbero ulteriormente quando i Chozo scelsero di non rivelare alla Federazione Galattica dei Metroid da loro creati per contenere i Parassiti X su SR-388. Vedendo del potenziale sprecato, Cervello Madre, il giorno in cui i Pirati Spaziali invasero Zebes, non aument\u00f2 le difese, bens\u00ec le abbatt\u00e9 e non solo aiut\u00f2 i Pirati con l'invasione, aiutata da uno dei Chozo pi\u00f9 severi e rigidi, Voce Grigia, ma divenne pure il loro capo. Quando Samus, andata in avanscoperta per conto della Federazione Galattica (alla quale si era unita), scopri le intenzioni di Cervello Madre, dei Metroid e che con i Pirati era presente pure Ridley, colui che era a capo dell'incursione e del massacro presso la sua colonia natale. Voce Grigia si rivel\u00f2 essere contrario al piano di Cervello Madre e che si era finto suo alleato solo per disattivarla, ma Ridley lo uccise prima che potesse farlo e i Pirati furono, apparentemente, sconfitti durante un attacco da parte della Federazione.\nTuttavia, in quei pochi anni di silenzio, i Pirati stavano venendo istruiti da Cervello Madre riguardo non solo alle tecnologie dei Chozo, ma anche sui Metroid e, non appena la Federazione ne venne a conoscenza, Cervello Madre mand\u00f2 una pattuglia di Pirati a rubare alcuni esemplari catturati dalla Federazione. In \"Metroid\", Samus, venuta a conoscenza di ci\u00f2, viene incaricata dalla Federazione di dirigersi su Zebes e fermare i Pirati, Cervello Madre e i loro Metroid. Sconfitti i due generali Kraid e Ridley, Samus raggiunse Cervello Madre e la distrusse, causando l'autodistruzione del suo centro di controllo. Ridley, che era sopravvissuto grazie a delle protesi meccaniche, incaric\u00f2 al resto dei superstiti di rimettere insieme Cervello Madre e Kraid, poi se ne and\u00f2 a guidare il resto dei Pirati Spaziali per tutto il periodo della Guerra del Phazon al fianco di Samus Oscura.\nNel frattempo, i Pirati avevano rimesso in stesso Cervello Madre e, quando Ridley torn\u00f2, fu incaricato dall'AI di dirigersi su SR-388 a prendere un esemplare di Metroid, in quanto loro habitat. Ridley fall\u00ec nella sua missione, in quanto Samus si era diretta sul pianeta per conto della Federazione per estinguere i Metroid, ma ne lasci\u00f2 in vita uno che Ridley rap\u00ec in \"Super Metroid\", e lo port\u00f2 su Zebes. Mentre Samus si faceva strada per il nuovo e ristrutturato covo di Zebes, Cervello Madre aveva gi\u00e0 iniziato a clonare e mutare il piccolo Metroid, non temendoli in quanto poteva controllare il loro sistema nervoso e, di conseguenza, le loro azioni, tutte meno quelle del Metroid originale, devoto a quella che, per imprinting, considerava sua madre: Samus.\nSamus, dopo aver eliminato i Pirati Spaziali, i loro generali e Ridley, raggiunse Cervello Madre e la sconfisse facilmente. Tuttavia, l'AI aveva imparato dai suoi errori e, quando Samus cant\u00f2 vittoria troppo presto, l'AI, non pi\u00f9 confinato dentro una giara, rivel\u00f2 il suo enorme corpo robotico e la sua nuova arma: l'iperraggio, che poteva drenare buona parte dell'energia e inibire le armi della vittima. Sul punto di dare il colpo di grazia, il piccolo Metroid, mutato in un Super Metroid, assorb\u00ec le energie di Cervello Madre e l'iperraggio e li travas\u00f2 su Samus, ma Cervello Madre si era ripresa e colpi il Metroid fino ad ucciderlo. Furiosa, Samus scaric\u00f2 tutte le forze dell'iperraggio su Cervello Madre, fino a polverizzarla e a farle attivare, prima di morire, l'autodistruzione dell'intero pianeta.\nTornata alla Federazione Galattica per riportare l'estinzione dei Metroid e dei Pirati Spaziali, a Samus fu data una ripulita alla tuta dalla quale gli scienziati della Federazione trovarono DNA del Super Metroid e iniziarono a clonarlo illegalmente sulla Stazione di Ricerca Arca. Tuttavia, per poterli controllare, era necessaria un Cervello Madre che potesse tenerli a bada. Per loro fortuna, anche i residui dell'AI furono trovati sulla tuta e con essi, fu creato un androide umano battezzato MB, successivamente rinominata Melissa Bergman dal suo tutore, e figura materna, la Dottoressa Madeline Bergman. Con un nuovo inizio, Cervello Madre decise di usare le sue conoscenze per il bene della galassia e non per i suoi fini egoistici, lavorando sulla Stazione Arca. Tuttavia, quando MB mostr\u00f2 compassione per le povere cavie torturate dagli esperimenti degli scienziati, si ribell\u00f2 e gli scienziati tentarono di spegnerla. Ma MB si scaten\u00f2 e con lei anche le creature della Stazione. Quando una pattuglia della Federazione e Samus ricevettero un SOS lanciato da Madeline (risparmiata sotto ordine di MB), MB si spacci\u00f2 per lei e uccise alcuni membri della squadra della Federazione, poi, quando sembr\u00f2 rimasta solo Samus, che aveva appena scoperto la verit\u00e0, tent\u00f2 di ucciderla di persona, ma la Federazione, che non voleva che le loro attivit\u00e0 illegali venissero a galla, giunse sul luogo e, approfittando di un colpo gelante sparato da Madeline, crivell\u00f2 la congelata MB. Samus non pot\u00e9 pensare che, sotto sotto, Cervello Madre stava cercando di fare del bene e che magari, il vero cattivo era quello che reputava suo alleato.\nAltri media.\nIl personaggio compare come principale antagonista nella serie TV \"Un videogioco per Kevin\". Nell'adattamento italiano della serie per\u00f2 il suo nome \u00e8 stato modificato in Perfidia.\nIl cervello madre \u00e8 apparso come assistente in Super Smash Bros. per Nintendo 3DS e Wii U."}
{"id": "369533", "revid": "6923", "url": "https://it.wikipedia.org/wiki?curid=369533", "title": "Thread (comunicazione online)", "text": "Nel gergo dei forum, dei newsgroup e delle chat il thread (letteralmente \"filone\", talvolta abbreviato in \"3d\") indica la discussione sviluppata dai singoli utenti.\nSolitamente un primo utente stabilisce il topic, ossia l'oggetto del proprio contributo e l'interazione che ne segue assume la forma di un copione, di uno scambio di messaggi tra pi\u00f9 soggetti (conversazione). Il thread \u00e8 quindi composto dal topic seguito dai post lasciati dai vari intervenuti nella discussione. Il singolo thread si presenta in maniera unitaria con i vari contributi posti uno sotto l'altro in sequenza, tipicamente in ordine cronologico discendente (dal pi\u00f9 recente-cio\u00e8 l'ultimo-al meno recente-cio\u00e8 il primo).\nNell'ambito della ricerca sul teleapprendimento il thread \u00e8 particolarmente interessante, in quanto dagli sviluppi dell'interazione tra gli utenti \u00e8 possibile cogliere il processo di condivisione e costruzione della conoscenza.\nIl threading come forma di giornalismo interattivo \u00e8 diventato popolare su Twitter dal 2016 in poi. Autori come Eric Garland e Seth Abramson iniziarono a pubblicare saggi in tempo reale, costruendoli come una serie di tweet numerati, ciascuno limitato a 140 o 280 caratteri.\nVantaggi.\nElimina \"turn-taking\" e vincoli di tempo.\nLe discussioni in thread consentono ai lettori di comprendere rapidamente la struttura generale di una conversazione, isolare punti specifici delle conversazioni nidificate all'interno dei thread e, di conseguenza, pubblicare nuovi messaggi per estendere le discussioni in qualsiasi thread o sotto-thread esistente senza vincoli di tempo. Con i thread lineari invece, una volta che l'argomento si sposta su un nuovo punto di discussione, gli utenti sono meno inclini a fare post per rivisitare e ampliare i punti di discussione precedenti per evitare di frammentare la conversazione lineare simile a quanto accade con i \"turn-taking\" (in cui i partecipanti parlano uno alla volta a turni alternati) nelle conversazioni faccia a faccia. Inoltre sono obbligati a fare una mozione per rimanere in tema o muoversi per cambiare argomento di discussione. Dato questo vantaggio, la discussione in thread \u00e8 utile per facilitare conversazioni o dibattiti estesi che implicano attivit\u00e0 complesse in pi\u00f9 fasi (ad es. identificare le premesse principali, contestare la veridicit\u00e0, condividere le prove, mettere in dubbio l'accuratezza, la validit\u00e0 o la pertinenza delle prove presentate) come spesso si trova nelle newsgroup e nelle complesse catene di posta elettronica, al contrario delle semplici attivit\u00e0 in un unico passaggio (ad esempio pubblicare o condividere risposte a una semplice domanda).\nTargeting dei messaggi.\nLa posta elettronica consente di indirizzare i messaggi a particolari membri del pubblico utilizzando le righe \"A\" e \"CC\". Tuttavia, alcuni sistemi di messaggistica non dispongono di questa opzione. Di conseguenza, pu\u00f2 essere difficile determinare il destinatario previsto di un particolare messaggio. Quando i messaggi vengono visualizzati gerarchicamente, \u00e8 pi\u00f9 facile identificare visivamente l'autore del messaggio precedente.\nElimina il disordine nell'elenco.\nPu\u00f2 essere difficile elaborare, analizzare, valutare, sintetizzare e integrare informazioni importanti durante la visualizzazione di grandi elenchi di messaggi. Raggruppare i messaggi per thread rende il processo di revisione di un gran numero di messaggi nel contesto di un determinato argomento di discussione pi\u00f9 efficiente in termini di tempo e con meno sforzo mentale, rendendo cos\u00ec pi\u00f9 tempo e risorse mentali disponibili per estendere e far avanzare ulteriormente le discussioni all'interno di ogni singolo argomento/thread.\nFeedback in tempo reale.\nQuando un autore, di solito un giornalista, pubblica thread tramite Twitter, gli utenti sono in grado di rispondere a ogni tweet di 140 o 280 caratteri nel thread, spesso prima che l'autore pubblichi il messaggio successivo. Ci\u00f2 consente all'autore di includere il feedback come parte dei messaggi successivi.\nSvantaggi.\nAffidabilit\u00e0.\nIl threading accurato dei messaggi richiede che il software di posta elettronica identifichi i messaggi che sono risposte ad altri messaggi.\nAlcuni algoritmi utilizzati per questo scopo possono essere inaffidabili. Ad esempio, i client di posta elettronica che utilizzano la riga dell'oggetto per mettere in relazione i messaggi possono essere ingannati da due messaggi non correlati che hanno lo stesso oggetto.\nI moderni client di posta elettronica utilizzano identificatori univoci nelle intestazioni di posta elettronica per individuare il messaggio padre e radice nella gerarchia. Quando i client non conformi partecipano alle discussioni, possono confondere il threading dei messaggi poich\u00e9 dipende dal fatto che tutti i client rispettino questi standard di posta facoltativi durante la composizione delle risposte ai messaggi.\nControllo dei singoli messaggi.\nI messaggi all'interno di un thread non forniscono sempre all'utente le stesse opzioni dei singoli messaggi. Ad esempio, potrebbe non essere possibile spostare, aggiungere a \"Speciali\", rispondere, archiviare o eliminare singoli messaggi contenuti in un thread.\nLa mancanza di un controllo individuale dei messaggi pu\u00f2 impedire che i sistemi di messaggistica vengano utilizzati come elenchi di attivit\u00e0 (una funzione comune delle cartelle di posta elettronica). I singoli messaggi che contengono informazioni relative a un'attivit\u00e0 possono facilmente perdersi in un lungo thread di messaggi.\nDiscussioni parallele.\nCon il threading conversazionale, \u00e8 molto pi\u00f9 semplice rispondere a singoli messaggi non recenti nel thread. Di conseguenza, spesso si verifica pi\u00f9 di un thread di discussione in parallelo. Seguire, rivisitare e partecipare a discussioni parallele allo stesso tempo pu\u00f2 essere faticoso. Seguire discussioni parallele pu\u00f2 essere particolarmente disorientante e pu\u00f2 inibire le discussioni quando i thread di discussione non sono organizzati in una struttura coerente, concettuale o logica (ad esempio, thread che presentano argomenti a sostegno di una data affermazione in discussione mescolati a thread che presentano argomenti in opposizione alla domanda).\nFrammentazione temporale.\nLa frammentazione dei thread pu\u00f2 essere particolarmente problematica per i sistemi che consentono agli utenti di scegliere diverse modalit\u00e0 di visualizzazione (gerarchica o lineare). Gli utenti della modalit\u00e0 di visualizzazione gerarchica risponderanno ai messaggi meno recenti, confondendo gli utenti della modalit\u00e0 di visualizzazione lineare."}
{"id": "369543", "revid": "767487", "url": "https://it.wikipedia.org/wiki?curid=369543", "title": "Perry Bamonte", "text": "Biografia.\nPerry entra nella band inizialmente come semplice roadie addetto alle chitarre (lo si pu\u00f2 vedere nel backstage dell'home video \"Live in Japan\" del 1984). Nel 1990, vista la dipartita di Roger O'Donnell, lo sostituisce a tempo pieno, dividendosi tra chitarra e tastiere. Con l'addio di Porl Thompson, egli diventa il primo chitarrista della band.\nSue sono sicuramente le demo originarie per le canzoni \"Trust\" da \"Wish\", \"This Is A Lie\" da \"Wild Mood Swings\" e \"Anniversary\" da \"The Cure\".\n\u00c8 stato estromesso dalla band e sostituito dal rientrante Porl Thompson nel maggio 2005, insieme con O'Donnell ma, a differenza di quanto \u00e8 successo con quest'ultimo, il distacco \u00e8 stato molto meno polemico: Perry ha pubblicato dei messaggi su un sito di un suo fan dove chiarisce che non porta alcun rancore contro Robert Smith e che augura alla band il meglio. Anche Robert ha ammesso che si sono visti in qualche serata, dimostrando che il cambio nella band \u00e8 stato esclusivamente dovuto a mutate prospettive musicali.\nAncora Perry non ha deciso cosa fare in futuro, ma \u00e8 sicuro che ne informer\u00e0 i fans attraverso internet, attraverso il sito suddetto. C'erano stati alcune indiscrezioni sulla rete che sarebbe entrato a far parte degli Interpol, ma si sono mostrati privi di fondamento.\nPerry ha una sorella, Carla, e un fratello pi\u00f9 giovane, Daryl, che ha svolto il ruolo di manager della band per tutto il tempo in cui Perry ci ha suonato. Anche lui, comunque, \u00e8 stato allontanato nel 2005. Perry e Daryl sono molto vicini ai Depeche Mode, essendo stati amici d'infanzia di Martin Lee Gore. Daryl infatti, prima di essere manager dei Cure, ha ricoperto lo stesso ruolo per la band di Gore e soci.\nNel settembre 2012, ha annunciato di essere il nuovo bassista per la band londinese Love Amongst Ruin, capitanata dell'ex Placebo Steve Hewitt."}
{"id": "369545", "revid": "14894", "url": "https://it.wikipedia.org/wiki?curid=369545", "title": "Kaspar David Friedrich", "text": ""}
{"id": "369547", "revid": "1543377", "url": "https://it.wikipedia.org/wiki?curid=369547", "title": "Joseph Deiss", "text": "\u00c8 stato membro del Consiglio federale dal 1999 al 2006 e Presidente della Confederazione svizzera nel 2004. Nel 2010 \u00e8 stato presidente dell'Assemblea generale delle Nazioni unite.\nBiografia.\nDeiss consegu\u00ec un dottorato in scienze economiche e sociali nel 1971 e in seguito svolse delle ricerche al King's College dell'Universit\u00e0 di Cambridge. Nel 1973 cominci\u00f2 ad insegnare economia politica all'Universit\u00e0 di Friburgo, dove rimase fino al 1977. Nel 1983 fu nominato professore straordinario e nel 1984 professore ordinario di economia politica e di politica economica. \u00c8 stato preside della Facolt\u00e0 di scienze economiche e sociali dal 1996 al 1998.\nDeiss \u00e8 sposato e ha tre figli.\nCarriera politica.\nDeiss \u00e8 membro del Partito Popolare Democratico. Tra il 1981 e il 1991 fu deputato al Gran Consiglio friborghese, di cui divenne presidente nel 1991. Tra il 1982 e il 1996 fu sindaco di Barber\u00eache, suo comune di origine.\nDeiss fece parte del Consiglio nazionale dal 1991 al 1999. Fu nominato \"mister prezzi\" tra il 1993 e il 1996, e fu vicepresidente della Commissione di politica estera tra il 1995 e il 1996. Nel 1996 Deiss fu nominato presidente della Commissione per la revisione totale della Costituzione federale, che fu adottata il 18 aprile 1999.\nMembro del Consiglio federale.\nL'11 marzo 1999 Deiss fu eletto membro del Consiglio federale. Vinse la votazione per una sola preferenza di vantaggio sul rivale del PPD Peter Hess. Il 1\u00ba maggio 1999 fu nominato ministro degli esteri. Durante il suo mandato la Svizzera ader\u00ec all'ONU il 10 settembre 2002.\nNel 2003 Deiss fu rieletto membro del Consiglio federale, anche se il suo partito perse un seggio. Il 1\u00ba gennaio 2003 assume l'incarico di ministro dell'economia. Dovette confrontarsi con la debole crescita economica, l'aumento della disoccupazione - specialmente dei giovani - e con il mutamento dell'agricoltura svizzera. Difese con successo l'estensione degli accordi bilaterali tra Svizzera e Unione europea sulla libera circolazione delle persone ai 10 nuovi stati membri dell'UE. Cerc\u00f2 anche di concludere un accordo di libero scambio con gli Stati Uniti.\nNel 2004 Deiss fu nominato Presidente della Confederazione Elvetica. Si dimise dal Consiglio federale il 14 giugno 2006.\nNel 2010 Deiss fu eletto presidente della sessione annuale dell'Assemblea Generale delle Nazioni Unite."}
{"id": "369560", "revid": "121689657", "url": "https://it.wikipedia.org/wiki?curid=369560", "title": "Rollerblade", "text": "Rollerblade \u00e8 un'azienda statunitense produttrice di omonimi pattini in linea. Venne fondata nel 1980 da Scott e Brennan Olson e successivamente venne acquisita da Nordica, Benetton e infine da Tecnica.\nStoria.\nL'azienda nasce negli Stati Uniti d'America nel 1980 grazie ai fratelli Olson che realizzano un pattino in linea con materiali innovativi e pi\u00f9 leggeri, per consentire agli atleti di hockey su ghiaccio di allenarsi anche senza ghiaccio. A quel tempo il mercato dei pattini era dominato dai tradizionali pattini quad e pertanto venne avviata una forte campagna di marketing grazie alla quale, a met\u00e0 degli anni ottanta, si diffusero a Miami Beach, a Minneapolis e a Venice Beach. Alcuni anni dopo l'azienda cess\u00f2 la vendita diretta e pass\u00f2 alla distribuzione per mezzo di negozi sportivi. La crescente pubblicit\u00e0, l'organizzazione di eventi e spettacoli e una migliore gestione delle relazioni con il pubblico garantirono allo sport una notevole popolarit\u00e0.\nNel 1990 vi furono i primi accordi per la distribuzione internazionale e l'anno successivo la Nordica, del gruppo Benetton, acquis\u00ec il 50% dell'azienda. L'ingresso nel gruppo consent\u00ec un'ampia visibilit\u00e0 al prodotto, portando a un vero e proprio boom dello sport. Molte innovazioni vennero portate, con materiali pi\u00f9 leggeri e pi\u00f9 resistenti, prezzi pi\u00f9 competitivi e l'introduzione di nuove tecnologie.\nDal 2003 \u00e8 stata acquisita daal gruppo Tecnica. :"}
{"id": "369563", "revid": "287204", "url": "https://it.wikipedia.org/wiki?curid=369563", "title": "Theoden", "text": ""}
{"id": "369564", "revid": "1005847", "url": "https://it.wikipedia.org/wiki?curid=369564", "title": "Risanatrice ferroviaria", "text": "La risanatrice \u00e8 una macchina ferroviaria complessa progettata per la manutenzione della massicciata di ghiaia, base sostenitrice del binario.\n\u00c8 utilizzata per il \"risanamento\", ossia il setacciamento del pietrisco gi\u00e0 esistente con l'aggiunta di quello nuovo, e la \"esportazione totale\" che letteralmente estrae l'intera base di massicciata, lasciando il binario completamente senza sostegno e sospeso da terra a un'altezza di circa un metro nel tratto in cui la macchina svolge il suo lavoro.\nQuesta procedura \u00e8 del tutto automatica una volta predisposta la macchina, che pu\u00f2 essere pilotata addirittura da un solo uomo; questa macchina pu\u00f2 realizzare nuove massicciate a una velocit\u00e0 di 1000 metri in 5 ore. Tra le aziende che in Italia utilizzano questo tipo di macchina si pu\u00f2 citare la Costruzioni Linee Ferroviarie S.p.A..\nCome il treno rinnovatore, anche la risanatrice (chiamata anche \"vagliatrice\"), \u00e8 un convoglio che raggiunge una lunghezza singolare di circa 400 metri composto dalla testa in quest'ordine:\nSistema di lavorazione.\nIl risanamento e l'esportazione totale del pietrisco base, comincia con una procedura di scavo localizzata nel punto preciso in cui la risanatrice deve partire: prima dell'arrivo del convoglio sul punto di lavoro, si realizza uno scavo profondo circa un metro e largo 1,5 su entrambi i lati del binario chiamato \"buco della vagliatrice\".\nSi effettua mediante scavatore generalmente anche se la politica di qualche azienda fa effettuare questo scavo anche a mano dagli operai. Questo scavo al di sotto del binario permette l'inserimento di un elemento fondamentale per il lavoro della risanatrice: \"la catena esportatrice \".\nA questo punto la risanatrice pu\u00f2 entrare in funzione: la catena cingolata viene collegata alla macchina e fatta ruotare a grande velocit\u00e0 al di sotto del binario. Mentre la risanatrice avanza, asporta la base di pietrisco esistente. Il pietrisco scartato dalla catena viene poi indirizzato ai carri di deposito mediante nastri trasportatori."}
{"id": "369569", "revid": "48193", "url": "https://it.wikipedia.org/wiki?curid=369569", "title": "Gyrator", "text": ""}
{"id": "369571", "revid": "188402", "url": "https://it.wikipedia.org/wiki?curid=369571", "title": "Gay bar", "text": "Un gay bar \u00e8 una tipologia di bar rivolto principalmente a una clientela gay o lesbica. Altri nomi adottati che includono questa fattispecie di clientela sono: \"gay club\" o \"gay pub\", \"queer bar\", \"lesbian bar\", \"dyke bar,\" o \"boy bar\".\nCaratteristiche.\nI locali gay, siano essi club o bar, servono innanzitutto come punto di incontro per la comunit\u00e0 gay, come del resto lo sono i suoi corrispettivi eterosessuali.\nLa musica, come nei bar eterosessuali, pu\u00f2 essere live, mixata da uno o pi\u00f9 DJ, latino americano, jazz, blues, disco, drum and bass, punk, house, trance, techno, pop. Generalmente il genere di musica viene associato a un particolare giorno settimanale, dalle dimensioni, dall'immagine e dalla clientela del bar stesso. Una particolart\u00e0 appariscente di questi locali \u00e8 l'effetto scenico prodotto dell'illuminazione, attuata con tecnologia elettronica impiegante moderni dispositivi LED ad alta intensit\u00e0, oltre alla sfera specchiata, alla macchina del fumo (\"fog-machine\"), alla proiezione di effetti speciali o filmati video, cubi, piattaforme su cui ballare o vedere spettacoli, gabbie, cubi per i ragazzi immagine (chiamati go-go boy/girl). Alcuni club gay hanno anche la backroom o dark room, che sono solitamente camere buie dove le coppie si possono appartare in intimit\u00e0.\nI bagni dei gay bar, ove vige una stretta politica di ingresso, solitamente, non vengono discriminati per il sesso della clientela, infatti alcuni bar hanno bagni unisex, mentre altri seppur discriminati per sesso vengono utilizzati dalla clientela come bagni unisex, questo potrebbe risultare illegale in alcune giurisdizioni. \nBar dedicati unicamente a persone lesbiche sono generalmente meno comuni, soprattutto in Italia.\nAlcuni bar gay restringono l'entrata solo a persone gay o lesbiche, altri optano per una clientela mista con una prevalenza omosessuale. Generalmente i gay bar con darkroom hanno una politica di ingresso pi\u00f9 restrittiva. I gay bar sono spesso aperti anche per i transgender e i travestiti, e possono offrire esibizioni in drag.\nStoria.\nUno dei pi\u00f9 antichi gay bar fu il White Swan, in Vere Street, a Londra, che nel 1810 venne attaccato, conducendo a due esecuzioni (il Vere Street Coterie) per il crimine di sodomia, e che fu frequentemente la scena di matrimoni gay svolti dal Reverendo John Church.\nA New York, \"Eve' s Hangout\", di Eva Kotchever, uno dei primi bar per donne, fu chiuso nel 1926 dopo un raid della polizia.\nStonewall Inn, situato in Greenwich Village, New York, l'area dei noti moti di Stonewall del 1969, considerati come punti principali per il movimento dei diritti gay in America.\nCuriosit\u00e0.\n\"Gay Bar\" \u00e8 anche il nome di un singolo, del 2003, degli Electric Six."}
{"id": "369576", "revid": "46989", "url": "https://it.wikipedia.org/wiki?curid=369576", "title": "Basiliani", "text": ""}
{"id": "369578", "revid": "16066", "url": "https://it.wikipedia.org/wiki?curid=369578", "title": "Bart\u00f2k", "text": ""}
{"id": "369581", "revid": "2149966", "url": "https://it.wikipedia.org/wiki?curid=369581", "title": "Islands (King Crimson)", "text": "Islands \u00e8 il quarto album dei King Crimson, pubblicato nel 1971.\nGenesi dell'opera.\nI King Crimson nel 1971 si presentarono al loro quarto appuntamento discografico con una formazione quasi totalmente nuova: unica costante la presenza dei membri fondatori Robert Fripp e Peter Sinfield, i soli ad aver tenuto in vita il gruppo a partire dal dicembre del 1969 quando, al termine di una tourn\u00e9e negli Stati Uniti, Michael Giles, Greg Lake e Ian McDonald avevano deciso di andarsene.\nFripp, dopo due album realizzati con musicisti presi a prestito fra le sue conoscenze pi\u00f9 o meno dirette, all'inizio del 1971 affid\u00f2 quasi totalmente al fiatista Mel Collins, che aveva suonato in quei due LP, il compito di costituire una formazione finalmente stabile che consentisse al gruppo anche di tornare a esibirsi dal vivo, cosa che non accadeva appunto dal 1969.\nDopo innumerevoli audizioni (fra gli aspiranti cantanti va citato Bryan Ferry, futuro leader dei Roxy Music), la scelta cadde sul batterista Ian Wallace (1946-2007) e sul cantante Raymond \"Boz\" Burrell (1946-2006) il quale, appena tre mesi prima di debuttare dal vivo col gruppo, impar\u00f2 anche a suonare il basso con l'aiuto di Fripp, soluzione \"in extremis\" seguita all'estenuante e fino ad allora vana ricerca di un nuovo bassista. Alle sedute di registrazione del disco parteciparono anche vari turnisti, alcuni dei quali gi\u00e0 apparsi nel precedente album \"Lizard\".\nL'album \"Islands\" segna l'ultimo capitolo della collaborazione tra Fripp e Peter Sinfield, sin dagli esordi paroliere del gruppo e curatore di suoni e luci dal vivo. Due mesi dopo l'uscita del disco, la band gi\u00e0 priva di Sinfield part\u00ec per un \"tour\" negli Stati Uniti che si concluse il 1\u00ba aprile 1972 e dal quale fu tratto l'album dal vivo \"Earthbound\". Subito dopo, fiaccati dalle tensioni interne, anche i musicisti andarono ognuno per la propria strada e Fripp si trov\u00f2 nuovamente solo a dover \"re-inventare da zero\" i King Crimson.\nDescrizione.\nLa natura di testi e musiche delle sei tracce di \"Islands\" \u00e8 piuttosto varia: si va dall'intimismo della \"title-track\" e di \"Formentera Lady\" all'omaggio ai Beatles di \"Come Together\" nella sardonica \"Ladies of the Road\", canzone dedicata alle \"groupies\"; \"Sailor's Tale\" \u00e8 un brano strumentale con chitarra e sax in primo piano che pare gi\u00e0 anticipare i Crimson di \"Larks' Tongues in Aspic\", mentre \"Prelude: Song of the Gulls\" \u00e8 una composizione per complesso d'archi ed oboe, rielaborazione di un movimento della \"Suite N\u00b01\" scritta da Fripp nel 1967 e contenuta nell'album \"The Cheerful Insanity of Giles, Giles &amp; Fripp\" del 1968; \"The Letters\" infine faceva gi\u00e0 parte del repertorio della prima formazione del 1969 con il titolo \"Drop In\" e un testo totalmente diverso: una versione ancora anteriore, intitolata \"Why Don't You Just Drop In\", risale anch'essa all'epoca di Giles, Giles &amp; Fripp.\nIn coda al disco fu inserito un frammento senza titolo, tratto dalla seduta di registrazione del brano \"Prelude: Song Of The Gulls\", nel quale si odono gli orchestrali che accordano gli strumenti e Fripp che d\u00e0 loro istruzioni, per poi staccare il tempo dell'esecuzione; sulla raccolta \"The 21st Century Guide to King Crimson - Volume One - 1969-1974\" pubblicata nel 2004 il frammento compare come una traccia a s\u00e9 stante, dal titolo \"Tuning Up\".\nLa copertina.\nLa copertina di \"Islands\" \u00e8 una fotografia telescopica della nebulosa Trifida nella costellazione del Sagittario; nella prima edizione, tale immagine non era accompagnata da alcuna scritta. L'album fu il primo nella storia del gruppo a contenere \u2013 nella sola busta interna \u2013 le foto dei musicisti. La prima edizione americana di \"Islands\" fu confezionata con la foto della nebulosa relegata all'interno, e le immagini del gruppo, assieme al titolo, sul fronte.\nTracce.\nTesti di Peter Sinfield, musiche di Robert Fripp.\nFormazione.\nAltri musicisti.\nNota: a parte il solista Robin Miller, i nomi degli orchestrali che eseguono il brano \"Prelude: Song Of The Gulls\" non sono noti."}
{"id": "369583", "revid": "297059", "url": "https://it.wikipedia.org/wiki?curid=369583", "title": "Fraglia", "text": "La fraglia (anche fragia o frala, con il significato di \"fratellanza\", da \"fratalia\" o \"fratalea\") indica nel Veneto e nei territori facenti parte della Repubblica di Venezia le corporazioni di arti e mestieri o le confraternite religiose.\nCorporazione di arti e mestieri con questo nome sono attestate a partire dal XIII secolo nelle citt\u00e0 di Venezia, di Padova e di Vicenza che si occupavano degli interessi dei propri associati e offrivano una garanzia di qualit\u00e0 curando la loro formazione.\nL'associazione si riuniva in un \"capitolo\", che aveva sede in genere nella chiesa della contrada in cui tendeva ad abitare chi praticava un certo mestiere. Possedevano un altare o una cappella dedicata al santo protettore e partecipavano alle processioni.\nA capo della fraglia erano eletti dei \"gastaldi\", mentre i \"massari\" ne amministravano il patrimonio e riscuotevano i contributi degli iscritti.\nFraglie di Padova.\nA Padova agli inizi del XIII secolo esistevano trentaquattro fraglie e nel 1287 furono fissate dal comune in numero di trentasei. L'iscrizione era obbligatoria per esercitare un'attivit\u00e0. I capi delle fraglie entravano di diritto nel \"Consiglio degli Anziani\".\nFraglie di Vicenza.\nL'esistenza delle fraglie a Vicenza \u00e8 contenuta nello statuto del comune del 1264. Esistevano 8 fraglie (dei mercanti, dei merciai, dei calzolai, dei macellai e degli albergatori) a cui si aggiungevano i \"collegia\" dei giudici e dei notai. Le fraglie aumentarono man mano fino ad arrivare nel 1389 a 29."}
{"id": "369587", "revid": "287204", "url": "https://it.wikipedia.org/wiki?curid=369587", "title": "Corpi sportivi", "text": "I Corpi sportivi (spesso abbreviato CS), detti anche gruppi sportivi militari, sono sezioni di corpi militari e di polizia che si occupano dell'attivit\u00e0 sportiva, anche agonistica, dei propri appartenenti.\nIn Italia.\nIn Italia i gruppi sportivi sono solitamente affiliati alle federazioni sportive riconosciute dal CONI, e sono particolarmente attivi nelle competizioni sportive sia nazionali che internazionali.\nTutte e quattro le Forze armate italiane sono dotate di centri sportivi, spesso articolati in sezioni distinte per disciplina:\nAnche le Forze di Polizia o con compiti di polizia hanno gruppi sportivi:"}
{"id": "369591", "revid": "767487", "url": "https://it.wikipedia.org/wiki?curid=369591", "title": "Larks' Tongues in Aspic", "text": "Larks' Tongues in Aspic \u00e8 il quinto album, uscito nel 1973, del gruppo progressive inglese King Crimson.\nNel giugno del 2015 la rivista \"Rolling Stone\" ha collocato l'album alla ventesima posizione dei 50 migliori album progressive di tutti i tempi.\nGenesi dell'opera.\nNel luglio 1972, un mese dopo la pubblicazione dell'album dal vivo \"Earthbound\", la formazione dei King Crimson che aveva suonato su quel disco e in quel \"tour\" non esisteva gi\u00e0 pi\u00f9. Robert Fripp, ormai unico depositario del \"marchio Crimson\" deve reinventarsi da capo la band. Proprio durante il \"tour\" del 1972 (per l'esattezza il 27 marzo a Boston, MA) l'allora batterista degli Yes Bill Bruford aveva chiesto a Fripp di entrare nei King Crimson perch\u00e9 ormai artisticamente frustrato nella blasonata band di provenienza. La posizione del batterista andava dunque solo formalizzata. Di l\u00ec a poco, si un\u00ec al gruppo anche il bassista-cantante dei Family, John Wetton, che Fripp conosceva di vista sin dagli anni sessanta quando i due suonavano in gruppi diversi nella zona di Bournemouth, e che aveva gi\u00e0 ricevuto l'offerta di unirsi ai King Crimson nel 1971, non potendo per\u00f2 accettarla a causa di precedenti impegni.\nWetton port\u00f2 con s\u00e9 nell'orbita della band anche un suo ex compagno di college, il paroliere Richard Palmer-James, gi\u00e0 membro fondatore dei Supertramp, che sarebbe rimasto autore dei testi dei King Crimson per tre album, collaborando col gruppo esclusivamente per corrispondenza.\nA questi elementi, relativamente gi\u00e0 consolidati per fama ed esperienza in ambito rock, si andarono ad aggiungere poche settimane dopo il percussionista Jamie Muir ed il violinista/violista David Cross, quest'ultimo notato da Fripp a un concerto della sua band precedente, i Waves.Dopo una serie di date in Germania e Gran Bretagna fra ottobre e dicembre, il 1\u00ba gennaio 1973 il nuovo quintetto entr\u00f2 in studio per mettere a frutto il materiale creato dal vivo. L'album usc\u00ec un mese dopo.\nIl disco.\n\"Larks' Tongues in Aspic\" contiene sei tracce, tre per facciata.\nChiudono l'album due brani strumentali legati fra loro:\nAlla fine del disco, gli ultimi solchi del vinile catturavano la voce di Bill Bruford che chiedeva: \u00abposso provarne immediatamente un'altra?\u00bb (\"Can I try one more immediately?\"), riferendosi con ogni probabilit\u00e0 alla registrazione del brano di chiusura. Nelle versioni in CD (almeno fino agli anni novanta) il frammento \u00e8 stato tagliato.\nTracce.\nTesti di Richard Palmer-James."}
{"id": "369599", "revid": "729019", "url": "https://it.wikipedia.org/wiki?curid=369599", "title": "Modello di Thomas-Fermi", "text": "Il modello di Thomas-Fermi, sviluppato da Llewellyn Thomas e da Enrico Fermi nel 1927, \u00e8 un modello che descrive gli elettroni attorno al nucleo atomico come un sistema di fermioni interagenti tramite un potenziale formula_1 agente sul singolo fermione, che contiene l'interazione con tutti gli altri (approssimazione di campo medio).\nTeoria.\nIl punto di partenza \u00e8 il modello a gas di Fermi: all'hamiltoniana non interagente viene aggiunto il termine di potenziale:\ndi conseguenza i livelli energetici consentiti (gli autovalori dell'hamiltoniana) risultano funzioni della posizione. In particolare, l'energia di Fermi diventa:\nSi ricava, per la densit\u00e0 media del sistema di fermioni:\nSe i fermioni in questione sono elettroni, vale l'equazione di Poisson: formula_5 . Combinando le due espressioni si ottiene l'equazione di Thomas-Fermi:\nche necessita di una integrazione numerica.\nPer un atomo di carica Ze a simmetria sferica, il potenziale pu\u00f2 essere scelto come\ncon alcune sostituzioni si ottiene una equazione generale, valida per qualsiasi Z:\ncon:"}
{"id": "369603", "revid": "599013", "url": "https://it.wikipedia.org/wiki?curid=369603", "title": "Moloch", "text": ""}
{"id": "369604", "revid": "599013", "url": "https://it.wikipedia.org/wiki?curid=369604", "title": "Archia", "text": ""}
{"id": "369605", "revid": "46989", "url": "https://it.wikipedia.org/wiki?curid=369605", "title": "Archia di Antiochia", "text": ""}
{"id": "369608", "revid": "77358", "url": "https://it.wikipedia.org/wiki?curid=369608", "title": "Santa Romana Chiesa", "text": ""}
{"id": "369610", "revid": "1543377", "url": "https://it.wikipedia.org/wiki?curid=369610", "title": "Harlow Shapley", "text": "Us\u00f2 le stelle variabili RR Lyrae per stimare le dimensioni della Via Lattea, e con il metodo della parallasse concluse che la posizione del Sole all'interno della Galassia non era nelle vicinanze del nucleo, che si trovava invece in direzione della costellazione del Sagittario.\nBiografia.\nShapley nacque a Nashville, nel Missouri, da Willis e Sarah Stowell. Dopo aver abbandonato la scuola anzitempo, riprese successivamente gli studi terminando i restanti 6 anni in un solo biennio. A 22 anni and\u00f2 all'Universit\u00e0 del Missouri per studiare giornalismo, ma poich\u00e9 questa facolt\u00e0 venne rinviata di un anno, egli pass\u00f2 all'argomento successivo presente nella directory dell'universit\u00e0. Rifiutando l'archeologia (pi\u00f9 avanti egli dir\u00e0 che non poteva pronunciarla), Shapley pass\u00f2 all'argomento astronomia, alla quale si dedic\u00f2 fino alla laurea.\nSuccessivamente tramite una borsa di studio and\u00f2 all'Universit\u00e0 di Princeton studiando sotto il professor Henry Norris Russell, ed utilizz\u00f2 la relazione periodo-luminosit\u00e0 per le cefeidi scoperta da Henrietta Swan Leavitt per determinare la distanza di alcuni ammassi globulari, e si rese conto che a differenza di ci\u00f2 che si pensava a quel tempo, le cefeidi non erano stelle binarie ma stelle singole pulsanti. Si rese poi conto che la Via Lattea era molto pi\u00f9 grande di quanto creduto e nel 1918 ne misur\u00f2 la lunghezza in 100.000 anni luce. Prese parte al Grande Dibattito con Heber D. Curtis sulla natura delle nebulose e delle galassie, e sulle dimensioni dell'universo.\nIl dibattito si svolse il 26 aprile 1920. Shapley era contrario all'idea che il Sole si trovasse al centro della Via Lattea, e per dimostrare la sua ipotesi mostr\u00f2 i risultati che aveva ottenuto studiando gli ammassi globulari. Essi infatti sono pi\u00f9 concentrati in direzione della costellazione del Sagittario, perci\u00f2 Shapley ipotizz\u00f2 che, se erano distribuiti uniformemente attorno alla Galassia, il nucleo della Via Lattea doveva trovarsi proprio in direzione del Sagittario.\nCredeva inoltre che le nebulose a spirale (scoperte da William Parsons) fossero parte della Via Lattea, anche se il loro spettro era di emissione anzich\u00e9 di assorbimento, com'era per le nebulose comuni. Aveva ragione sulla prima ipotesi, ma torto sulla seconda: Edwin Hubble dimostr\u00f2 successivamente che le nebulose a spirale erano in realt\u00e0 altre galassie. All'epoca del dibattito, Shapley lavorava all'Osservatorio di Monte Wilson. In seguito egli fu chiamato a rimpiazzare il celebre Edward Charles Pickering, recentemente deceduto, come direttore dell'Osservatorio di Harvard. Occup\u00f2 quel posto dal 1921 sino al 1952.\nNel 1925 assunse Cecilia Payne Gaposchkin, che divenne la prima persona ad ottenere un dottorato in astronomia all'Universit\u00e0 Harvard. Negli anni quaranta, Shapley collabor\u00f2 a fondare alcune associazioni scientifiche, tra cui la National Science Foundation. \u00c8 anche colui che contribu\u00ec a far inserire la lettera S nella sigla UNESCO (che sta per Scientific, scientifica). Politicamente Shapley era un liberale ma fu una delle vittime del maccartismo, in quanto il senatore Joseph McCarthy lo accus\u00f2, falsamente, di essere una spia dell'Unione Sovietica.\nNel 1950, ebbe un ruolo rilevante nell'organizzazione di una campagna accademica contro il controverso best seller pseudoscientifico \"Mondi in collisione\", dello psichiatra russo espatriato Immanuel Velikovsky. \nShapley coltiv\u00f2 per tutta la vita un interesse per la mirmecologia. Era inoltre il nonno dell'autore di best-seller Tracey Shapley e del vincitore del Premio Pulitzer Christopher Shapley. Si spos\u00f2 nel 1914 con Martha Betz, anch'essa un'astronoma, che lo aiut\u00f2 spesso nel suo lavoro. Ebbero quattro figli e una figlia. \nNel 1953 Shapley propose anche la teoria della \"cintura di acqua liquida\", affermando che un pianeta che si trovava alla giusta distanza dalla propria stella avrebbe potuto sviluppare un'atmosfera e avere acqua liquida in superficie. Questo concetto \u00e8 oggi conosciuto come zona abitabile.\nMor\u00ec a Boulder, in Colorado, all'et\u00e0 di 86 anni, mentre era in visita a suo figlio.\nSuo figlio Lloyd Shapley (1923 - 2016) ha vinto il premio Nobel per l'economia nel 2012.\nRiconoscimenti.\nGli sono stati dedicati il cratere Shapley sulla Luna e un asteroide, 1123 Shapleya."}
{"id": "369611", "revid": "682087", "url": "https://it.wikipedia.org/wiki?curid=369611", "title": "Judah Philip Benjamin", "text": "Immigr\u00f2 a Savannah (Georgia) nel 1816 con i suoi genitori (il padre era un ebreo inglese e la madre un'ebrea portoghese), che pi\u00f9 tardi si insediarono in Wilmington (Carolina del Nord).\nFrequent\u00f2 l'Accademia Fayetteville, Fayetteville, Carolina del Nord, e lo Yale College; si trasfer\u00ec a New Orleans, Louisiana, nel 1831 e insegn\u00f2 nelle scuole; studi\u00f2 legge; ammesso all'Ordine degli Avvocati nel 1832, inizi\u00f2 il praticantato a New Orleans.\nEletto alla Camera bassa del Parlamento dello Stato nel 1842 vi prest\u00f2 servizio fino al 1844; membro della Convenzione costituzionale dello Stato nel 1845; eletto con il partito Whig al Senato degli Stati Uniti nel 1853; rieletto con i Democratici nel 1859, prest\u00f2 servizio dal 4 marzo 1853 al 4 febbraio 1861, quando si dimise; Presidente del Comitato sui Diritti sulla Terra Privata (dal trentaquattresimo al trentaseiesimo Congresso).\nDiscepolo del massone Albert Pike, intorno al 1850 fond\u00f2 i \u201cCavalieri del Circolo d\u2019Oro\u201d (\"Knights of the Golden Circle\", KGC), una societ\u00e0 segreta organizzata come corpo paramilitare attivo in Sudamerica. Il movimento abolizionista crebbe dopo la decisione \"Dred Scott contro Sandford\" del 1857 e la KGC si proponeva l'obiettivo di provocare l'insurrezione di Messico, Caraibi, America centrale contro la dominazione spagnola per ricreare una sfera di Stati satellite subordinati agli interessi degli Stati Uniti.\nJudah fu nominato Avvocato Generale dal Governo Provvisorio degli Stati Confederati nel febbraio 1861; nominato Segretario Incaricato del Dipartimento della Guerra degli Stati Confederati nell'agosto 1861, vi prest\u00f2 servizio fino al novembre 1861, quando fu nominato Segretario del Dipartimento della Guerra, diventando cos\u00ec il primo israelita a far parte dei governi statunitensi. Prest\u00f2 servizio in questo incarico fino al febbraio 1862, quando si dimise per accettare l'incarico di Segretario di Stato del Gabinetto del Presidente Jefferson Davis, incarico che esplet\u00f2 fino alla fine della guerra.\nSi trasfer\u00ec in Gran Bretagna nel 1865; studi\u00f2 diritto inglese al Lincoln's Inn, Londra, fu ammesso all'Ordine degli Avvocati in quella citt\u00e0 nel 1866 e vi pratic\u00f2 legge, pur impegnandosi nel lavoro per giornali e riviste; ricevette la carica di Consigliere della Regina nel 1872.\nRitiratosi nel 1883 dalla pratica attiva e dalla vita pubblica, si trasfer\u00ec a Parigi, Francia, dove mor\u00ec il 6 maggio 1884; \u00e8 sepolto nel Cimitero di P\u00e8re-Lachaise."}
{"id": "369612", "revid": "14214", "url": "https://it.wikipedia.org/wiki?curid=369612", "title": "Legge di effusione dei gas", "text": ""}
{"id": "369614", "revid": "14214", "url": "https://it.wikipedia.org/wiki?curid=369614", "title": "Legge di effusione di Graham", "text": ""}
{"id": "369615", "revid": "1932035", "url": "https://it.wikipedia.org/wiki?curid=369615", "title": "Aulo Licinio Archia", "text": "Biografia.\nPart\u00ec dalla citt\u00e0 natale all'et\u00e0 di 15 anni per visitare le citt\u00e0 ellenistiche del mediterraneo orientale, nelle quali partecipava ad esibizioni poetiche. Nelle varie citt\u00e0 godette dell'ospitalit\u00e0 dei personaggi pi\u00f9 influenti per i quali componeva poesie encomiastiche. Prima di stabilirsi definitivamente a Roma transit\u00f2 anche per diverse citt\u00e0 della Magna Grecia tra le quali Heraclea, in Lucania, dalla quale fu premiato per la sua attivit\u00e0 poetica con la cittadinanza onoraria.&lt;br&gt; \nNegli anni 87-86 a.C. affianc\u00f2 il generale Lucullo con il filosofo Antioco di Ascalona nella campagna militare per fronteggiare Mitridate, con il compito di scrivere appunto su tale guerra.&lt;br&gt;\nIn seguito alla promulgazione della \"lex Plautia Papiria\", assunse anche la cittadinanza romana, bench\u00e9 risiedesse gi\u00e0 da tempo nell'Urbe. Tuttavia, nel 62 a.C. fu accusato di avere acquisito illecitamente la cittadinanza e nel processo intentatogli fu difeso con successo dal suo vecchio discepolo Cicerone con la famosa orazione \"Pro Archia Poeta\", in cui l'oratore difende sia il suo assistito che il concetto di arte e di \"humanitas\". Il processo nacque, probabilmente, come tentativo di Pompeo di colpire Lucio Lucullo, suo avversario politico e patrono di Archia.&lt;br&gt;\nNonostante una decisa verosimiglianza della sua colpevolezza, fu scagionato grazie all'abilit\u00e0 della difesa ciceroniana (nella quale il retore preferisce insistere sulle qualit\u00e0 di poeta del suo assistito, sorvolando sui pesanti indizi a suo carico). Dopo il processo, Archia rimase a Roma, in ottimi contatti con l'Arpinate, che gli chiese pi\u00f9 volte, in segno di gratitudine, di scrivere un poema \"De consulatu suo\" sulla cruciale scoperta ed eliminazione della congiura di Catilina. Non avendo ottenuto quanto richiesto, Cicerone stesso provvide a comporre un poema epico.&lt;br&gt;\nSembra che Archia sia morto poco dopo il processo, comunque, in quanto dopo il 62 non abbiamo pi\u00f9 notizie di lui.\nOpere.\nArchia inizi\u00f2 la propria carriera poetica nel solco del poema epico-storico di ispirazione enniana e, pi\u00f9 in generale, ellenistica, componendo un \"De bello Cimbrico\" per la vittoria di Mario contro i Cimbri ed un \"De bello Mithridatico\" sulla sconfitta di Mitridate da parte di Lucullo, suo patrono. Di questi poemi, ricordati da Cicerone, non resta nulla se non il titolo.&lt;br&gt;\nDella sua attivit\u00e0 poetica restano 25 epigrammi - oltre ad altri 3 di incerta attribuzione -, raccolti da Filippo di Tessalonica nella sua \"Corona\" e che dimostrano, in realt\u00e0, come le lodi tributategli da Cicerone erano frutto di \"amplificatio\" retorica difensiva: si tratta, infatti, di sviluppo di argomenti tradizionali, svolti, per di pi\u00f9, in uno stile freddo e piuttosto asiano."}
{"id": "369617", "revid": "599013", "url": "https://it.wikipedia.org/wiki?curid=369617", "title": "Spettro rosso", "text": "Lo spettro rosso (in inglese \"red sprite\", spiritello rosso/folletto rosso, o anche semplicemente \"sprite\") \u00e8 un fenomeno elettrico atmosferico ancora poco studiato. Si manifesta negli strati alti dell'atmosfera, anche fino a 80\u00a0km di quota, pi\u00f9 precisamente al di sopra di fenomeni temporaleschi, di regola associato alla ionizzazione dell'aria. Sono difficilmente osservabili a occhio nudo a causa della loro brevissima durata (pochi millisecondi).\nStoria.\nDurante il XX secolo, si sono iniziati ad avere avvistamenti di \"lampi rossi\" al di sopra di tempeste di fulmini, sia da parte di osservatori a terra, che da parte di piloti d'aereo. Il primo spettro rosso ad essere stato immortalato risale al 6 luglio 1989 durante la calibrazione di una fotocamera specifica per luce bassissima.\nCaratteristiche.\nAl pari dei fulmini, gli spettri rossi sono delle scariche elettriche. Mentre i fulmini scaricano a terra l'elettricit\u00e0 statica partendo da una massa di materia satura, gli spettri rossi la scaricano da una massa posta sopra a quella stessa che ha originato il fulmine, e verso essa; gli spettri rossi si verificano quindi quando la scarica di un fulmine a terra \"libera\" una massa di materia e la rende essa stessa \"recettiva\", da cui si verifica un afflusso di elettricit\u00e0 verso essa dalla massa sovrastante, in forma appunto di \"spettro rosso\".\nGli \"spettri rossi\", in genere, hanno durata inferiore ai dieci millesimi di secondo e si manifestano in corrispondenza di fulmini con elevate intensit\u00e0 di corrente elettrica.\nLa differente forma dei getti blu e degli spettri rossi rispetto ai fulmini, pur essendo lo stesso fenomeno (scarica elettrica), \u00e8 dovuta alla diversa composizione, densit\u00e0, e temperatura della materia attraversata. Studi consecutivi sulla struttura degli spettri rossi hanno mostrato che questi non consistono in una semplice emissione di luce diffusa, piuttosto mostrano ramificazioni filamentose che si sono dimostrate sempre pi\u00f9 fini e che fanno pensare ad un fenomeno strutturato fin su scala molto piccola. La loro colorazione, tipicamente rosso-blu, \u00e8 dovuta alla forte presenza nell'atmosfera terrestre del gas azoto; avvicinandosi al terreno, la pressione atmosferica aumenta a causa della gravit\u00e0 e con essa la concentrazione del gas nell'aria. Ci\u00f2 spiega la graduale variazione di colore degli sprite in funzione della quota, che dal rosso passa al viola e poi al blu in prossimit\u00e0 della troposfera. Secondo alcune osservazioni effettuate la colorazione blu \u00e8 la prima ad apparire e anche la pi\u00f9 breve (circa 100 \u00b5s), mentre quella rossa si protrae quasi per l'intera durata del fenomeno. \nGli spettri rossi si originano ad una quota di circa 70\u00a0km e si estendono sia verso il basso che verso l'alto. Si stima che l'energia totale irradiata da un singolo spettro rosso vari tra 250 MJ e 1 GJ; di questa energia solo una piccola parte viene irradiata nel visibile, per una quantit\u00e0 variabile tra 12 e 60 kJ.\nRicerche e domande.\nGli scienziati hanno gi\u00e0 installato molte telecamere su montagne ad alta quota nella speranza di immortalare gli \"spettri rossi\".\nCon la costruzione della nuova Stazione Spaziale Internazionale si potranno condurre ricerche pi\u00f9 approfondite su questi fenomeni, con la speranza di dare risposta alle molte questioni ancora irrisolte. Ad esempio: \nTerrestrial Gamma Ray Flash.\nQuando, negli anni novanta del XX secolo, \u00e8 stato scoperto l'inaspettato fenomeno dei \"Terrestrial Gamma Ray Flash\" (i lampi gamma di origine terrestre), gli sprite erano stati inizialmente presi in considerazione come possibile causa all'origine del fenomeno. In seguito, per\u00f2, l'ipotesi \u00e8 stata scartata."}
{"id": "369623", "revid": "767487", "url": "https://it.wikipedia.org/wiki?curid=369623", "title": "AFI 100 Years... series", "text": "Le AFI 100 Years... series sono una serie di liste composte da una selezione di titoli del cinema statunitense, stilate annualmente dall'American Film Institute, a partire dal 1998, il centesimo anniversario del primo film americano, per celebrare e promuovere l'interesse nella storia del cinema.\nLe serie sono:"}
{"id": "369624", "revid": "1543377", "url": "https://it.wikipedia.org/wiki?curid=369624", "title": "AFI's 100 Years... 100 Stars", "text": "L'AFI's 100 Years... 100 Stars \u00e8 una lista che fa parte delle AFI 100 Years... series, stilate annualmente dall'American Film Institute dal 1998, che comprende le cinquanta pi\u00f9 grandi star del cinema statunitense.\n\u00c8 stata resa pubblica il 15 giugno 1999 in uno speciale televisivo della CBS, nel corso del quale 50 star contemporanee hanno presentato i 50 nominativi della lista.\nPer la selezione dei 500 candidati \u00e8 stato adottato un criterio cronologico: il debutto sullo schermo cinematografico non doveva essere successivo al 1950 o, nell'eventualit\u00e0 lo fosse, la carriera dell'attore doveva essere conclusa in modo definitivo, per il suo decesso. Perci\u00f2 figurano in lista James Dean, Grace Kelly e Audrey Hepburn, che hanno debuttato dopo quella data, ma sono morti rispettivamente nel 1955, nel 1982 e nel 1993. Se il debutto della celebrit\u00e0 risale esattamente al 1950, l'attore pu\u00f2 comunque far parte della lista, infatti nella lista compaiono attori come Marlon Brando e Sophia Loren, i quali hanno debuttato proprio nel 1950."}
{"id": "369634", "revid": "8897", "url": "https://it.wikipedia.org/wiki?curid=369634", "title": "Travestito", "text": ""}
{"id": "369637", "revid": "256896", "url": "https://it.wikipedia.org/wiki?curid=369637", "title": "Ispesl", "text": ""}
{"id": "369641", "revid": "798140", "url": "https://it.wikipedia.org/wiki?curid=369641", "title": "Edward Charles Pickering", "text": "Biografia.\nNato a Boston, frequent\u00f2 la Boston Latin School.\nSi diploma diciannovenne presso la Lawrence Scientific School (facente parte dell'Universit\u00e0 di Harvard) e dal 1867 \u00e8 assistente di fisica presso il Massachusetts Institute of Technology.\nSuccessivamente divenne direttore dell'Osservatorio di Harvard, dove comp\u00ec grandi passi in avanti nello studio degli spettri stellari con l'uso della fotografia. Ad Harvard molte donne lavorarono per lui, tra cui Annie Jump Cannon, Henrietta Swan Leavitt ed Antonia Maury. Costoro, conosciute pi\u00f9 tardi come \"l'harem di Pickering\", fecero numerose scoperte di grande importanza. Ad esempio, Leavitt scopr\u00ec la relazione periodo luminosit\u00e0 delle Cefeidi.\nNel 1911 fu tra i fondatori della American Association of Variable Star Observers, con William Olcott.\nRiconoscimenti.\nAssieme al fratello gli sono stati dedicati:"}
{"id": "369652", "revid": "1543377", "url": "https://it.wikipedia.org/wiki?curid=369652", "title": "Shango", "text": "Shango (trascritto anche come Sango, Xang\u00f4, Chango e in altre varianti) \u00e8 un importante \"orisha\" (dio o semidio) della mitologia yoruba. \u00c8 associato soprattutto con l'etnia oyo, di cui rappresenta un antenato mitico. \u00c8 una divinit\u00e0 potente, associata al fuoco e al tuono, e ha un ruolo importante anche nei culti afro-americani derivati dalla religione yoruba, come il candombl\u00e9, santeria e vud\u00f9. \nOrigine del mito.\nLa tradizione orale yoruba descrive Shango come re dell'Impero Oyo, figlio del re fondatore Oranian e di sua moglie Torosi. Da un punto di vista storico, questo collocherebbe la sua vita intorno al XV secolo. Il suo regno viene ricordato come un periodo di grande prosperit\u00e0, durante il quale l'impero crebbe fino a unificare tutto il popolo yoruba. Nella trasposizione mitologica e religiosa, questa prosperit\u00e0 si riflette nella magnificenza tipica dei rituali del culto di Shango, ricchi di colori, forme e simboli diversi.\nFigura mitologica e simbologia.\nShango \u00e8 associato al fuoco, al fulmine e al tuono; ha un carattere violento e vendicativo, cacciatore e saccheggiatore, virile e coraggioso; \u00e8 un giustiziere, e castiga i bugiardi, i ladri e malfattori. Per queste caratteristiche, sia in epoca coloniale che post-coloniale Shango \u00e8 stato frequentemente considerato come il simbolo della lotta dei neri contro l'oppressione da parte dei bianchi.\nA seconda delle tradizioni, Shango viene annoverato come figlio della dea-madre Yemaja o di Obatala, messaggera e intermediaria degli d\u00e8i, che lo avrebbe concepito con Aganju, signore del fiume. Ha avuto numerose mogli e amanti, fra cui spiccano le figure di Ob\u00e1 (la prima moglie), Oxum (la seconda) e Oya (la moglie preferita).\nShango viene spesso rappresentato con un'arma chiamata Ox\u00ea, un'ascia bipenne, che rappresenta l'azione rapida ed efficace della giustizia. Negli altari in onore di Shango compare spesso una scultura che rappresenta una donna dallo sguardo tranquillo e distaccato che dona quest'arma al dio-eroe.\nNel culto yoruba di Shango vengono spesso impiegate maschere con le sembianze di una testa di ariete. Questo elemento ha portato diversi ricercatori, fra cui Basil Davidson a postulare un legame fra la cultura yoruba e quella di Kush, presso cui l'ariete aveva un ruolo simbolico fondamentale. \nIl numero sacro di Shango \u00e8 il sei.\nRacconti tradizionali.\nIl concepimento di Shango da Obatala \u00e8 oggetto di un racconto yoruba. Si narra che un giorno Aganju non voleva concedere a Obatala il permesso di attraversare il fiume. Quest'ultima cerc\u00f2 di aggirare il divieto trasformandosi in una piacente donna e lasciandosi circuire da Aganju, e dalla loro unione fu concepito Shango.\nUn altro racconto tradizionale sull'infanzia e la giovent\u00f9 di Shango descrive il suo incontro col padre in un bosco. Aganju non lo riconobbe, e cerc\u00f2 di ucciderlo per mangiarlo. L'orixa Oya, accortasi del pericolo, corse ad avvertire Obatala, che in origine era signora dei fulmini; Obatala trasfer\u00ec a Oya il proprio potere, e questa salv\u00f2 Shango dando fuoco al bosco. Shango sarebbe in seguito diventato egli stesso signore del fuoco.\nNelle religioni sincretiche.\nNelle religioni sincretiche in cui ogni divinit\u00e0 tradizionale viene identificata con un santo della tradizione cristiana, Xang\u00f4 viene in genere identificato con San Gerolamo, a San Giuda Taddeo.\nA Cuba in particolare si identifica con Santa Barbara.\nNella archeologia.\nLa notizia pubblicata sulle Scienze pu\u00f2 sembrare contorta e ancora ufficiosa, ma in qualunque caso \u00e8 riferita alla divinit\u00e0 Shango. &lt;br&gt;\nUn gruppo di archeologi dell'Universit\u00e0 del Maryland hanno rintracciato nella citt\u00e0 di Annapolis, un contenitore argilloso delle dimensioni di un pallone di calcio databile intorno al 1700. Al suo interno sono stati ritrovati innumerevoli frammenti di spille, proiettili e unghie utilizzati per esorcizzare gli spiriti e guidare le forze soprannaturali. La manifattura \u00e8 attribuita a quella africana per quanto riguarda la conoscenza di amuleti e delle pratiche religiose, mentre i materiali usati sembrano tipicamente locali (Nordamericani).\nL'archeologo Matthew D.Cochran della University College di Londra che ha avuto il merito ed il privilegio di dissotterrare il reperto ritiene che sia associato al culto di Shango."}
{"id": "369655", "revid": "97350279", "url": "https://it.wikipedia.org/wiki?curid=369655", "title": "Lex Iulia Municipalis", "text": "La lex Iulia Municipalis fu una legge romana promulgata da Giulio Cesare nel 45 a.C.\nTale legge \u00e8 pervenuta nelle tavole di Heraclea, un'iscrizione rinvenuta presso il greto del fiume Cavone nell'antico territorio della citt\u00e0 di Heraclea e conservata al Museo Archeologico Nazionale di Napoli.\nQuesta legge ha un carattere generale sulla riorganizzazione amministrativa delle citt\u00e0 con alcune norme a carattere sociale. Con essa citt\u00e0 e colonie assunsero il rango di municipio.\nEssa prevedeva norme sulla circolazione stradale nell'Urbe, come la regolamentazione del traffico e il divieto ai carri che trasportavano merci di circolare nelle ore diurne per decongestionare la citt\u00e0 gi\u00e0 eccessivamente trafficata. Da questo divieto erano esclusi i carri trasportanti materiali adibiti alla costruzioni di edifici di culto. Per queste norme la Lex Iulia pu\u00f2 essere considerata l'antesignana del nostro Codice della strada.\nLa legge affid\u00f2 agli edili il mantenimento della pulizia di luoghi pubblici come il foro e le piazze.\nInoltre questa legge stabil\u00ec l'esclusione dei prostituti omosessuali passivi dalle principali cariche politiche, come quella senatoriale, e la perdita dei diritti."}
{"id": "369659", "revid": "2194416", "url": "https://it.wikipedia.org/wiki?curid=369659", "title": "Azimut", "text": "L'azimut (dall'arabo \u0627\u0644\u0633\u0645\u0648\u062a \"as-sum\u016bt\", significante \"le direzioni\"), nell'astronomia osservativa, indica l'angolo tra il vettore che punta al Nord sul piano orizzontale del punto di osservazione (detto piano \u00e8 a sua volta sempre ortogonale al piano gravitazionale passante per lo zenit) e il vettore di riferimento proiettato sullo stesso piano orizzontale da un altro vettore che ha origine nel punto di osservazione e verso nella direzione dell'astro osservato. \nDescrizione.\nL'azimut \u00e8 la coordinata orizzontale angolare espressa dall'arco d'ortodromia della sfera celeste che si forma partendo convenzionalmente dal punto cardinale nord fino all'oggetto di osservazione, muovendosi in senso orario verso est, quindi a sud e a ovest, fino a tornare al punto di inizio a nord (cio\u00e8 un angolo giro, 360\u00b0 sessagesimali); la coordinata azimutale quindi, verr\u00e0 espressa in gradi angolari sessagesimali/primi/secondi, oppure in radianti, e avr\u00e0 sempre un valore numerico positivo. Un punto nel cielo che si trovi esattamente a nord (il polo celeste dell'emisfero boreale) avr\u00e0 una coordinata azimutale di 0\u00b0 (o 360\u00b0), se si trova esattamente a est sar\u00e0 di 90\u00b0, esattamente a sud di 180\u00b0, esattamente a ovest di 270\u00b0, ecc.\nIn combinazione con l'altezza e la distanza, l'azimut determina univocamente la posizione di un corpo nella sfera celeste (Coordinate celesti).&lt;br&gt;\nNella bioclimatica l'azimut \u00e8, al contrario, l'angolo compreso tra la normale e la direzione Sud. Ad esempio l'azimut bioclimatico avr\u00e0 una coordinata 0 a sud, -90 a est, 90\u00b0 a ovest, ecc. (la posizione del sole ha quindi valori negativi all'alba e durante il mattino, e positivi la sera e al tramonto). La relazione che lega l'azimuth all'azimuth bioclimatico \u00e8:\n azimuth bioclimatico = azimuth - 180\u00b0\nSe la superficie analizzata non \u00e8 verticale, oltre all'azimut bioclimatico \u00e8 necessario definire l'angolo che la normale alla superficie forma col piano orizzontale (angolo di elevazione di tale direzione perpendicolare alla superficie). \nNella carta del sole (sun chart), comunemente utilizzata per definire la posizione del sole al variare delle ore e del giorno durante tutto l'anno, si pu\u00f2 utilizzare l'azimuth, l'azimuth bioclimatico, o una variante dell'azimuth bioclimatico caratterizzato dalle coordinate 90\u00b0 a est, 0\u00b0 a sud, -90\u00b0 a ovest (ha quindi valori positivi all'alba e durante il mattino, e negativi la sera e al tramonto).\nL'azimut pu\u00f2 anche essere la distanza angolare di un punto dalla direzione dello zero (scelto come riferimento). In questo caso per\u00f2 si sta parlando del sistema di coordinate polari per l'identificazione geometrica della posizione di un punto.\nDeterminazione.\nIn termini tecnici, l'azimut \u00e8 l'angolo diedro orientato, avente come spigolo la verticale del luogo misurato e per facce il piano meridiano locale e il piano verticale passante per un corpo celeste o per un punto qualsiasi. In pratica:\nallora l'angolo che quella semiretta deve percorrere per passare dalla direzione nord alla direzione dell'oggetto\nrappresenta l'azimut dell'oggetto stesso."}
{"id": "369660", "revid": "1318658", "url": "https://it.wikipedia.org/wiki?curid=369660", "title": "Arrondissement delle Bocche del Rodano", "text": "Gli \"arrondissement\" delle Bocche del Rodano, nella regione Provenza-Alpi-Costa Azzurra (PACA), sono quattro: Aix-en-Provence (capoluogo Aix-en-Provence), Arles (capoluogo Arles), Istres (capoluogo Istres), Marsiglia (capoluogo Marsiglia)"}
{"id": "369661", "revid": "344503", "url": "https://it.wikipedia.org/wiki?curid=369661", "title": "Steve Kloves", "text": "Noto principalmente per aver curato la sceneggiatura della serie di Harry Potter. \u00c8 conosciuto altres\u00ec per aver scritto i film \"Wonder Boys\" (2000), grazie al quale ha ottenuto una nomination all'Oscar per la migliore sceneggiatura non originale alla 73\u00aa edizione dei Premi Oscar.\nBiografia.\nKloves nacque ad Austin, nel Texas, e crebbe a Sunnyvale in California. L\u00ec frequent\u00f2 la Fremont High School. Entr\u00f2 alla UCLA, ma si ritir\u00f2 dopo aver ridotto il suo programma a soltanto pochi corsi nel suo secondo anno. Come stagista non pagato per un agente di Hollywood, si guadagn\u00f2 l'attenzione per una sceneggiatura che scrisse chiamata \"Swings\". Questo port\u00f2 a un incontro dove lanci\u00f2 con successo \"In gara con la luna\" (1984).\nLa sua prima esperienza con la sceneggiatura professionale lo lasci\u00f2 col desiderio di una maggiore interazione con gli attori in maniera tale che i personaggi restassero fedeli alla sua visione. Kloves scrisse e diresse \"I favolosi Baker\". Dopo anni di tentativi di vendere il progetto a Hollywood, alla fine il film spicc\u00f2 il volo e fu distribuito nel 1989. \"The Fabolous Baker Boys\", interpretato dai fratelli Jeff Bridges e Beau Bridges, nonch\u00e9 da Michelle Pfeiffer (che ricevette una candidatura per l'Oscar alla miglior attrice), ebbe un buon successo, ma la sua fatica successiva, \"Omicidi di provincia\" (1993), fall\u00ec miseramente al botteghino. Allora Kloves smise di scrivere per tre anni. Rendendosi conto di dover tornare a scrivere per sostenere la famiglia, cominci\u00f2 ad adattare il romanzo \"Wonder Boys\" di Michael Chabon per una riduzione cinematografica. A Kloves fu offerta la possibilit\u00e0 di dirigere ma lui rifiut\u00f2, preferendo dirigere soltanto le sue sceneggiature originali. Questo fu il suo primo tentativo di adattare un altro lavoro in un film. La sua sceneggiatura fu proposta come candidata per un Golden Globe e un Academy Award dopo la pubblicazione del film nel 2000.\nLa Warner Bros. mand\u00f2 a Kloves una lista di romanzi che la compagnia stava prendendo in considerazione per essere adattate in film. La lista includeva il primo romanzo di Harry Potter, che lo affascin\u00f2 nonostante la sua solita indifferenza a questi cataloghi. Continu\u00f2 a scrivere le sceneggiature per i primi quattro film della sensazionale serie. Dopo aver finito il quarto adattamento, Kloves non prese parte al quinto, per dedicarsi al suo progetto di \"The Curios Incident of the Dog in the Night-time\", che avrebbe costituito appunto il suo ritorno dietro la macchina da presa. Il produttore di Harry Potter David Heyman rivel\u00f2 per\u00f2 in una conferenza stampa dell'ottobre 2005 che Kloves sarebbe ritornato per adattare \"Harry Potter e il principe mezzosangue\", sesto libro della saga, e \"Harry Potter e i Doni della Morte\", il settimo libro, la cui rappresentazione cinematografica \u00e8 stata divisa in due pellicole.\nBench\u00e9 il suo lavoro sulla saga cinematografica risulti essere ad oggi il suo fiore all'occhiello in seno agli ambienti cinematografici di Hollywood, Kloves \u00e8 stato nondimeno oggetto di critiche appassionate da parte di molti fan per le scelte d'adattamento apportate per i film, in particolare di quelli diretti da David Yates. Nella fattispecie, le critiche si sono focalizzate sulla presenza di tagli e pesanti modifiche alle varie trame, in maniera alquanto arbitraria spesso e volentieri, rendendone lo svolgimento delle vicende di conseguenza ben poco comprensibili, se non addirittura illogiche, per chi non ne ha letto mai i libri. \nMolto controversa poi \u00e8 anche la caratterizzazione dei personaggi di Ron Weasley e Hermione Granger nei diversi adattamenti: il primo infatti assume un ruolo quasi esclusivamente comico nei film, mentre la seconda risulta molto pi\u00f9 avventurosa e \"dura\" di quanto non sia effettivamente nei libri; a riprova di ci\u00f2, diverse battute che Hermione proferisce nei film risultano infatti dette da Ron nei libri, cosa che a parer degli appassionati abbia concorso assieme al trattamento pi\u00f9 in generale della trama ad appiattire la complessa dinamica di gruppo dei protagonisti, in relazione soprattutto all'evolversi delle vicende via via che si procede coi libri, e di conseguenza a renderne poi abbastanza forzata e poco credibile la nascita d'una storia romantica tra i due personaggi, a causa anche del fatto che Ron \u00e8 spesso dipinto come un fannullone e un codardo buffonesco che ben di rado partecipa in maniera attiva alle peripezie del gruppo. \nKloves ha poi effettuato cambiamenti non dissimili da questi anche per quanto riguarda la trasposizione del personaggio di Silente, il cui carattere, soprattutto a partire dal terzo film, subisce un forte irrigidimento e incupimento, venendo inoltre mostrato anche come parecchio pi\u00f9 propenso a scatti d'ira."}
{"id": "369663", "revid": "287204", "url": "https://it.wikipedia.org/wiki?curid=369663", "title": "Stephen Russell Mallory", "text": "Padre di Stephen Russell Mallory junior (1848-1907), fu senatore della Florida.\nNato a Trinidad, Indie Occidentali, circa nel 1813; immigrato negli Stati Uniti con i suoi genitori, che si stanziarono a Key West, Florida, nel 1820; frequent\u00f2 la scuola a Mobile Bay e Nazareth, Pennsylvania.\nNominato dal Presidente Andrew Jackson Ispettore delle Dogane a Key West nel 1833; studi\u00f2 legge; ammesso all'Ordine degli Avvocati nel 1840 pratic\u00f2 a Key West; Giudice della Contea di Monroe 1837 - 1845; nominato esattore del porto di Key West nel 1845; prest\u00f2 servizio nella Guerra Seminole.\nEletto con il Partito Democratico al Senato degli Stati Uniti nel 1851; rieletto nel 1857, prest\u00f2 servizio dal 4 marzo 1851 fino alle sue dimissioni il 21 gennaio 1861, alla secessione della Florida; Presidente del Comitato sulla Stampa (trentatreesimo Congresso), del Comitato sugli Affari Navali (dal trentaquattresimo al trentaseiesimo Congresso).\nSegretario della Marina della Stati Confederati d'America; imprigionato alla fine della guerra di secessione 1865 - 1866; si trasfer\u00ec prima a LaGrange, capoluogo della Contea di Troup in Georgia, poi a Pensacola, Florida, dove fu impegnato nella pratica legale.\nMor\u00ec a Pensacola, Florida, il 9 novembre 1873; \u00e8 sepolto nel cimitero di St. Michael a Pensacola."}
{"id": "369664", "revid": "287204", "url": "https://it.wikipedia.org/wiki?curid=369664", "title": "Arrondissement del dipartimento del Rodano", "text": "Le sottoprefetture del dipartimento francese del Rodano, nella regione Rodano-Alpi.\nI 2 arrondissement attuali hanno come capoluogo: Lione e Villefranche-sur-Sa\u00f4ne"}
{"id": "369665", "revid": "38120", "url": "https://it.wikipedia.org/wiki?curid=369665", "title": "Primitiva di una funzione", "text": ""}
{"id": "369668", "revid": "1714743", "url": "https://it.wikipedia.org/wiki?curid=369668", "title": "Eleonora di Provenza", "text": "Origine.\nFiglia secondogenita del conte di Provenza e conte di Forcalquier, Raimondo Berengario IV (1198 \u2013 1245), e della moglie, Beatrice di Savoia (1206 \u2013 1266), come risulta dalla cronaca del monaco benedettino inglese, cronista della storia inglese, Matteo Paris (1200 \u2013 1259), quando ne descrive il matrimonio con il re d'Inghilterra, Enrico III e anche dal documento n\u00b0 99 del \"Peter der Zweite Graf von Savoyen, Markgraf in Italien, sein Haus und seine Lande\", dello storico, Ludwig Wurstenberger; Beatrice di Savoia, secondo il documento n\u00b0 49 del \"Peter der Zweite Graf von Savoyen, Markgraf in Italien, sein Haus und seine Lande\", dello storico, Ludwig Wurstenberger, era figlia del Conte di Savoia, d'Aosta e di Moriana, Tommaso I (1177 \u2013 1233) e della moglie, Beatrice Margherita di Ginevra (1180 \u2013 1257), che secondo la \"Chronica Albrici Monachi Trium Fontium\" era figlia di Guglielmo I di Ginevra e di Margherita B\u00e9atrice di Faucigny.Raimondo Berengario IV di Provenza, secondo la \"Historia Comitum Provinciae\" era l'unico figlio maschio del consorte dell'erede della contea di Forcalquier e conte di Provenza, Alfonso II e di sua moglie, Garsenda di Sabran, figlia del Signore di Caylar e d'Ansouis, Raniero (\u2020 dopo il 1209) appartenente alla famiglia de Sabran e di Garsenda di Forcalquier ( - prima del 1193), l'unica figlia del Conte di Forcalquier, Guglielmo IV d'Urgell e di Adelaide di Bezieres, di cui non si conoscono gli ascendenti.\nBiografia.\nEleonora era famosa per la sua bellezza, come per altro lo erano le sue tre sorelle.\nNel 1235 il re d'Inghilterra, Enrico III (1207-1272), chiese la mano di Eleonora, attraverso la mediazione dello zio di Eleonora, Amedeo IV di Savoia. L'accordo di matrimonio \u00e8 ricordato nel documento n\u00b0 96 del \"Peter der Zweite Graf von Savoyen, Markgraf in Italien, sein Haus und seine Lande\", dello storico, Ludwig Wurstenberger.Gli sposi, Enrico ed Eleonora non si erano mai visti prima e, secondo il \"Florentii Wigorniensis Monachi Chronicon, Tomus II\" il matrimonio fu celebrato, di domenica, il 13 gennaio 1236, nella cattedrale di Canterbury dal suo arcivescovo, Edmondo di Canterbury e l'incoronazione avvenne il 20 gennaio 1236, a Londra, nell'abbazia di Westminster.\nEleonora riusc\u00ec in poco tempo a fare accettare alla corte d'Inghilterra parenti e compatrioti provenienti dalla Provenza, ma soprattutto dalla Savoia. La parentela con i Savoia port\u00f2 in Inghilterra tre fratelli di sua madre Beatrice e del conte di Savoia, Amedeo IV, figli del conte Tommaso I: Bonifacio, che nel 1245 divenne arcivescovo di Canterbury, Pietro, il futuro conte di Savoia Pietro II (1263-1268), gi\u00e0 Signore del Vaud (1233-1268), che divenne Conte di Richmond (1241-1268), ed infine Guglielmo di Savoia (\u20201239), vescovo di Valence e rettore di Vienne, che aveva condotto con s\u00e9 un ottimo collaboratore, Pietro Aigueblanche, che fu vescovo di Hereford, diplomatico alle corti di Luigi IX di Francia e di Alfonso X di Castiglia, negoziatore del matrimonio di Riccardo di Cornovaglia con Sancha di Provenza, collettore delle tasse papali ed infine governatore della Guascogna, dopo che quest'ultima era tornata ai Plantageneti, dopo il matrimonio di Edoardo con Eleonora di Castiglia, avvenuto, nel 1254.\nQuando, nel 1245, suo padre, Raimondo Berengario IV, mor\u00ec, come da suo testamento (come ci conferma il documento riportato a pagina 485 del \"Matth\u00e6i Parisiensis, Monachi Sancti Albani, Chronica Majora, vol IV\", lasci\u00f2 i titoli di contessa di Provenza e Forcalquier alla figlia pi\u00f9 giovane, non ancora sposata, Beatrice. Il testamento redatto da Raimondo Berengario IV, il 20 giugno 1238 a Sisteron, si trova nelle \"Layettes du Tr\u00e9sor des Chartes, vol. II\", contrassegnato come documento n\u00b0 2719.Eleonora con le sorelle, Margherita, moglie del re di Francia, Luigi IX il Santo, e Sancha, moglie di Riccardo di Cornovaglia avrebbero desiderato dividere i feudi paterni con la sorella minore, Beatrice, ma il fratello di Luigi IX il Santo, Carlo d'Angi\u00f2, conte d'Angi\u00f2 e del Maine, che il Papa Innocenzo IV aveva contribuito a scegliere come marito per Beatrice di Provenza, invase la Provenza e non la volle pi\u00f9 spartire; per cui i rapporti di Carlo d'Angi\u00f2 con le tre sorelle defraudate furono sempre molto tesi.\nEleonora ebbe rapporti particolarmente affettuosi con il figlio Edoardo: quando si ammal\u00f2, rischiando la vita (1246), lei rimase con lui all'abbazia di Beaulieu per tre settimane, ben oltre il tempo permesso dalle regole monastiche. Per sua influenza re Enrico elev\u00f2 Edoardo al rango di duca di Guascogna nel 1249. Quando Enrico venne duramente contestato da Simone di Montfort, sesto \"conte (Earl)\" di Leicester, lei appoggi\u00f2 la causa del marito, raccogliendo in suo favore truppe in Francia. Il 13 luglio 1263, mentre stava scendendo lungo il Tamigi su una chiatta, fu attaccata dai cittadini di Londra. Dopo essere stata soccorsa da \"Thomas FitzThomas\", sindaco di Londra, si rifugi\u00f2 preso il vescovo londinese.\nAlla morte di sua madre, Beatrice di Savoia, che, secondo le \"Chartes du dioc\u00e8se de Maurienne, Documents publi\u00e9s par l'acad\u00e9mie royale de Savoie, Vol. II\", Beatrice di Savoia (\"vidua dna comitssa Provincie\") mor\u00ec il 4 gennaio (\"Januarius II Non\") del 1267, Eleonora con la sorella, Margherita, ereditarono i beni della madre, come previsto dai due testamenti redatti da Beatrice di Savoia (il testamento redatto il 22 febbraio ad Ambiani, in cui rammenta anche di una propriet\u00e0 lasciata all'ordine dei Cavalieri Ospitalieri, \u00e8 riportato come documento n\u00b0 639 del \"Peter der Zweite Graf von Savoyen, Markgraf in Italien, sein Haus und seine Lande\", dello storico, Ludwig Wurstenberge).In particolare Eleonora, dalla madre, aveva ereditato il Ponthieu; il titolo di contessa di Ponthieu, gli fu riconosciuto, solo nel 1279, dal re di Francia, Filippo III di Francia, detto l'Ardito.\nAlla morte, nel 1274, del nipote Enrico, secondogenito del figlio Edoardo, che si trovava a Guildford affidato alle sue cure, Eleonora si occup\u00f2 delle esequie e fece tumulare il cuore di Enrico in un convento da lei fatto erigere in sua memoria, mentre i genitori che si trovavano a Londra non parteciparono alla cerimonia pur essendo il tragitto Londra-Guildford piuttosto breve.\nDopo essersi occupata di allevare ed educare molti nipoti, il 3 luglio 1276 si ritir\u00f2 nell'abbazia benedettina di Amesbury, ma rimase in contatto con il figlio Edoardo e la sorella Margherita.Mor\u00ec nel 1291 ad Amesbury (Inghilterra), lasciando il figlio Edoardo che l'anno prima aveva perso l'adorata moglie, Eleonora di Castiglia, in uno stato di prostrazione che gli rese amaro e difficile il periodo 1290-1292.Secondo gli Annales Londonienses, La regina Eleonora mor\u00ec il giorno dopo la festa di San Giovanni Battista (\"in crastino Sancti Johannis Baptist\u00e6\") e fu tumulata ad Amesbury, il giorno della nativit\u00e0 della Madonna (apud Ambresbury in festo nativitate beat\u00e6 Virginis).\nFigli.\nEleonora ed Enrico ebbero 9 figli:\nParentele incrociate.\nEleonora e la sorella Sancha, che sposarono i fratelli Enrico III d'Inghilterra e Riccardo di Cornovaglia, divennero cognate, e viceversa per Enrico e Riccardo. La stessa cosa successe alle altre due sorelle, figlie di Raimondo Berengario IV, Margherita e Beatrice: sposando i fratelli Luigi IX di Francia e Carlo d'Angi\u00f2, divennero cognate, e viceversa fu per Luigi e Carlo.\nCulto.\nNell'abbazia benedettina di Amesbury Eleonora trascorse i suoi giorni sino alla morte, avvenuta il 25 giugno 1291 in concetto di santit\u00e0. \nLa venerazione nei suoi confronti si diffuse in modo particolare all'interno dell'ordine benedettino, ma il suo culto non \u00e8 mai stato ufficializzato dalla Chiesa. Nonostante ci\u00f2 la festa di santa Eleonora viene localmente celebrata al 21 febbraio."}
{"id": "369670", "revid": "124832537", "url": "https://it.wikipedia.org/wiki?curid=369670", "title": "Lex Plautia Papiria", "text": "La lex Plautia Papiria fu una legge romana promulgata nell'89 a.C. dai tribuni della plebe Marco Plauzio Silvano e Caio Papirio Carbone.\nSecondo questa legge, le persone iscritte come cittadini di citt\u00e0 federate e con il domicilio in Italia al tempo dell'approvazione della legge, avrebbero avuto la cittadinanza romana se avessero dato il proprio nome al pretore della propria citt\u00e0 entro sessanta giorni.\nLa \"lex Plautia Papiria\" estese la cittadinanza romana a tutti gli abitanti dell'Italia a sud dell'Arno e del Rubicone (cos\u00ec come a quella parte di Cisalpini residenti a sud del fiume Po), facendo s\u00ec che tutte le colonie romane e latine e le ex citt\u00e0 federate di tutta l'Italia peninsulare assumessero lo status di \"municipia optimo iure\", nonch\u00e9 l'ascrizione tra le varie \"gens\" di tutti gli italici.\nIl poeta Aulo Licinio Archia benefici\u00f2 di questa legge diventando cittadino di Eraclea e, sulla base di questa legge, venne scagionato da Cicerone dall'accusa di usurpazione della cittadinanza romana.\nQuesta legge \u00e8 stata interpretata come un'integrazione della \"lex Iulia\"."}
{"id": "369671", "revid": "104458", "url": "https://it.wikipedia.org/wiki?curid=369671", "title": "Arrondissement del Varo", "text": "Le sottoprefetture del dipartimento francese del Varo, nella regione PACA.\nI 3arrondissement attuali hanno come capoluogo: Tolone, Brignoles, Draguignan"}
{"id": "369674", "revid": "181699", "url": "https://it.wikipedia.org/wiki?curid=369674", "title": "Chiesa di Saint Sulpice a Parigi", "text": ""}
{"id": "369675", "revid": "547034", "url": "https://it.wikipedia.org/wiki?curid=369675", "title": "Arrondissement della Corsica del Sud", "text": "Le sottoprefetture del dipartimento francese della Corsica del Sud, nella regione Corsica.\nI 2 arrondissement attuali hanno come capoluogo: Ajaccio, Sart\u00e8ne"}
{"id": "369679", "revid": "599", "url": "https://it.wikipedia.org/wiki?curid=369679", "title": "Sviluppo in serie di Taylor", "text": ""}
{"id": "369680", "revid": "547034", "url": "https://it.wikipedia.org/wiki?curid=369680", "title": "Arrondissement dell'Alta Corsica", "text": "Le sottoprefetture del dipartimento francese delle Corsica settentrionale, nella regione Corsica.\nI 3 arrondissement attuali hanno come capoluogo: Bastia, Calvi, Corte"}
{"id": "369685", "revid": "78672643", "url": "https://it.wikipedia.org/wiki?curid=369685", "title": "Integrale definito", "text": ""}
{"id": "369699", "revid": "729019", "url": "https://it.wikipedia.org/wiki?curid=369699", "title": "Battaglia di Evesham", "text": "La battaglia di Evesham, evento molto importante nella storia d'Inghilterra, si verific\u00f2 il 4 agosto del 1265.\nFu lo scontro decisivo della Seconda guerra dei baroni, nel corso della quale Simone V di Montfort, sesto conte di Leicester, guid\u00f2 alcuni baroni ribelli contro le forze realiste, guidate dal principe Edoardo. De Montfort venne abbandonato da alcuni alleati, soprattutto da quelli di lingua gallese, prima dell'inizio della battaglia. Cos\u00ec si trov\u00f2 a fronteggiare un esercito quattro volte pi\u00f9 grande del suo e che si trovava in posizione favorevole: fu un massacro.\nLa battaglia di Evesham \u00e8 a volte considerata come la fine dell'epoca della cavalleria in Inghilterra. Fino a questo momento, raramente i nobili erano stati uccisi in battaglia. Solitamente venivano presi prigionieri per chiedere poi un riscatto. In occasione di questa battaglia, invece, per ordine del principe Edoardo non venne usato nessun riguardo per i baroni ribelli: la maggior parte di loro fu uccisa sul campo di battaglia, compresi Simon de Montfort e suo figlio Enrico, nonostante i tentativi di arrendersi.\nL'occasione mancata.\nSimone V di Montfort dopo la vittoria conseguita nella Battaglia di Lewes del 1264 aveva raggiunto una posizione di tutto rispetto entro il regno d'Inghilterra anche grazie all'aver preso prigionieri il re Enrico III d'Inghilterra, il principe, futuro, Edoardo I d'Inghilterra ed il fratello del sovrano Riccardo di Cornovaglia. Tuttavia nel corso del 1265 la perdita di alcuni alleati chiave, fra cui molti gallesi, ridusse notevolmente la sua influenza, taluni come Robert de Ferrers, VI conte di Derby furono arrestati, mentre altri come Gilberto di Clare, VII conte di Gloucester preferirono ritornare dalla parte del re e fu proprio grazie alla diserzione del Conte che Edoardo pot\u00e9 scappare dalla prigionia.\nNel frattempo, in Galles, i Signori delle Marche gallesi erano in pieno fermento e Montfort chiam\u00f2 quindi Llywelyn Ein Llyw Olaf ap Gruffydd perch\u00e9 partecipasse alla sua ribellione contro il re, quest'ultimo disse che lo avrebbe appoggiato se gli fosse stato tributato il pieno riconoscimento del titolo di Principe di Galles insieme alla possibilit\u00e0 di conservare i guadagni che fossero venuti dalla campagna. Avere dalla propria parte Llywelyn portava con s\u00e9 un bel guadagno dal punto di vista militare, poich\u00e9 il nobile gallese era fornito di un imponente esercito, ma le concessioni che gli fece gli costarono parecchio in termini di popolarit\u00e0. Nello stesso momento il principe Edoardo stava assediando la citt\u00e0 di Gloucester che cadde il 29 giugno.\nA quel punto quel che Montfort doveva fare era unire le proprie forze a quelle del figlio Simon VI de Montfort (aprile 1240-1271) ed insieme attaccare l'esercito reale, gli uomini del giovane Montfort si mossero per\u00f2 troppo lentamente e l'incontro venne mancato. Simone si scontr\u00f2 invece con gli uomini del re presso la fortezza, fedele ai baroni, di Kenilworth, ma Edoardo inflisse loro pesanti perdite arrivando a far appendere fuori dalle mura i cadaveri di molti prigionieri. Da qui il principe si mosse verso sud con lo scopo di prendere il vecchio Montfort in una trappola presso il fiume Avon (Bristol), l'idea era di rendere indisponibile ai ribelli l'unico ponte della zona cos\u00ec da costringere i baroni a combattere senza l'eventuale rinforzo che poteva fornire Simone.\nIl massacro.\nLungo una cresta, chiamata Green Hill, nei pressi di Evesham Edoardo fece accampare i suoi uomini, il principe si trovava sul lato sinistro, mentre il suo alleato di Clare su quello destro. Le forze di Montfort ammontavano a circa 5.000 uomini, mentre quelle reali erano almeno il doppio, di fronte a tale superiorit\u00e0 numerica Montfort ordin\u00f2 di puntare al centro delle file nemiche cos\u00ec da sperare di potersi incuneare entro i loro ranghi. All'inizio la tattica si dimostr\u00f2 vincente, ma ben presto i baroni iniziarono a perdere terreno anche a causa della mancata presenza di Llywelyn e dei suoi uomini che disertarono all'ultimo minuto. Montfort si trov\u00f2 presto circondato fra due ali di nemici armati fino ai denti, privo di rinforzi ed in netta inferiorit\u00e0 numerica l'esercito dei baroni venne rapidamente massacrato.\nCon la Battaglia di Lewes, risalente ad appena 15 mesi prima, ancora impressa nella memoria l'esercito regio combatt\u00e9 con ben poca piet\u00e0, per questo, nonostante i vari tentativi fatti per arrendersi molti si videro falciati sul campo, nessuno o quasi venne preso prigioniero cos\u00ec che potesse poi essere chiesto ed eventualmente pagato, un riscatto, pratica che, fino a quel momento, era sempre stata comune. Enrico de Montfort (1238-4 agosto 1265) venne ucciso quasi subito e la stessa sorte tocc\u00f2 anche a suo padre, mentre il giovane Simone riusc\u00ec a salvarsi perch\u00e9 non era presente. I cadaveri di padre e figlio vennero orrendamente mutilati e persino il re, che si trovava ancora in mano a Montofort e che era stato fatto vestire secondo i colori dei ribelli, venne salvato per il rotto della cuffia da Roger de Leybourne, un ribelle che pass\u00f2 dalla parte reale all'ultimissimo minuto.\nUna volta che la famiglia reale fu di nuovo saldamente al comando si dimostr\u00f2 impaziente di saldare i conti, al Parlamento convocato a Winchester tutti i ribelli vennero privati delle loro propriet\u00e0. In dicembre il giovane Simone prov\u00f2 a sollevare il Lincolnshire, ma venne immediatamente stroncato, eliminando cos\u00ec ogni sacca di resistenza rimasta. Il vero problema restava il Castello di Kenilworth che conteneva ancora una guarnigione ribelle che non intendeva smobilitarsi, nell'estate del 1266 venne posta d'assedio ma inutilmente, perch\u00e9 non cedette. Alla fine di ottobre venne quindi emanato il Dictum di Kenilworth che prevedeva che i ribelli sarebbero potuti tornare in possesso delle loro terre dopo aver pagato un'ammenda che sarebbe stata proporzionale al loro coinvolgimento nella ribellione. All'inizio gli uomini asserragliati nel castello rifiutarono l'offerta, ma entro l'anno scesero a pi\u00f9 miti consigli ed accettarono."}
{"id": "369708", "revid": "113145833", "url": "https://it.wikipedia.org/wiki?curid=369708", "title": "Insieme limitato", "text": "In matematica esistono varie nozioni di limitatezza di un insieme, dipendenti in gran parte dallo spazio in cui \u00e8 immerso. Euristicamente si pu\u00f2 dire che un insieme \u00e8 limitato se ha \"estensione finita\" (ma non necessariamente nel senso di cardinalit\u00e0 finita). Un insieme che non \u00e8 limitato \u00e8 detto illimitato.\nSpazi metrici.\nSia formula_1 uno spazio metrico. \nUn sottoinsieme formula_2 si dice limitato se esiste un numero reale positivo formula_3 tale che formula_4. \nSpazi normati.\nUno spazio normato \u00e8 in particolare uno spazio metrico, quindi la nozione di limitatezza in spazi normati sar\u00e0 la stessa di quella negli spazi metrici. Sfruttando la norma si pu\u00f2 trovare un'altra caratterizzazione: un insieme formula_5 \u00e8 limitato in uno spazio normato formula_6 se e solo se esiste formula_7, ossia se ogni elemento di formula_8 ha norma minore o uguale a una stessa costante.\nTalvolta un insieme limitato secondo questa definizione si dir\u00e0 \"limitato in norma\", per distinguerlo dagli insiemi limitati in altre topologie che non inducono quella norma come le topologie deboli. Per la definizione di insieme limitato in topologia si veda il paragrafo successivo.\nSpazi vettoriali topologici.\nIn uno spazio vettoriale topologico la nozione di limitatezza \u00e8 un po' pi\u00f9 complessa, in quanto non \u00e8 possibile parlare di distanza o norma. In questo caso si deve ricorrere ai semplici intorni dell'origine. Sia formula_9 uno spazio vettoriale topologico ed formula_2 un insieme. Si dice che formula_5 \u00e8 limitato nella topologia formula_12 se e solo se per ogni intorno formula_13 dell'origine esiste un numero reale positivo formula_14 (dipendente da formula_13) tale che formula_16. In altre parole formula_5 deve essere contenuto in un opportuno multiplo di ogni intorno dell'origine.\nNel caso in cui la topologia formula_12 sia indotta da una metrica formula_19, le due nozioni di limitatezza coincidono. Per verificarlo basta osservare che se formula_20 \u00e8 indotta dalla metrica formula_19 allora la palla unitaria aperta formula_22 \u00e8 un elemento di formula_12 (cio\u00e8 \u00e8 un aperto dello spazio vettoriale topologico formula_8). Si mostrano ora le due implicazioni:\nCampi ordinati (insiemi superiormente ed inferiormente limitati).\nIn un campo ordinato formula_51 un insieme formula_5 si dice \"insieme limitato superiormente\" se esiste almeno un maggiorante formula_53 tale che per tutti gli formula_54 si ha formula_55. Analogamente l'insieme formula_5 si dice \"insieme limitato inferiormente\" se esiste almeno un minorante formula_53 tale che per tutti gli formula_54 si ha formula_59.\nIl fatto che esista un maggiorante dell'insieme formula_5 implica che ne possano esistere infiniti; tutti gli elementi formula_61 tali che formula_62 sono chiaramente essi stessi maggioranti dell'insieme formula_5. Il pi\u00f9 piccolo dei maggioranti si chiama estremo superiore dell'insieme, se non appartiene all'insieme formula_5, oppure massimo dell'insieme se invece appartiene ad formula_5. In maniera analoga per gli insiemi limitati inferiormente, il pi\u00f9 grande dei minoranti di formula_5 \u00e8 detto estremo inferiore se non appartiene all'insieme formula_5, oppure minimo se invece appartiene all'insieme stesso."}
{"id": "369714", "revid": "1305772", "url": "https://it.wikipedia.org/wiki?curid=369714", "title": "Agi", "text": ""}
{"id": "369715", "revid": "1430519", "url": "https://it.wikipedia.org/wiki?curid=369715", "title": "Bullet time", "text": "Il bullet time (in italiano: proiettili rallentati) \u00e8 un effetto speciale e tecnica cinematografica che consente di mostrare al rallentatore un momento di una scena, restituendo l'impressione visiva di un distaccamento nel tempo e nello spazio dalla prospettiva della telecamera, o dell'osservatore, rispetto al soggetto mostrato.\nFunzionamento.\nIl \"bullet time\" \u00e8 in realt\u00e0 lo sviluppo di una vecchia tecnica fotografica conosciuta come \"time-slice\" (\"fetta di tempo\"), nella quale un grande numero di fotocamere \u00e8 disposto attorno ad un oggetto e viene fatto scattare simultaneamente. Quando la sequenza degli scatti \u00e8 vista come un filmato, lo spettatore vede come le \"fette\" bidimensionali formano una scena tridimensionale. Guardare una tale sequenza di \"fetta di tempo\" \u00e8 analogo all'esperienza reale di camminare attorno ad una statua e di vedere come appare da diverse angolazioni.\nStoria.\nIl primo film ad utilizzare il \"bullet time\" \u00e8 stato \"Kill and Kill Again\" del 1981. Un secondo esempio di \"bullet time\" in azione si vide nel 1992, nel film \"Full Contact\" di Ringo Lam, con Chow Yun-fat. Tuttavia venne reso celebre dal film \"Matrix\" del 1999 diretto dagli allora Larry e Andy Wachowski, dove per la prima volta l'effetto venne realizzato e reso emblematico grazie all'uso della tecnologia chroma key, unita ad una computer grafica 3D all'avanguardia. Secondo alcuni quest'ultimo fu ispirato anche dalle tecniche di ripresa usate dal regista di anime giapponese Yoshiaki Kawajiri nel lungometraggio \"Demon City Shinjuku\" e dai titoli di testa dell'anime \"Superauto Mach 5\" \u2013 a cui poi effettivamente le sorelle Wachowski avrebbero dedicato un film, nel 2008, \"Speed Racer\". Successivamente, il termine \u00e8 diventato un marchio registrato della Warner Bros., distributori di Matrix.\nNei videogiochi, il \"bullet time\" indica una meccanica del gioco in cui il personaggio controllato dal giocatore \u00e8 in grado di agire a velocit\u00e0 normale, mentre gli altri personaggi e oggetti vengono rallentati. La prima vera implementazione di questa meccanica, appare nel 2001 in \"Max Payne\", di Remedy Entertainment, dove si rivela cruciale per il gameplay: \u00abQuando si trova nei guai, Max pu\u00f2 attivare il \"Bullet Time\", che rallenter\u00e0 l'azione tutt'intorno a lui, permettendogli per\u00f2 di puntare le sue armi in tempo reale. \u00c8 una funzione estremamente utile per affrontare diversi nemici contemporaneamente e permette a Max di schivare le pallottole in arrivo\u00bb. Un altro emblematico videogioco d'azione in cui il \"bullet time\" \u00e8 parte integrante dell'esperienza, in maniera simile a \"Max Payne\", \u00e8 \"Stranglehold\", videogioco prodotto dal celebre regista di film d'azione John Woo.\nL'espediente \u00e8 diventato parte importante del gameplay anche negli sparatutto in prima persona \"TimeShift\", \"F.E.A.R.\" e \"Singularity\"; oltre che nell'action RPG \"Fallout 3\" e nello sparatutto in terza persona, a tema western, \"Red Dead Redemption\"."}
{"id": "369718", "revid": "1543377", "url": "https://it.wikipedia.org/wiki?curid=369718", "title": "Final Fantasy IV", "text": " \u00e8 un videogioco di ruolo alla giapponese per SNES, il quarto capitolo della saga di \"Final Fantasy\".\nNe sono stati eseguiti una conversione per PlayStation all'interno della raccolta \"Final Fantasy Anthology\", una conversione potenziata per WonderSwan Color e un remake per Nintendo DS, uscito in Giappone il 20 dicembre 2007.\nNel 2012 \u00e8 stata messa in commercio la conversione per iOS, seguito a breve distanza da quella per Android. A partire dal 17 settembre 2014, il titolo \u00e8 disponibile su Steam per PC.\nIl giocatore dovr\u00e0 aiutare il cavaliere delle tenebre Cecil, personaggio principale, a sconfiggere il malvagio Golbeza. Per far s\u00ec che Golbeza non si potenzi assorbendo l'energia dei cristalli magici, Cecil viagger\u00e0 in tre reami diversi sconfiggendo i servi di Golbeza, giungendo persino sulla Luna, per evitare la calamit\u00e0 incombente. Ad aiutarlo ci saranno la sua ragazza Rosa, il suo migliore amico Cain e molti altri personaggi ben caratterizzati.\nGrazie all'eccellente e articolata trama, all'ottima qualit\u00e0 grafica (che utilizza la modalit\u00e0 Mode 7) e alle musiche composte da Nobuo Uematsu, \"Final Fantasy IV\" \u00e8 entrato nella lista dei 100 giochi pi\u00f9 belli di tutti i tempi stilata dal sito internet IGN.com nel 2005. Nel 2008, il titolo ha avuto un seguito diretto, \"\", uscito esclusivamente per telefoni cellulari, iOS e WiiWare.\nTrama.\n\"Final Fantasy IV\" inizia con l'attacco alla citt\u00e0 di Mysidia da parte delle Ali Rosse e il furto del Cristallo dell'Acqua. Quando Cecil, capitano delle Ali Rosse interroga il re di Baron sulle sue motivazioni, viene sollevato dal suo ruolo e mandato assieme a Cain a consegnare un anello al Villaggio di Mist. Qui Cain e Cecil scoprono con orrore che l'anello aveva la capacit\u00e0 di evocare mostri destinati a distruggere il villaggio, cosa che spinge Cecil a pianificare una ribellione contro il re. Una giovane ragazza, Rydia, \u00e8 l'unica sopravvissuta e in preda alla rabbia evoca l'Eidolon Titano, che causa un terremoto che isola la valle di Mist dalle strade orientali e separa Cecil e Cain. Cecil si risveglia trovando solo Rydia ferita di fianco a lui e, mosso anche dai sensi di colpa, la trasporta fino a un villaggio nelle vicinanze. Nella notte, i soldati di Baron arrivano per uccidere la bambina, ma Cecil li mette in fuga, giurando di proteggerla per pagare il debito che ha con lei: colpita, Rydia decide di accompagnare il cavaliere delle tenebre nel suo viaggio.\nUscito dalla locanda, Cecil scopre che la sua amata Rosa lo ha seguito, ma ha contratto la temuta febbre alta nel deserto ed \u00e8 ora ricoverata nell'ospedale del villaggio. Per curarla, il giovane decide di recarsi al castello di Damcyan passando per le falde sotterranee. Durante il viaggio, Cecil e Rydia incontrano Tellah, un anziano saggio con poca memoria che vuole raggiungere Damcyan per riprendere sua figlia, scappata con un giovane bardo. Quando il gruppo arriva in vista del castello, esso viene bombardato dalle Ali rosse, che si impossessano del Cristallo del Fuoco. All'interno, Tellah scopre che Anna \u00e8 rimasta uccisa nell'attacco, nel tentativo di proteggere il bardo, che si rivela essere il principe di Damcyan, Edward. Questi rivela che le Ali rosse sono ora comandate da un uomo in nero di nome Golbeza: Tellah lascia quindi il gruppo, intenzionato a vendicarsi personalmente per la morte di sua figlia. Dopo aver trovato una cura per Rosa, il gruppo decide di andare verso Fabul per proteggere il Cristallo dell'Aria. Qui incontrano Yang Phang Leiden, un monaco combattente al servizio del regno e unico sopravvissuto di un'imboscata da parte di mostri. Le Ali Rosse attaccano presto e, con sorpresa di Cecil, Cain combatte dalla loro parte. Il cavaliere del dragone attacca e sconfigge Cecil, ma \u00e8 fermato da Rosa, che cerca di ragionare con lui. A quel punto, interviene Golbeza in persona, che rapisce la ragazza e spinge Cain a recuperare il cristallo. Il gruppo decide quindi di tornare a Baron via mare, poich\u00e9 le forze marine di Baron sono deboli, ma sulla via del ritorno la nave \u00e8 attaccata dal Leviatano e il gruppo si ritrova separato.\nCecil si sveglia solo, proprio vicino a Mysidia, la citt\u00e0 che aveva attaccato in precedenza e in cui \u00e8 ora profondamente disprezzato. Parlando con l'anziano della citt\u00e0, Cecil ottiene una possibilit\u00e0 di redimersi: dovr\u00e0 lasciarsi alle spalle la propria oscurit\u00e0 scalando il monte dell'Ordalia, e diventare un paladino. Per supportarlo e controllarlo, l'anziano lo fa accompagnare da due giovanissimi maghi gemelli, Palom e Porom. Scalando la montagna, Cecil reincontra Tellah, giunto dalle parti di Mysidia per cercare la magia proibita Meteo, con la quale spera di sconfiggere Golbeza. Sulla cima del monte, il gruppo affronta Scarmiglione, un arcidiavolo inviato da Golbeza per fermarli e, dopo averlo sconfitto, Cecil si sottopone alla prova finale: riuscendo a sconfiggere l'oscurit\u00e0 che \u00e8 in lui, il giovane riesce a diventare un paladino, mentre Tellah ricorda tutte le sue magie e impara la formula di Meteo. Tornato trionfante, Cecil ottiene il permesso di attraversare la strada del Diavolo per tornare in fretta a Baron, e Tellah, Palom e Porom decidono di accompagnarlo. Tornato a casa, Cecil incontra Yang, che ha perso la memoria ed \u00e8 convinto di essere un soldato di Baron, ma riesce a farlo rinsavire e, grazie al suo aiuto, il gruppo pu\u00f2 entrare nel castello passando dai canali sotterranei. Quando per\u00f2 Cecil raggiunge il castello, \u00e8 costretto a scontrarsi con il collega ufficiale Baigan e lo stesso re dei Baron, che si scopre essere stato rimpiazzato da Cagnazzo, un altro tirapiedi di Golbeza. Dopo la sconfitta del mostro arriva Cid, capo ingegnere di Baron e figura paterna per Cecil e Rosa, che decide di aiutare il gruppo con la sua nuova aeronave. Quando il gruppo esce dalla sala del trono, per\u00f2, i muri del corridoio iniziano a muoversi per schiacciarli, e Palom e Porom decidono di pietrificare se stessi per fermarli.\nIl gruppo sale sull'aeronave Enterprise, ma appena decollati sono subito affiancati dalle Ali rosse. Dalla nave nemica, Cain chiede a Cecil di recuperare l'ultimo cristallo in cambio della vita di Rosa. Il gruppo raggiunge quindi la citt\u00e0 di Troia, dove reincontra Edward. Grazie al principe e a un'erba magica chiamata Sospirenia, che proietta a distanza il suono della sua arpa, il gruppo riesce a sconfiggere l'elfo oscuro che insidia il Cristallo della Terra e recuperare quest'ultimo. Cain conduce quindi il gruppo sulla Torre di Zot, dove Rosa \u00e8 imprigionata. In cima, Golbeza si impadronisce del cristallo e tenta la fuga, ma Tellah lo affronta e scatena su di lui la magia Meteo. La magia non uccide il nemico, ma dissolve il controllo mentale che egli aveva su Cain; subito dopo, Tellah muore per lo sforzo, mentre il gruppo, con l'aiuto di Cain, libera Rosa e sconfigge il terzo tirapiedi di Golbeza, Barbariccia. Rosa teletrasporta infine tutto il gruppo fuori dalla torre, che nel frattempo ha iniziato a crollare.\nTornati a Baron, Cain rivela che Golbeza deve ancora impossessarsi dei quattro Cristalli Oscuri per poter raggiungere il suo obiettivo. La squadra raggiunge quindi il submondo, dove trova il popolo dei Nani in guerra con le Ali rosse per il possesso dei cristalli. Golbeza ha gi\u00e0 messo le mani su due cristalli, e il terzo \u00e8 nel castello dei Nani stessi: giunti al castello per proteggere il prezioso artefatto, il gruppo incontra proprio Golbeza che, con il suo drago nero, arriva quasi a ucciderli ma \u00e8 distrutto all'ultimo secondo dal drago della nebbia invocato da Rydia. La ragazza, incredibilmente, \u00e8 diventata adulta e molto pi\u00f9 potente, e grazie a lui il gruppo riesce a sconfiggere Golbeza: questi per\u00f2, a sorpresa, si riprende e riesce a sottrarre il cristallo ai Nani. Cecil decide di recuperare i cristalli direttamente nella base del nemico, la Torre di Babil. Dopo aver sconfitto il dottor Lugae, scagnozzo di Golbeza, ed il suo androide Barnaba, Yang si sacrifica per distruggere il centro di comando dei cannoni della torre. Il gruppo \u00e8 salvato infine da Cid, che poco dopo si sacrifica anche lui per sigillare il passaggio tra il submondo e la superficie con una bomba.\nLa squadra si dirige verso il regno di Eblan, dove incontra il principe ninja Edge. Assieme a lui, gli eroi entrano nella torre di Babil e raggiungono la cima, dove affrontano l'ultimo tirapiedi di Golbeza, Rubicante. Cercando di recuperare i sette cristalli, la squadra cade in una botola che li riporta sottoterra, dove trovano una nuova aeronave che Edge ribattezza Falcon. Il gruppo, dopo aver scoperto che Cid e Yang sono miracolosamente sopravvissuti, cerca quindi di trarre in salvo l'ultimo cristallo, nascosto in una caverna, ma quando riescono a recuperarlo Golbeza riprende il controllo mentale su Cain e lo spinge a sottrarre il cristallo ai suoi amici. Con tutti i cristalli in mano alla stessa persona, l'ascensore dimensionale della torre di Babil \u00e8 ora attivo, e il passaggio per la luna aperto. Cecil e il gruppo tornano quindi a Mysidia, dove l'anziano esegue il rituale per richiamare il Traghetto lunare, un'aeronave in grado di viaggiare nello spazio. La squadra entra quindi nel vascello e si imbarca per la luna all'inseguimento di Golbeza.\nSulla luna, la squadra incontra Fusuya, un saggio dell'antico popolo seleniano, che rivela che anche il padre di Cecil era un seleniano... e che un altro seleniano, chiamato Zemus, progetta di distruggere la vita sul pianeta azzurro cos\u00ec che i seleniani ne possano prendere il controllo, e che sta usando Golbeza per evocare il Gigante di Babil, un enorme robot. Il gruppo, accompagnato da Fusuya, torna quindi sul pianeta e affronta il Gigante di Babil assieme a tutti i regni e i personaggi incontrati, compresi Palom e Porom, che l'anziano di Mysidia ha depietrificato. Quando la squadra riesce a disattivare il processore del Gigante, non prima di aver nuovamente sconfitto i quattro arcidiavoli redivivi, Golbeza sopraggiunge e Fusuya lo libera dal controllo di Zemus, rivelando che egli non \u00e8 altri che il fratello maggiore di Cecil. Golbeza e Fusuya raggiungono quindi la luna per affrontare Zemus di persona, seguiti dal gruppo di Cecil.\nGolbeza e Fusuya riescono a sconfiggere facilmente Zemus, ma sono rapidamente sconfitti dal suo odio reincarnato in uno spirito incorporeo, Zeromus. Grazie alla forza dei cristalli e alla luce] del suo cuore, Cecil indebolisce Zeromus e il gruppo riesce infine a vincerlo. Dopo la battaglia, Fusuya e Golbeza decidono di lasciare definitivamente la terra per rimanere sulla luna. Durante l'epilogo si vede Cain in cima al monte dell'Ordalia che promette di espiare le proprie colpe, mentre il resto del gruppo si riunisce per celebrare il matrimonio fra Cecil e Rosa e la loro incoronazione come re e regina di Baron.\nModalit\u00e0 di gioco.\n\"Final Fantasy IV\" ha introdotto numerose innovazioni nella saga di \"Final Fantasy\" e in generale nel genere videoludico conosciuto come JRPG di cui il gioco \u00e8 esponente per via del suo nuovo sistema di battaglia, conosciuto come \"Active Time Battle\" (oppure ATB, in Italia la sigla ATB sta per Attivazione del Turno di Battaglia), ed usato fino alla tredicesima (fatta eccezione della decima) edizione della saga.\nIn alcuni dungeon e nella mappa del mondo, \u00e8 possibile imbattersi in incontri casuali contro mostri pi\u00f9 o meno forti, in base al luogo in cui il giocatore si trova. Una volta incontrati dei mostri (in modo del tutto casuale), il gruppo verr\u00e0 \"trasportato\" in un'altra mappa, che vedr\u00e0 a sinistra i nemici e a destra i personaggi utilizzabili: qui il giocatore potr\u00e0 utilizzare i vari comandi dei personaggi per attaccare e sconfiggere il gruppo nemico. Mostri e personaggi dispongono di HP e MP, ovvero Punti Vita e Punti Magia: i primi se ridotti a 0 lasceranno in fin di vita il personaggio, incapace di combattere, e faranno morire il mostro nel caso sia stato lui a raggiungere lo 0. Gli MP invece servono per usufruire delle magie, di cui esistono quattro tipi:\nDurante le sezioni attraverso i numerosi luoghi possibili da visitare, come caverne, foreste, citt\u00e0, deserti, ecc. \u00e8 possibile interagire con oggetti e con persone, riuscendo cos\u00ec ad accumulare informazioni ed oggetti preziosi o perfino affini alla trama stessa.\nMondi.\nIn \"Final Fantasy IV\" si possono esplorare tre mondi differenti:\nRazze.\nLe razze principali presenti nel gioco sono 4.\nUmani.\nComuni mortali in grado di utilizzare tutti i tipi di magie ed abili nell'arte del combattimento. Tutti i personaggi giocabili, ad eccezione di Fusuya, fanno parte di questa razza.\nNani.\nEsseri simili agli umani ma di stazza leggermente pi\u00f9 bassa e con il volto sempre comperto da un grande elmo, che lascia intravedere soltanto gli occhi. La loro sede principale \u00e8 il castello dei Nani, dove il re Jott accoglier\u00e0 amichevolmente i protagonisti, aiutandoli pi\u00f9 volte nella loro missione.\nCantaway.\nUna razza proveniente dalla Luna, simili a conigli. Indossano vesti blu o rosse con un cappuccio e portano un turbante da cui spuntano le lunghe orecchie.\nSeleniani.\nUna razza di maghi dall'aspetto umano provenienti da un pianeta collocato tra Marte e Giove, ormai distrutto. Si distinguono dai normali umani per la carnagione chiara, eccetto Zemus, che ha la pelle grigia. Grazie alla loro magia sono riusciti a far nascere una seconda Luna vicino alla Terra, dove vivono nel sonno, aspettando che la razza umana si evolva a sufficienza per poter avere contatti pacifici.\nPersonaggi.\nPersonaggi giocabili.\nI personaggi giocabili sono dodici:\n e \nPersonaggi non giocabili.\nEsercito di Golbeza.\nLe Tre Sorelle Megas\nScarmiglione, Barbariccia, Cagnazzo e Rubicante sono apparsi come Boss nascosti nel porting per Game Boy Advance del primo \"Final Fantasy\"."}
{"id": "369725", "revid": "1772257", "url": "https://it.wikipedia.org/wiki?curid=369725", "title": "Final Fantasy V", "text": " fa parte della saga di videogiochi di ruolo alla giapponese \"Final Fantasy\", prodotta dalla Square. La sua peculiarit\u00e0 \u00e8 il miglioramento del \u201cJob System\u201d, gi\u00e0 introdotto in \"Final Fantasy III\", grazie al quale \u00e8 possibile scegliere la classe del combattente, cambiandone cos\u00ec attacchi e parametri.\nOriginariamente creato per Super Nintendo Entertainment System, ne \u00e8 stata eseguita una conversione per PlayStation nella raccolta \"Final Fantasy Anthology\" e anche un remake per Game Boy Advance e per iPhone. Nel 2015 \u00e8 uscita una versione completamente aggiornata graficamente per PC.\nRispetto alla versione per Playstation e Super Nintendo sono state aggiunte quattro nuove professioni (Job): Artigliere, Oracolo, Gladiatore e Negromante.\nTrama.\nNel regno di Tycoon il re \u00e8 allarmato dal vento che, in quei giorni, si sta indebolendo. Decide cos\u00ec di recarsi, con il suo drago Hiryuu, al santuario dove \u00e8 custodito il cristallo del vento, lasciando al castello la figlia Lenna con il timore che le accada qualcosa.\nLa principessa si dirige verso il santuario quando, poco lontano da lei, cade un meteorite.\nIl meteorite in realt\u00e0 \u00e8 cavo ed al suo interno si trova Galuf, un vecchio originario di un altro mondo venuto per avvisare tutti di un pericolo imminente; purtroppo, nell'impatto, perde la memoria. Lenna e Galuf sono soccorsi da Bartz, un girovago, accompagnato dal suo chocobo, Boko.\nBartz e Galuf decidono di seguire la principessa, finch\u00e9 lo stuoletto non capiter\u00e0 in un nascondiglio di pirati; essi vagheggiano di rubare una nave che riesce a navigare senza vento ma, scoperti dai pirati, vengono imprigionati.\nSubito dopo verranno liberati dal capitano Faris (in realt\u00e0 femmina), la quale segue il terzetto fino ad arrivare al santuario del vento dove, per\u00f2, accade la tragedia: il cristallo del vento l\u00ec custodito si frantuma, uccidendo il padre di Lenna, ma consacrando i quattro al loro destino, ovvero divenire i nuovi guerrieri della luce; essi ricevono dai frammenti del cristallo il potere degli antichi guerrieri.\nIl quartetto viaggia in cerca degli altri tre cristalli per sviarne la frantumazione. Durante il loro viaggio gli eroi scoprono che i cristalli sono collegati a macchine che ne amplificano il potere ma, al contempo, l\u00ec indeboliscono. Nel \"Regno del Fuoco\" il gruppo sale sulla nave del fuoco ed incontra il costruttore di tali macchine: Cid.\nNel \"Regno dell'Acqua\" salgono sulla torre di Walz, e si recano nella citt\u00e0 volante per raggiungere il cristallo della terra, ma in tutti e tre i casi non avranno successo, condannando il pianeta alla morte. Vicino ad ogni cristallo avviene sempre la caduta di un meteorite, infittendo cos\u00ec il mistero.\nDopo di ci\u00f2 Galuf recupera la memoria, ricordandosi di essere il re di un altro mondo, e correr\u00e0 a casa sfruttando il potere delle meteoriti. I suoi tre amici lo seguono e svelano molti misteri: i quattro cristalli servivano, oltre che per fornire i quattro elementi all'esistenza, come sigillo a uno stregone malvagio, Ex Death, cui ord\u00ec un progetto per annientare i cristalli e sprigionare il suo potere.\nInizia cos\u00ec una guerra tra l'esercito del malvagio stregone e l'esercito di Galuf, che si concluder\u00e0, grazie al sacrificio di alcuni guerrieri dell'alba (gli antichi guerrieri che sigillarono Ex Death, di cui fa parte anche Galuf, che morendo successivamente lascer\u00e0 il suo posto alla nipotina Crile), con l'intrusione nella base nemica e la sconfitta di Ex Death, che distrugger\u00e0 anche i cristalli dell'altro mondo, facendo cos\u00ec in modo che i due pianeti si riunissero nella loro forma originale.\nA questo punto lo stregone otterr\u00e0 il potere del \u201cVoid\u201d, il \u201cVuoto\u201d, minacciando di distruggere l'esistenza stessa. I quattro guerrieri della luce porranno fine ai suoi piani grazie a incantesimi e armi antiche ottenute in un difficoltoso viaggio.\nModalit\u00e0 di gioco.\nIl gameplay del gioco non cambia molto rispetto ai giochi precedenti, ma a differenza di \"Final Fantasy IV\", in cui i \"lavori\" e quindi le caratteristiche dei personaggi, sono fissi e assegnati loro dalla trama, presenta una versione migliorata del Job System introdotto in \"Final Fantasy III\": dopo aver ottenuto i frammenti di cristallo distrutti, i personaggi possono cambiare lavoro in qualunque momento, e ogni lavoro possiede un comando predefinito caratteristico. Vincere le battaglie con i lavori attivi permette di ottenere i punti abilit\u00e0, che permettono, ottenuti abbastanza, di sbloccare delle abilit\u00e0, divise in \"passive\" e comandi. Le prime sono delle abilit\u00e0 che saranno trasferite al personaggio quando torna a essere un tuttofare, come la capacit\u00e0 di usare magie di un certo livello o le invocazioni, mentre le seconde sono sbloccabili, e ogni lavoro ha un'abilit\u00e0 predefinita pi\u00f9 una (due nel tuttofare) che pu\u00f2 essere equipaggiata, anche di un altro lavoro, cosa che fornisce anche un aumento della statistica pi\u00f9 alta del lavoro secondario, come fornire a un cavaliere l'uso della magia bianca o dei ladri con la forza a mani nude di un monaco, e di usare determinate armi che non fanno parte del lavoro che si sta usando, fornendo un altissimo livello di personalizzazione dei personaggi. Quando un lavoro viene perfezionato, le sue statistiche pi\u00f9 elevate (ovvero i bonus positivi alle statistiche ricevuti da quel lavoro) verranno aggiunti alle statistiche del tuttofare, aumentandole ancora di pi\u00f9 se viene perfezionata una classe con un valore di quella statistica ancora pi\u00f9 alto. Ad esempio, la statistica \"Magia\" pi\u00f9 elevata \u00e8 dell'invocatore, mentre la \"Forza\" e la \"Resistenza\" sono pi\u00f9 elevate nei monaci. Tra le classi \u00e8 nuova quella del Mago blu, che, con l'uso dell'abilit\u00e0 \"Apprendere\" pu\u00f2 imparare alcune magie o attacchi nemici con svariati effetti se ne subisce gli effetti, tra di queste la magia Aero, classificata come magia bianca in \"Final Fantasy III\".\nPersonaggi.\nAntagonisti.\nIl personaggio Gogo, in questo episodio un nemico segreto, \u00e8 utilizzabile come personaggio opzionale in \"Final Fantasy VI\".\nProfessioni.\nIn \"Final Fantasy V\" ogni personaggio ha a disposizione numerosissimi tipi di classi, che permettono di variare moltissimo le abilit\u00e0 dei personaggi e le tattiche di gioco.\nClassi bonus.\nLe classi seguenti sono dei bonus presenti nella versione per GameBoy Advance e iPhone e non si trovano seguendo la storia principale.\nAnime.\nEsiste un seguito di \"Final Fantasy V\", un OAV di quattro puntate intitolato \"Final Fantasy - La leggenda dei cristalli\", che \u00e8 stato pubblicato in Italia dalla Dynamic Italia; mostra ci\u00f2 che avviene nel mondo del videogioco 200 anni dopo la sconfitta del turpe Ex Death."}
{"id": "369746", "revid": "729019", "url": "https://it.wikipedia.org/wiki?curid=369746", "title": "RedFox", "text": "RedFox, originariamente Slysoft, \u00e8 una societ\u00e0 di software di imprenditori e programmatori europei, con sede nel Belize. \u00c8 specializzata in programmi di copia di CD, DVD, HD DVD e Blu-ray. Bench\u00e9 alcuni dei suoi applicativi siano in grado di superare le protezioni anticopia, nello stato in cui ha sede ci\u00f2 non viola la legge."}
{"id": "369748", "revid": "122813258", "url": "https://it.wikipedia.org/wiki?curid=369748", "title": "Sistema di riferimento cartesiano", "text": "In matematica, un sistema di riferimento cartesiano \u00e8 un sistema di riferimento formato da formula_1 rette ortogonali, intersecantesi tutte in un punto chiamato \"origine\", su ciascuna delle quali si fissa un orientamento (sono quindi \"rette orientate\") e per le quali si fissa anche un'unit\u00e0 di misura (cio\u00e8 si fissa una metrica di solito euclidea) che consente di identificare qualsiasi punto dell'insieme mediante formula_1 numeri reali. In questo caso si dice che i punti di questo insieme sono in uno spazio di dimensione formula_1.\nUn sistema di riferimento cartesiano in due dimensioni viene chiamato piano cartesiano.\nPer identificare la posizione di punti nello spazio fisico viene solitamente utilizzato un sistema di riferimento cartesiano a tre dimensioni. Tuttavia per descrivere la posizione di oggetti pi\u00f9 complicati vengono utilizzati altri sistemi di riferimento non necessariamente cartesiani e un differente numero di dimensioni, dette in questo contesto gradi di libert\u00e0.\nUsando un sistema di riferimento cartesiano, \u00e8 possibile descrivere tramite equazioni algebriche forme geometriche come curve o superfici: i punti dell'oggetto geometrico sono quelli che soddisfano l'equazione associata. Per esempio \u00e8 possibile descrivere una circonferenza nel piano cartesiano, oppure una quadrica nello spazio tridimensionale.\nStoria.\nL'uso delle coordinate geometriche venne introdotto per la prima volta da Nicola d'Oresme, matematico del XIV secolo operante a Parigi. L'aggettivo \"cartesiano\" \u00e8 riferito al matematico e filosofo francese Ren\u00e9 Descartes (latinizzato in \" Renatus Cartesius\", italianizzato in \"Renato Cartesio\"), il quale, tra le altre cose, riprendendo gli studi di Nicola d'Oresme, lavor\u00f2 sulla fusione dell'algebra con la geometria euclidea. Questi studi furono influenti nello sviluppo della geometria analitica, del calcolo infinitesimale e della cartografia.\nL'idea di questo sistema di riferimento fu sviluppato nel 1637 in due scritti da Cartesio e, indipendentemente, da Pierre de Fermat, anche se Fermat non pubblic\u00f2 la sua scoperta. Nella seconda parte del suo Discorso sul metodo, Cartesio introduce la nuova idea di specificare la posizione di un punto o di un oggetto su una superficie usando due rette che si intersecano in un punto come strumenti di misura, idea ripresa in \"La Geometria\" .\nPiano cartesiano.\nUn sistema di coordinate cartesiane ortogonale in due dimensioni \u00e8 semplicemente chiamato piano cartesiano, ed \u00e8 costituito da:\nIl piano cartesiano, che viene spesso chiamato formula_6 dal nome degli assi, pu\u00f2 essere immaginato, pensando che il piano sia immerso orizzontalmente nello spazio fisico (pavimento), e mettendosi in piedi in un punto con il braccio sinistro teso in avanti e il braccio destro teso di lato in modo da formare con le due braccia un angolo retto: il punto sul quale si rappresenta l'origine, la direzione del braccio destro rappresenta l'asse delle ascisse positive (dalla parte opposta le ascisse negative), la direzione del braccio sinistro rappresenta l'asse delle ordinate positive (alle spalle le ordinate negative).\nIl sistema costituito dalla coppia dei due assi orientati (e implicitamente dall'origine) consente di individuare ogni punto del piano con una coppia di numeri reali chiamati rispettivamente \"ascissa\" e \"ordinata\" del punto, i cui valori assoluti rappresentano le distanze del punto rispettivamente dall'asse formula_5 (ordinata) e dall'asse formula_4 (ascissa). Le coordinate di un punto generico del piano o di un punto che si pensa variabile spesso si denotano con formula_4 e formula_5. I punti sull'asse formula_4 hanno quindi ordinata formula_12, mentre i punti sull'asse formula_5 hanno ascissa formula_14; di conseguenza l'origine ha coordinate formula_14 e formula_12. Talora il sistema dei due assi si denota con formula_17.\nUn generico punto si pu\u00f2 quindi esprimere scrivendo formula_18\noppure formula_19. Ad esempio, i punti formula_20 e formula_21 hanno la stessa ascissa (quindi si trovano su una retta parallela all'asse formula_5), mentre i punti formula_23 e formula_24 hanno la stessa ordinata (quindi si trovano su una retta parallela all'asse formula_4). In particolare: se due punti hanno la stessa ascissa ma ordinate opposte sono simmetrici rispetto all'asse formula_4; se due punti hanno la stessa ordinata ma ascisse opposte sono simmetrici rispetto all'asse formula_5; se due punti hanno coordinate opposte sono simmetrici rispetto all'origine.\nIl piano cartesiano viene suddiviso in quattro regioni denominate quadranti, indicate mediante numeri romani progressivi in senso antiorario:\nIl piano cartesiano permette di rappresentare graficamente funzioni di equazione formula_28 in cui formula_4 \u00e8 la variabile indipendente e formula_5 la variabile dipendente. Ci\u00f2 permette di visualizzare la \"forma\" delle funzioni (o curve) e risolvere graficamente sistemi di pi\u00f9 equazioni come intersezioni tra le curve corrispondenti.\nIl piano cartesiano come spazio vettoriale.\nPer definizione, esiste una corrispondenza biunivoca fra i punti del piano cartesiano e le coppie ordinate di numeri reali. L'insieme di tutte le coppie di numeri reali, formula_31 \u00e8 un formula_32-spazio vettoriale. La base canonica di formula_31 \u00e8 formula_34 ove formula_35 ed formula_36. Gli elementi di formula_37 hanno un importante significato geometrico: sono i versori fondamentali sul piano, rispettivamente formula_38 e formula_39. Ci\u00f2 vuol dire, per la definizione stessa di base di uno spazio vettoriale, che il piano cartesiano \u00e8 generato dai versori fondamentali e che ogni punto del piano \u00e8 esprimibile, \"in modo unico\", come combinazione lineare dei versori fondamentali (ci\u00f2 giustifica l'espressione dei punti del piano cartesiano).\nSi noti inoltre che ogni asse cartesiano \u00e8 sottospazio vettoriale del piano cartesiano.\nGeneralizzazione a tre dimensioni.\nAggiungendo una terza dimensione al piano otteniamo lo spazio euclideo tridimensionale, che \u00e8 la modellizzazione a noi pi\u00f9 familiare dello spazio fisico, e quella usata in meccanica classica: un sistema di assi cartesiani pu\u00f2 quindi essere usato come sistema di riferimento per localizzare degli oggetti nello spazio, attribuendogli delle coordinate.\nEssendo una diretta generalizzazione del piano cartesiano, un sistema di riferimento cartesiano tridimensionale \u00e8 formato da tre rette orientate perpendicolari tra loro e incidenti in un punto, denominato origine degli assi. I tre assi (chiamati solitamente formula_40 e formula_41) identificano tre piani nello spazio (formula_6, formula_43 e formula_44), che dividono lo spazio in otto ottanti, simili ai quattro quadranti formati dagli assi cartesiani in due dimensioni. Ogni punto \u00e8 identificato da 3 coordinate, che rappresentano ognuna la distanza del punto al piano formato dagli altri due.\nCome nel caso del piano, ogni punto dello spazio tridimensionale pu\u00f2 essere individuato da un vettore nello spazio tridimensionale (indicato come formula_45) e viene espresso come combinazione lineare dei tre versori di base, indicati convenzionalmente con formula_46, formula_47 e formula_48:\ndove formula_4, formula_5 e formula_41 rappresentano proprio le coordinate nel punto nel sistema di riferimento formato dalla base formula_53.\nGeometria analitica.\nIl piano cartesiano (e pi\u00f9 in generale il sistema di riferimento cartesiano a formula_1 dimensioni) ha permesso di conciliare la geometria e l'algebra in un'unica branca della matematica: la \"geometria analitica\" (chiamata cos\u00ec dall'analisi matematica). Per esempio nel piano cartesiano una retta rappresenta le soluzioni di un'equazione di primo grado in due variabili formula_4 e formula_5 del tipo formula_57; l'intersezione di due (o pi\u00f9) rette rappresenta un sistema di equazioni lineari.\nForma esplicita e forma implicita.\nLe equazioni di cui si \u00e8 detto prima possono essere espresse in due forme: la forma esplicita e la forma implicita.\nNel caso ad esempio di una retta, la prima consiste un'equazione del tipo formula_58, mentre la seconda si presenta come formula_57. Per passare dalla forma implicita a quella esplicita basta portare tutti i termini escluso formula_60 nel secondo membro e poi dividere per \"b\" (\"principio di equivalenza delle equazioni\"). Si noti che, nella forma esplicita, il termine noto formula_61, detto intercetta o ordinata all'origine, indica l'ordinata del punto di intersezione della retta con l'asse formula_5, mentre il coefficiente dell'incognita formula_4, formula_64, \u00e8 detto coefficiente angolare ed indica la \"pendenza\" della retta.\nNaturalmente il passaggio dalla forma implicita a quella esplicita \u00e8 possibile solo se il coefficiente formula_65 \u00e8 diverso da zero, cio\u00e8 solo se la retta non \u00e8 parallela all'asse delle ordinate.\nL'equazione della retta.\nDati due punti distinti formula_66 e formula_67, l'equazione della retta passante per quei punti \u00e8: formula_68 anche detta formula_69 dove formula_64 \u00e8 il coefficiente angolare dato da formula_71."}
{"id": "369749", "revid": "242434", "url": "https://it.wikipedia.org/wiki?curid=369749", "title": "Asse delle ascisse", "text": ""}
{"id": "369752", "revid": "242434", "url": "https://it.wikipedia.org/wiki?curid=369752", "title": "Asse delle ordinate", "text": ""}
{"id": "369754", "revid": "125857043", "url": "https://it.wikipedia.org/wiki?curid=369754", "title": "Ratchet &amp; Clank (videogioco 2002)", "text": "Ratchet &amp; Clank \u00e8 un videogioco a piattaforme sviluppato da Insomniac Games e distribuito da Sony Computer Entertainment Europe per la console PlayStation 2. \u00c8 stato distribuito in Nord America e in Europa il 7 novembre 2002, riscuotendo ottimi risultati. Il gioco, primo titolo dell'omonima serie, fu uno dei primi platform per PS2 a cui siano stati applicati elementi d'azione e di sparatutto, offrendo anche diverse modalit\u00e0 di gioco. Il protagonista \u00e8 Ratchet, aiutato spesso dal compagno Clank. L'avventura \u00e8 in terza persona e presenta un mondo totalmente esplorabile.\nTrama.\nRatchet, un eroico e imprevedibile meccanico della razza Lombax proveniente dal pianeta Veldin e il suo amico Clank, un piccolo robot dall'animo buono, devono fermare le assurde ambizioni del malvagio presidente esecutivo Drek, che intende costruire un nuovo pianeta per la sua razza, i Blarg, in quanto il loro mondo d'origine, Orxon, \u00e8 irreparabilmente inquinato. Per fare ci\u00f2, Drek utilizzer\u00e0 i pezzi di tutti gli altri mondi della galassia Solana, mentre Ratchet, per fermarlo, cercher\u00e0 di contattare il Capitano Qwark, l'eroe pi\u00f9 conosciuto della galassia. Ma, arrivati al quartier generale di Qwark, si scopre che egli lavora per Drek e cerca di sbarazzarsi di loro, lasciandoli in balia di una Bestiadentuta.\nSconfitto il nemico, Ratchet accusa Clank di aver portato solamente dei problemi nella sua vita, cos\u00ec da innescare un contrasto tra i due protagonisti: Ratchet inizia quindi il suo viaggio accecato dalla sete di vendetta nei confronti di Qwark. Il rapporto tra i due protagonisti e compagni d'avventura verr\u00e0 ripristinato nel momento in cui Ratchet verr\u00e0 a conoscenza del tremendo intento finale di Drek, ovvero distruggere il pianeta natale del Lombax, Veldin, in modo che l'orbita giudicata migliore appartenesse al nuovo mondo del cinico presidente. Drek non si fermer\u00e0 davanti a nulla pur di raggiungere il proprio scopo e, una volta completato il pianeta artificiale, creer\u00e0 anche una nuova arma, il \"Deplanetizzatore\", con cui togliere di mezzo il mondo posizionato su quell'orbita, per poi collocarci il suo.\nIn un ultimo dialogo con Drek, Ratchet e Clank scoprono anche che, in realt\u00e0, Orxon \u00e8 stato inquinato dal Blarg stesso, il quale avrebbe guadagnato milioni di bolt se il pianeta artificiale fosse stato abitato. Alla fine, il duo sconfigge il temibile presidente deviando la traiettoria del Deplanetizzatore e distruggendo il pianeta artificiale. Clank, per\u00f2, si rompe un braccio, ma Ratchet promette di riaggiustarglielo.\nModalit\u00e0 di gioco.\nPubblicato nel novembre del 2002, il videogioco si distingueva per la capacit\u00e0 degli sviluppatori di fondere esperienze platform a quelle di uno sparatutto in terza persona e di un'avventura intrigante, senza perdere il fascino dell'umorismo, creando cos\u00ec un gameplay totalmente innovativo.\nL'ambiente di gioco era caratterizzato dalla presenza di determinate aree esplorabili in diversi pianeti: l'obiettivo era quello di arrivare alla fine del percorso su ogni pianeta, facendosi strada in mezzo ai nemici tramite armi e gadget, per scoprire i piani di Drek, il nemico principale del gioco. A ci\u00f2, si uniscono una serie di \"minigiochi\" con l'intento di arricchire il gameplay: per esempio, \"hackerare\" la combinazione di una porta tramite il Trapassatore, gareggiare con l'overboard (una sorta di skateboard fluttuante), grindare tramite apposite scarpe su tubi o cavi, esplorare i fondali marini, pilotare un caccia e altro ancora.\nIl vero punto di forza del gioco \u00e8 l'arsenale, composto \"ufficialmente\" (ovvero acquistabile dai rivenditori ufficiali Gadgetron) da quindici armi e una acquistabile solo dal mercato nero, il \"M.I.P.S.\" (\"Muori In Pochi Secondi\"). Ogni arma ha una sua propria caratterizzazione che la distingue da tutte le altre, sia che essa spari proietti semplici (come il Blastatore), missili comandati manualmente, bombe o fiamme; per questo motivo, ogni arma ha le sue munizioni specifiche, acquistabili dai rivenditori oppure trovandole nelle casse disperse nell'ambiente di gioco. Una volta completata la storia, \u00e8 possibile comprare la versione d'oro delle armi, ovviamente pi\u00f9 potenti. La moneta usata nella galassia \u00e8 il \"bolt\", accumulabile uccidendo nemici, portando a termine svariati incarichi o rompendo le casse di legno disperse per la zona.\nPer quanto riguarda i gadget, la maggior parte di essi \u00e8 reperibile portando a termine svariati compiti e sono necessari per poter avanzare in alcune aree di gioco.\nLa vita di Ratchet \u00e8 gestita dal \"Nanotech\", acquisibile tramite apposite casse di vetro. All'inizio dell'avventura, la disponibilit\u00e0 di Nanotech \u00e8 limitata a un totale di quattro \"celle\" e un colpo nemico, qualunque esso sia, sottrae una sola cella. Avanzando nella storia, si possono acquistare altre celle di Nanotech fino ad arrivare ad otto, il doppio di quelle iniziali.\nPer quanto riguarda il secondo protagonista, Clank, entra in azione in diversi momenti, principalmente quando bisogna percorrere zone di dimensioni ridotte, non accessibili a Ratchet. Clank non ha a disposizione l'arsenale del Lombax, ma pu\u00f2 comandare un gruppo di piccoli robot. Nel resto del gioco \u00e8 comunque fondamentale in quanto i potenziamenti che gli vengono applicati, ovvero l'Eli-zaino, il Turbo-zaino e l'Idro-zaino, sono necessari a Ratchet per raggiungere determinati luoghi o sporgenze. In alcune missioni, Clank pu\u00f2 assumere la versione \"gigante\", in grado di sparare razzi.\nPianeti.\nNel corso del gioco, si potranno visitare 18 diverse aree, sparse per tutta la galassia Solana. Esse sono divise in 15 pianeti e 3 stazioni spaziali giocabili nel seguente ordine:\nArmi.\nLe armi presenti in \"Ratchet &amp; Clank\" sono tutte prodotte dalla \"Gadgetron\", la maggior compagnia produttrice di armi della galassia Solana. Diverse l'una dall'altra per potenza, forma, rapidit\u00e0 di tiro, ma soprattutto funzionalit\u00e0, molte di esse dovranno essere comprate con i cosiddetti \"bolt\", usati come forma di pagamento:\nBoss del gioco.\nDurante il gioco, Ratchet affronta alcuni boss:\nExtra.\nLe armi d'oro.\nLe armi d'oro sono versioni potenziate delle armi di base. Alcune di queste potranno essere acquistate nella prima partita in cima alla torre della base Gemlik, ma le restanti potranno essere acquistate solo una volta finito il gioco, anche a Novalis, dove apparir\u00e0 un teletrasporto. Le armi d'oro saranno 10: il Cannone a risucchio, il Blastatore, l'Inceneritore, il Guanto Bomba, il Guanto Mina, il Guanto Esca, il Morforaggio, il Devastatore, l'Artiglio Tesla e il Guanto del Fato. Si possono comprare avendo quattro bolt d'oro per arma ed il prezzo di ognuna. Per esempio, il Devastatore costa 60.000 bolt e 4 bolt d'oro.\nPunti stile.\nI punti stile sono ottenibili principalmente svolgendo compiti di varia natura, per esempio distruggendo determinati oggetti, usando determinate armi contro determinati nemici e completando percorsi senza subire danni; tuttavia, la descrizione dell'obiettivo non \u00e8 presente da nessuna parte: il fatto che una determinata azione sia anche un punto stile dipende dalla fantasia del giocatore, e solo una volta compiuta scoprir\u00e0 se aveva effettivamente ragione (gli comparir\u00e0 infatti un messaggio con la scritta \"Hai ottenuto un punto stile\").\nLa lista dei punti stile sar\u00e0 reperibile alla fine del gioco dove, nel menu di pausa, si creer\u00e0 una voce Extra con la lista dei punti stile (solo i titoli dei punti stile che daranno indizi al giocatore su come eseguirli).\nBolt d'oro.\nI bolt d'oro sono bulloni molto pi\u00f9 grandi del normale e ovviamente dorati. Si trovano in zone nascoste dei vari pianeti. In totale sono 40 e servono a ottenere le armi d'oro, disponibili solo dopo aver completato il gioco e molto pi\u00f9 potenti di quelle normali.\nCuriosit\u00e0.\nSu tutti i pianeti visitabili si potr\u00e0 trovare un ambiente ricco di dettagli, specialmente il cielo, dove sar\u00e0 possibile vedere stelle, galassie e pianeti vicini. Proprio tra i pianeti visibili, sar\u00e0 spesso possibile scorgere un pianeta celeste e blu, molto simile a Nettuno.\nAccoglienza.\nLa rivista \"Play Generation\" classific\u00f2 il supremo presidente esecutivo Drek come l'alieno pi\u00f9 alienato dei videogiochi usciti su PlayStation 2."}
{"id": "369757", "revid": "242434", "url": "https://it.wikipedia.org/wiki?curid=369757", "title": "Ascissa", "text": ""}
{"id": "369758", "revid": "767487", "url": "https://it.wikipedia.org/wiki?curid=369758", "title": "Michele Luppi", "text": "Biografia.\nDiplomato presso il Musicians Insititute di Hollywood in California, nel 2003 entra in Vision Divine, con cui pubblicher\u00e0 \"Stream of Consciousness\", \"The Perfect Machine\", il DVD \"Stage of Consciousness\" e \"The 25th Hour,\" aprendo i concerti di band come Dream Theater e Queensr\u00ffche.\nHa fondato il gruppo Killing Touch con i quali pubblica l'album \"One of a Kind\", occupandosi della scrittura di tutti i brani.\nCanta nel primo album solista di Maurizio Solieri, col quale scrive ed interpreta \"Please Believe Me\", che entra a far parte della colonna sonora del film \"One More Day\". Il tour di supporto all'album comprende aperture per Deep Purple, nelle 6 date italiane, ZZ Top e AC/DC.\nNel 2010 prende parte ad un concerto evento a Bologna con Yngwie J. Malmsteen, Glenn Hughes, Gregg Bissonette, Derek Sherinian, George Lynch, Dough Aldrich, Neil Murray e Timo Tolkki.\nNello stesso anno entra nella band symphonic metal Thaurorod con la quale partecipa al Power Of Metal Tour 2011.\nNel 2012 entra in Secret Sphere coi quali scrive e produce \"Portrait Of A Dying Heart\" e il remake A Time Never Come.\nNel 2015, David Coverdale, cantante di Whitesnake, annuncia il suo ingresso in formazione come tastierista/corista."}
{"id": "369765", "revid": "287204", "url": "https://it.wikipedia.org/wiki?curid=369765", "title": "Landolfo", "text": "Origine e diffusione.\nDeriva dal nome longobardo \"Landulf\", passato in latino medioevale come \"Landulfus\" e \"Landulphus\" e popolarizzato da svariati principi di Benevento e di Capua. \u00c8 formato dalle radici germaniche \"land\" (\"terra\") e \"vulf\" (\"lupo\", e in senso lato \"guerriero\"). Pu\u00f2 essere interpretato come \"lupo/guerriero famoso nella sua terra\" oppure \"lupo del paese\" (cio\u00e8 \"strenuo difensore\").\n\u00c8 maggiormente accentrato in Toscana, anche se va precisato che il suo uso \u00e8 scarsissimo.\nOnomastico.\nL'onomastico si pu\u00f2 festeggiare il 7 giugno, in memoria del beato Landolfo da Vareglate, vescovo di Asti, oppure il 13 agosto, in ricordo di san Landolfo, vescovo di \u00c9vreux."}
{"id": "369770", "revid": "111927200", "url": "https://it.wikipedia.org/wiki?curid=369770", "title": "Lando", "text": "Origine e diffusione.\nContinua il nome germanico \"Lando\", basato sull'elemento \"land\" (\"terra\", \"patria\") e attestato anche nelle forme \"Lanto\", \"Lantho\", \"Landus\", \"Lant\" e \"Lanno\". Pu\u00f2 costituire, allora come oggi, una forma abbreviata dei nomi che terminano o iniziano tale elemento, come ad esempio Orlando, Gerlando, Rolando, Landolfo e Landeberto.\n\u00c8 usato nell'Italia centro-settentrionale, in particolare in Toscana, dove \u00e8 concentrato per pi\u00f9 dei due terzi e dove era gi\u00e0 diffuso nel Medioevo.\nOnomastico.\nL'onomastico si pu\u00f2 festeggiare il 5 maggio in memoria di san Lando o Lanno di Vasanello, martire a Orte."}
{"id": "369776", "revid": "226458", "url": "https://it.wikipedia.org/wiki?curid=369776", "title": "Lanfranco (nome)", "text": "Origine e diffusione.\nDeriva dalla forma latina medievale \"Lanfrancus\" di un antico nome di origine longobarda. \u00c8 composto dalle radici germaniche \"land\", \"terra\", e \"frank\", \"libero\"; il significato \u00e8 interpretato in alcuni casi come \"liberatore della patria\".\nOnomastico.\nL'onomastico \u00e8 festeggiato il 23 giugno, in onore del vescovo di Pavia san Lanfranco Beccari, vissuto nel XII secolo. Con questo nome si ricordano anche il beato vescovo Lanfranco di Canterbury il 28 maggio e un santo vescovo di Vercelli il 2 settembre."}
{"id": "369783", "revid": "1543377", "url": "https://it.wikipedia.org/wiki?curid=369783", "title": "Lazzaro (nome)", "text": "Origine e diffusione.\nDeriva da \"Lazarus\", forma latinizzata del greco biblico \u039b\u03ac\u03b6\u03b1\u03c1\u03bf\u03c2 (\"Lazaros\"), variante di \u0395\u03bb\u03b5\u03b1\u03b6\u03b1\u03c1 (\"Eleazar\") usata nel Nuovo Testamento. \"Eleazar\" deriva dall'ebraico \u05d0\u05b6\u05dc\u05b0\u05e2\u05b8\u05d6\u05b8\u05e8 (\"'El'azar\"), che significa \"Dio ha aiutato\", o \"colui che \u00e8 assistito da Dio\".\nNella Bibbia il nome Lazzaro \u00e8 portato dal fratello di Marta e Maria di Betania, che venne resuscitato da Ges\u00f9, nonch\u00e9 dal mendicante Lazzaro, protagonista di una parabola raccontata da Ges\u00f9, da cui prendono il nome i lazzaretti; nella forma Eleazaro, venne portato da uno dei figli di Aronne. \nIl nome pass\u00f2 poi, nel Medioevo, ad indicare una persona povera o disagiata, specialmente in lingua spagnola; da questo discende il termine \"lazzaro\", con cui venivano indicati i poveri a Napoli e nel napoletano. Da questa etimologia, che attesta la grande influenza della dominazione spagnola in Italia, deriva anche la parola italiana \"lazzarone\" che ha una accezione un po' diversa, pi\u00f9 vicina a quella di \"mariuolo\", \"ladruncolo\", che non semplicemente quella di \"povero\", \"mendicante\".\nOnomastico.\nL'onomastico ricorre in genere il 29 luglio in memoria del gi\u00e0 citato Lazzaro di Betania. Con questo nome si ricordano altri santi nei seguenti giorni:"}
{"id": "369799", "revid": "117887223", "url": "https://it.wikipedia.org/wiki?curid=369799", "title": "Dismutazione (matematica)", "text": "In combinatoria vengono dette dismutazioni (o sconvolgimenti, o permutazioni complete) le permutazioni di un insieme che non fissano alcun elemento, ovvero tali che nessuno degli elementi dell'insieme iniziale compaia nella sua posizione originaria.\nFormalmente, se le permutazioni di un insieme \"X\" sono le funzioni biiettive formula_1, le dismutazioni di \"X\" sono le funzioni biiettive formula_1 tali che formula_3.\nSi verifica facilmente che non esiste alcuna dismutazione per un insieme di un solo elemento, ne esiste 1 per un insieme di 2 elementi, 2 per un insieme di 3 elementi, 9 per uno di 4 elementi...\nAd esempio, le 9 dismutazioni possibili della parola \"ABCD\" sono:\n BADC BCDA BDAC \n CADB CDAB CDBA\n DABC DCAB DCBA\nContare le dismutazioni.\nIl numero di dismutazioni di un insieme di n elementi \u00e8 formula_4.\nLa dimostrazione di questo fatto \u00e8 un esempio di applicazione del principio di inclusione-esclusione.\nDato un insieme formula_5 di formula_6 elementi, siano formula_7 rispettivamente l'insieme delle sue permutazioni e quello delle sue dismutazioni.\nSia formula_8 l'insieme delle permutazioni che fissano l'formula_9-esimo elemento. La sua cardinalit\u00e0 sar\u00e0 evidentemente formula_10, perch\u00e9 gli altri elementi possono muoversi liberamente.\nPer calcolare la cardinalit\u00e0 di formula_11, vorremmo sottrarre dal numero totale delle permutazioni il numero di quelle che fissano (almeno) 1 elemento.\nCerchiamo quindi formula_12. Sia formula_13. Osserviamo che formula_14, perch\u00e9 in formula_15 le intersezioni del tipo formula_16 saranno contate 2 volte. Pi\u00f9 precisamente, formula_17, dove formula_18.\nIn generale, definiti formula_19 e formula_20, abbiamo che formula_21.\nIn particolare ne ricaviamo formula_22\nCalcolare la cardinalit\u00e0 di formula_23 non \u00e8 difficile: i modi di scegliere formula_24 elementi (quelli da fissare) sono formula_25, e per ognuno di questi gli altri elementi possono permutare liberamente, quindi in formula_26 modi. Ne segue che formula_27.\nA questo punto sappiamo che il numero di permutazioni che fissano almeno un elemento \u00e8 formula_28.\nQuindi quelle che non ne fissano nessuno sono formula_29. \nQuesta espressione viene talvolta chiamata \"subfattoriale\" di formula_30 e denotata con formula_31.\nComportamento asintotico.\nPer conoscere il comportamento asintotico del numero di dismutazioni di un insieme di formula_32 elementi (ovvero cosa succede per formula_33) possiamo notare che formula_34 \u00e8 proprio la serie di Taylor di formula_35 calcolata in formula_36, e che quindi formula_37 (dove il simbolo formula_38 significa \"\u00e8 asintoticamente equivalente a\").\nUn altro modo di vedere questo risultato \u00e8 che, dato formula_30 sufficientemente grande, la probabilit\u00e0 che una permutazione scelta a caso di un insieme di formula_30 elementi sia una dismutazione \u00e8 circa formula_41\nGeneralizzazioni.\nTalora servono dismutazioni che, oltre a non ammettere punti fissi, soddisfano restrizioni ulteriori.\nLe dismutazioni costituiscono un esempio della ampia collezione degli insiemi di permutazioni soggette a vincoli. Ad esempio il problema dei m\u00e9nages chiede per \"n\" coppie di coniugi, in quanti modi possono essere sistemati ad un tavolo rotondo in modo che si alternino uomini e donne e in modo che nessuno si trovi di fianco al coniuge.\nSu un piano pi\u00f9 formale, dati due insiemi \"A\" ed \"S\" e date due collezioni \"U\" e \"V\" di suriezioni da \"A\" in \"S\", ci si pu\u00f2 chiedere il numero delle coppie di funzioni (\"f\",\"g\") con \"f\" in \"U\" e \"g\" in \"V\", tali che per tutti gli \"a\" in \"A\" si abbia \"f\"(\"a\") \u2260 \"g\"(\"a\"); in altre parole ci si chiede quando per ogni \"f\" e \"g\" esiste una dismutazione \u03c6 di \"S\" tale che \"f\"(\"a\") = \u03c6(\"g\"(\"a\"))."}
{"id": "369801", "revid": "125117007", "url": "https://it.wikipedia.org/wiki?curid=369801", "title": "Lena (nome)", "text": "Origine e diffusione.\nAnalogamente ai nomi Lenka e Alena, si tratta di un ipocoristico di Maddalena oppure di Elena; in alcuni casi pu\u00f2 derivare anche dal troncamento di Leonora o di Marilena (nome che peraltro \u00e8 composto da Maria e Lena).\nCuriosamente, il nome coincide anche con alcuni termini di diverse lingue: in sotho significa \"giovane ape\", in malay vuol dire \"suona addormentata\" e in italiano \"lena\" \u00e8 sinonimo di \"energia\", \"impegno\"; in hawaiiano \"lena\" significa \"giallo\", e viene usato sia per indicare una stella (forse Sirio), sia per la pioggia di tale colore che cade su alcune di quelle isole; infine, la Lena \u00e8 un fiume russo, al quale Vladimir Il'i\u010d Ul'janov si ispir\u00f2 per il suo pseudonimo, Lenin.\nOnomastico.\nL'onomastico si pu\u00f2 festeggiare lo stesso giorno di Elena o Maddalena, cio\u00e8 generalmente il 18 agosto (Chiesa cattolica), 21 maggio (Chiese ortodosse e luterane) o 19 maggio (altre chiese luterane) in ricordo di sant'Elena in un caso, e il 22 luglio in ricordo di santa Maria Maddalena nell'altro."}
{"id": "369804", "revid": "1522738", "url": "https://it.wikipedia.org/wiki?curid=369804", "title": "L'incantevole Creamy", "text": " \u00e8 un anime \"mah\u014d sh\u014djo\", prodotto dallo Studio Pierrot e trasmesso in Giappone su Nippon Television tra il luglio 1983 e il giugno 1984. In Italia, dov'\u00e8 considerata una delle serie animate di maggior successo, \u00e8 stato trasmesso su Italia 1 tra il febbraio e il giugno 1985. La serie gode anche di una trasposizione manga, distribuita dalla K\u014ddansha parallelamente alla trasmissione, e di quattro OAV.\n\"L'incantevole Creamy\" (\"Mah\u014d no tenshi Creamy Mami\") \u00e8 la prima serie della saga delle maghette dello Studio Pierrot, ed \u00e8 seguita da \"Evelyn e la magia di un sogno d'amore\" (\"Mah\u014d no y\u014dsei Persha\").\nTrama.\nY\u016b Morisawa, bambina vivace, fantasiosa e piena di sogni, grazie a queste sue qualit\u00e0 riesce a scorgere nel cielo un'arca di cristallo, che pochissime altre persone al mondo sembrano riuscire a vedere. Il folletto PinoPino, proveniente dal pianeta Stella Piumata (Feather Star), per ringraziare Y\u016b di aver liberato l'arca da una tempesta di sogni, le dona un medaglione magico a forma di portacipria che le consentir\u00e0 di fare magie, che per\u00f2 Yu dovr\u00e0 restituire dopo un anno. L'esserino lascia sulla Terra anche due creature del suo mondo, Posi e Nega, dalle sembianze di due gattini, che veglieranno su Y\u016b e l'aiuteranno a usare i suoi nuovi poteri.\nLa sera stessa, Y\u016b prova a usare i poteri del medaglione dal quale, secondo le indicazioni di Posi e Nega, estrae una bacchetta con cui, tramite una formula magica, si ritrova trasformata in una bellissima ragazza di 16 anni.\nIl giorno seguente, uscita di casa molto presto e trasformatasi nella bella adolescente, la ragazzina si imbatte casualmente sulla strada del produttore discografico Jingle Pentagramma (Shingo Tachibana) che, rimasto folgorato dalla splendida ragazza, la trascina all'interno di un programma televisivo per cantare in sostituzione della cantante Duenote Ayase (Megumi Ayase) in ritardo sulla scaletta. \u00c8 qui che Y\u016b, costretta a scegliersi un nome, opter\u00e0 per Creamy, in omaggio al negozio di cr\u00eape dei genitori, il Creamy Cr\u00eape. L'esibizione si rivela subito un successo e Y\u016b, seppur non interessata affatto a essere una celebrit\u00e0, di fronte alle soffocanti preghiere del produttore, finir\u00e0 per diventare esattamente quello che Tachibana aveva in mente: una icona della canzone pop giapponese sotto le vesti di Creamy.\nY\u016b inizia cos\u00ec una vera e propria doppia vita complicata dal fatto che, pena la perdita immediata dei poteri, non pu\u00f2 rivelare a nessuno la sua doppia identit\u00e0. \u00c8 cos\u00ec costretta a mentire ai suoi genitori, Filippo (Tetsuo) e Candida (Natsume), e ai suoi amici tra cui Toshio, il ragazzo di cui \u00e8 invaghita da sempre e che paradossalmente diventer\u00e0 il fan numero uno della 'dolcissima Creamy'.\nLa vicenda va avanti con un ritmo incalzante fino ad arrivare alla vigilia di Natale quando, durante la partecipazione di Mami al \"NPB pops Festival\", Toshio assiste involontariamente alla trasformazione di Y\u016b in Mami: la bacchetta magica perde completamente i suoi poteri, e la ragazza, pur riuscendo a vincere un premio speciale della giuria, \u00e8 angosciata per non poter pi\u00f9 tornare a essere Y\u016b e aver modo di ritornare a casa. Toshio, sconvolto a sua volta per ci\u00f2 che ha visto si mette alla ricerca dell'amica riuscendo a raggiungerla. Posi e Nega nel frattempo tentano di mettersi in contatto con PinoPino facendo in modo che il \"custode dell'arca\" torni nei cieli di Tokyo per prelevare i due ragazzi da terra; il folletto spiega a Toshio che scoprendo il segreto di Mami ha acquisito automaticamente la possibilit\u00e0 di esprimere un desiderio: Toshio accetta cos\u00ec di far tornare Creamy la Y\u016b di sempre. Apparentemente la carriera della misteriosa cantante sembra cos\u00ec concludersi, fino a quando, il primo giorno del nuovo anno, Y\u016b e Toshio vengono trasportati sulla Stella Piumata attraverso il medaglione magico che crea un varco interdimensionale tramite una pozzanghera. PinoPino comunica segretamente al ragazzo il suo intento di ridare a Y\u016b i poteri magici, a patto che egli accetti di cancellare dalla sua mente il ricordo che Y\u016b e Creamy sono la stessa persona. Toshio acconsente alla rimozione di quella parte della sua memoria e Y\u016b riacquista una nuova bacchetta a forma di stella cadente. Il primo gennaio, Creamy riappare cos\u00ec al suo pubblico ricominciando a lavorare freneticamente fino a girare due film e incontrando sulla sua strada nuovi intriganti personaggi.\nGiunti vicini alla fine dell'anno concesso da PinoPino, Y\u016b viene informata da Posi e Nega che Creamy scomparir\u00e0 esattamente la sera del 30 giugno, e ci\u00f2 la costringe a faticare nel destreggiarsi a declinare gli impegni a lungo termine che Tachibana vuole fissare per lei. Creamy riesce tuttavia a ottenere che il grande concerto per il suo primo anno di carriera venga fissato per il 29 giugno, proprio nel grande ippodromo centrale dove la bambina aveva ricevuto i poteri magici. Giunti al fatidico giorno, Creamy canta tutte le sue canzoni dando il meglio di s\u00e9 e proponendo, a uno stadio gremito di persone, uno spettacolo fantastico. A una sola canzone mancante al termine della sua esibizione per\u00f2, PinoPino richiama la ragazza sull'arca per riavere il medaglione, in quanto Toshio, nel frattempo, \u00e8 riuscito a recuperare la memoria. Solo grazie alle pressanti richieste di Posi e Nega, ma soprattutto del pubblico reclamante la sua idol nonostante una pioggia battente, PinoPino acconsente di far cantare a Mami la sua ultima canzone. Accompagnata da meravigliosi effetti magico-speciali creati dalla stessa arca, ma che la gente pensa siano opera della stessa regia, la magica ragazza canta la canzone del suo debutto terminando la performance con un congedo di addio al suo pubblico, sotto gli occhi esterrefatti del produttore Tachibana, il manager Kidokoro e dell'intero staff ignari del perch\u00e9 di quel saluto. Dopo aver detto ancora una volta a tutti grazie, Creamy scompare in un arcobaleno di luci, lasciando un indelebile ricordo e una malinconia immensa. La serie animata si chiude con l'immagine di Y\u016b e Toshio che, dopo aver visto ripartire l'arca, se ne vanno allontanandosi sotto la pioggia.\nAnime.\nL'anime, prodotto dallo Studio Pierrot, \u00e8 composto da 52 episodi, andati in onda su Nippon Television dal 1\u00ba luglio 1983 al 29 giugno 1984. La serie \u00e8 stata creata per promuovere Takako Ohta, una cantante idol adolescente, che viene appunto rappresentata nell'omonimo personaggio, a cui tra l'altro presta la voce; la sigla di apertura \u00e8 infatti il suo vero singolo di debutto. Questo si rivel\u00f2 un grande successo e l'opera viene considerata il pioniere di una strategia di marketing, il \"media mix\". Gli episodi sono stati pubblicati prima in VHS e poi in DVD e Blu-ray; a partire dall'agosto 2006, sono disponibili on demand sulla piattaforma GyaO.\nIn Italia \u00e8 stato acquistato da Mediaset ed \u00e8 stato trasmesso su Italia 1 dal 5 febbraio al 1\u00ba giugno 1985 all'interno del contenitore \"I Cartonissimi\" (spin-off della trasmissione \"Bim Bum Bam\"). La serie ottenne un successo notevole, venendo successivamente molto replicata. Il 1\u00ba luglio 2013, in occasione del 30\u00ba anniversario, sono stati proposti eccezionalmente i primi tre episodi su Boing, nonostante la serie non fosse in programmazione.\nLa versione italiana non presenta gravi censure e mantiene quasi tutti i nomi originali dei personaggi, ad eccezione di Shingo Tachibana (cambiato in Jingle Pentagramma), Megumi Ayase (Duenote Ayase), Natsume Morisawa (Candida Morisawa), Tetsuo Morisawa (Filippo Morisawa) e Joe Snake (Joe Serpe). Per il nome della protagonista, invece, \u00e8 stato usato solamente \"Creamy\", che in realt\u00e0 era l'aggettivo (cremosa, dolcissima), al posto del vero nome proprio, Mami. La Yamato Video ha distribuito i DVD raccolti in due cofanetti, mentre la De Agostini ha pubblicato i singoli dischi nelle edicole nel 2008.\nColonna sonora.\nLa sigla italiana, scritta da Alessandra Valeri Manera con la musica di Giordano Bruno Martelli ed interpretata da Cristina D'Avena, presenta un arrangiamento completamente diverso dalle originali e viene usata sia in apertura che in chiusura.\nLe canzoni di Creamy Mami sono cantate dalla doppiatrice Takako \u014cta e sono in totale sette, di cui sei cantate in italiano da Cristina D'Avena con i testi di Alessandra Valeri Manera. L'adattamento italiano \u00e8 avvenuto solo a livello di testi, infatti le musiche sono quelle originali giapponesi. Inoltre anche Megumi (Duenote) ha una sua canzone e nell'edizione italiana \u00e8 stata eseguita ancora una volta dalla D'Avena.All'epoca in Italia non si credette nella riuscita commerciale di un disco monografico (cosa che invece avvenne qualche mese dopo con la serie \"Kiss Me Licia\", il cui risultato sorprese al punto da arrivare a superare le 200.000 copie di vendita con l'assegnazione di un relativo disco di platino) e non se ne fece niente. La serie fu esportata in Francia nel 1988 (acquistata dall'Italia) e qui, dato che c'era gi\u00e0 esperienza sulla riuscita commerciale dei prodotti discografici tratti dai cartoni animati, fecero uscire l'album con tutte le canzoni di Creamy Mami su LP/MC (comprensivo dell'adattamento francese della sigla italiana, insieme alla pubblicazione della sua versione strumentale), insieme alla prima messa in onda francese. In Italia, anche dopo aver capito del potenziale dei dischi monografici, non fu mai fatto uscire un disco relativo alla serie, perch\u00e9 ormai il titolo non rappresentava pi\u00f9 una novit\u00e0. In tempi pi\u00f9 recenti, ad anni di distanza dalla sua prima messa in onda, gli addetti ai lavori hanno comunicato che non c'erano pi\u00f9 i diritti per la pubblicazione, facendo cos\u00ec definitivamente sfumare l'opportunit\u00e0 di un disco italiano di tutte le canzoni di Mami, nella loro versione originale.\nManga.\nIn contemporanea alla trasmissione dell'anime, tra il 1983 e il 1984, \u00e8 stato pubblicato in Giappone sulla rivista \"Carol\" un adattamento manga in due tank\u014dbon editi dalla K\u014ddansha. Scritta da Kazunori It\u014d e disegnata da Yuko Kitagawa, l'opera ha ricevuto diverse ristampe.\nIn Italia, \u00e8 stato pubblicato per la prima volta sulla rivista \"Corriere dei Piccoli\" dal 24 marzo 1985 in una edizione colorata dal titolo \"Creamy Mami\" e con la lettura ribaltata rispetto all'originale. Una seconda edizione \u00e8 stata pubblicata nella rivista \"Amici\" il 1\u00ba agosto 1999, mentre la terza, sempre a cura della Star Comics, \u00e8 stata pubblicata il 17 aprile e il 17 maggio 2017 in due volumi fedeli all'originale. Il 27 gennaio 2021, in occasione dell'uscita in Italia del numero 1 dello spin-off, la Star Comics pubblica in volume unico tutto il manga.\nSpin-off.\nDal 21 dicembre 2018, viene pubblicato sul sito web \"Comic Tatan\" della casa editrice Coamix un manga spin-off della serie dal titolo , realizzato da Emi Mitsuki e con protagonista Duenote. I \"tank\u014dbon\" vengono pubblicati in Giappone dal 20 giugno 2019 dalla casa editrice Takeshobo e in Italia dal 27 gennaio 2021 dalla casa editrice Star Comics.\nOAV.\nOltre alla serie televisiva, dal 1984 al 1986 sono stati prodotti 4 OAV, di cui due trasmessi anche in Italia. Sono usciti in DVD molto dopo la loro produzione, inseriti come bonus nella pubblicazione dei BOX della serie. Creamy Mami inoltre compare in , un corto uscito il 15 giugno 1985 in cui appare al fianco di Minky Momo della serie \"Il magico mondo di Gig\u00ec\", in , mediometraggio del 1986 insieme a Persha e Magical Emi, e in , un team-up del 1987 in cui sono presenti anche le altre tre eroine della Pierrot (Evelyn, Emi e Sandy).\n\"Il ritorno di Creamy\".\n \u00e8 il primo OAV della serie, distribuito in Giappone il 28 ottobre 1984. \u00c8 stato adattato anche in un anime comic (ISBN 4-06-105510-0) da Kei Kazuna. In Italia \u00e8 stato acquistato da Mediaset ed \u00e8 stato trasmesso su Italia 1 il 29 dicembre 1985 per intero durante la prima visione, mentre nelle repliche \u00e8 stato diviso in quattro episodi da 16 minuti e mezzo. Nel 2006 la Yamato Video ha pubblicato il DVD con un nuovo doppiaggio, le sigle e le altre canzoni originali (quindi non in versione italiana di Cristina D'Avena) e dei pochi nomi che furono cambiati nella serie vengono ripristinati quelli originali.\nLa trama \u00e8 ambientata dopo la fine della serie principale e vede un ritorno sulle scene di Creamy Mami, a distanza di due mesi dal suo ultimo concerto. La sigla di apertura \u00e8 sempre , quella di chiusura \u00e8 , entrambe di Takako \u014cta.\n\"Lovely Serenade\".\n \u00e8 il secondo OAV della serie, distribuito in Giappone il 28 marzo 1985. In Italia \u00e8 inedito.\nLa trama vede il personaggio di Y\u016b commentare i videoclip musicali di Creamy Mami, presentando le sette canzoni della serie principale pi\u00f9 una nuova dal titolo , cantata come sempre da Takako \u014cta, che fa anche da sigla di chiusura.\n\"Il lungo addio\".\n \u00e8 il terzo OAV della serie, distribuito il 15 giugno 1985 per l'home video e proiettato nei cinema nipponici il 3 agosto dello stesso anno. \u00c8 stato adattato anche in un anime comic da Kaoru Takashi il 20 luglio dello stesso anno per l'etichetta Tokuma Shoten Animage Comic Wide. In Italia \u00e8 stato acquistato da Mediaset ed \u00e8 stato trasmesso su Italia 1 il 5 gennaio 1986. Nel 2006 la Yamato Video ha pubblicato il DVD con un nuovo doppiaggio, le sigle e le altre canzoni originali (quindi non in versione italiana di Cristina D'Avena) e dei pochi nomi che furono cambiati nella serie vengono ripristinati quelli originali.\nLa trama \u00e8 ambientata dopo il primo OAV \"Il ritorno di Creamy\". La sigla di apertura \u00e8 , quella di chiusura \u00e8 , entrambe cantate da Takako \u014cta. Basato su una storia interna all'episodio, inoltre, \u00e8 uscito un gioco per PC-9800 intitolato .\n\"Curtain Call\".\n \u00e8 il quarto OAV della serie, distribuito in Giappone il 1\u00ba febbraio 1986. In Italia \u00e8 inedito.\nLa trama vede presentare i videoclip musicali delle quattro nuove canzoni di Creamy Mami e Megumi, intervallati da brevi scene animate: , sigla di apertura cantata da Takako \u014cta, \"MA\u00b7WA\u00b7LE\u00b7MI\u00b7GI\", sigla di chiusura cantata da Takako \u014cta e Saeko Shimizu, , cantata da Saeko Shimizu e \"I Can't Say \u201cBye-Bye\u201d\", cantata da Takako \u014cta.\nTrasmissioni e adattamenti nel mondo.\nL'anime \u00e8 stato trasmesso, oltre che in Giappone e in Italia, anche in diversi Paesi in tutto il mondo. In Francia e in Spagna \u00e8 stata trasmessa la stessa edizione mandata in onda in Italia, poich\u00e9 le reti televisive La Cinq e Telecinco sono di propriet\u00e0 di Fininvest; la sigla utilizzata da entrambe ha come base quella italiana, ma il testo tradotto ed \u00e8 cantata da Val\u00e9rie Barouille per la prima e da Soledad per la seconda. Negli Stati Uniti, invece, venne pianificato un adattamento da Harmony Gold col titolo \"Pretty Creamy: the Perfect Pop Star\", ma il progetto non vide mai la luce.\nIn alcune repliche italiane \u00e8 stato saltato l'episodio 37 (\"Gli occhi di Marion\"), in cui viene toccato il tema del suicidio (anche se nella puntata in questione si tratta di uno scherzo effettuato verso la protagonista), andato in onda solo nella prima e in seguito ripristinato solo a partire dalla replica della stagione 1996/1997. In Giappone, la serie ha un target primario di riferimento costituito principalmente da un pubblico di bambine (come anche in Italia e negli altri paesi dove \u00e8 stata trasmessa), tanto che nella madrepatria esiste anche la produzione di giocattoli e bambole orientata a tale target. Si era ritenuto che la puntata fosse guardabile da tale pubblico, idea che \u00e8 riaffiorata anche in Italia con il suo ripristino nelle ultime messe in onda."}
{"id": "369807", "revid": "79968", "url": "https://it.wikipedia.org/wiki?curid=369807", "title": "Letizia", "text": "Origine e diffusione.\nNome affettivo e augurale, che continua il latino \"Laetitia\", letteralmente \"gioia\", \"felicit\u00e0\", \"allegria\" (dall'aggettivo \"laetum\", \"lieto\"; dalla stessa radice viene in alcuni casi fatto derivare il nome Leto). Ha significato analogo ai nomi Eufrasia, Gioia e Felicita.\nEra portato, nella mitologia romana, da Letizia, dea dell'abbondanza, della fertilit\u00e0 e della gioia. In Inghilterra cominci\u00f2 ad essere usato in epoca medievale, nel XII secolo, perlopi\u00f9 nella forma vernacolare \"Lettice\"; nel XVIII secolo venne ripreso nella forma \"Letitia\". Per quanto riguarda l'Italia (dove \u00e8 attestata anche una rarissima forma maschile, Letizio), la sua diffusione potrebbe essere in parte dovuta al fatto di essere stato portato dalla madre di Napoleone, Letizia Ramolino, il cui nome Carducci comment\u00f2 con le parole: \u00abBel nome italico, che ormai sventura suona nei secoli\u00bb. La sua ripresa sul finire del Novecento \u00e8 stata aiutata da \"Donna Letizia\", uno pseudonimo con cui Colette Rosselli teneva una serie di rubriche di galateo su alcuni settimanali.\nOnomastico.\nL'onomastico si festeggia in memoria di santa Letizia, santa dall'esistenza piuttosto oscura venerata soprattutto in Spagna la cui memoria cade, a seconda delle fonti, il 13 marzo, il 9 luglio o il 21 ottobre."}
{"id": "369810", "revid": "47767", "url": "https://it.wikipedia.org/wiki?curid=369810", "title": "Letteria", "text": ""}
{"id": "369813", "revid": "47767", "url": "https://it.wikipedia.org/wiki?curid=369813", "title": "Liberato (nome)", "text": "Origine e diffusione.\nDeriva dai nomi latini \"Liberatus\" e \"Liberata\", basati sul verbo \"liberare\" (\"liberare\", \"rendere libero\"); fa parte di un'ampia schiera di nomi legati (semanticamente ed etimologicamente) al concetto di libert\u00e0, quali Liberio, Libero, Liberale e via dicendo.\nNato come riferimento alla liberazione dalla schiavit\u00f9, \u00e8 stato successivamente adottato in ambienti cristiani con il senso di \"liberato dal peccato\", diffondendosi anche grazie al culto di vari santi e sante cos\u00ec chiamati.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "369818", "revid": "6923", "url": "https://it.wikipedia.org/wiki?curid=369818", "title": "Libero (nome)", "text": "Origine e diffusione.\nSi tratta in primo luogo di un nome ideologico, affine ad altri quali Libert\u00e0, Libertario e Libertino, con richiamo cio\u00e8 al valore della libert\u00e0; questa tradizione, nata in ambito risorgimentale, \u00e8 relativa soprattutto alla forma maschile del nome. Il femminile \u00e8 invece pi\u00f9 legato al culto mariano, ispirandosi alla devozione verso la vergine Maria che \u00e8 nata \"libera dal peccato originale\". In entrambi i casi, l'etimologia risale al termine latino \"liber\", cio\u00e8 appunto \"libero\", usato anche come \"supernomen\" e portato, tra l'altro, da \"Liber\", il dio italico della fecondit\u00e0 e del vino, correlato a Bacco.\nRiguardo alla sua diffusione, il maschile \u00e8 attestato maggiormente nel Nord Italia, mentre il femminile \u00e8 pi\u00f9 tipicamente meridionale, concentrandosi in particolare nel Gargano.\nOnomastico.\nIl nome \u00e8 adespota, ossia privo di santo patrono; l'onomastico si pu\u00f2 festeggiare il 1\u00ba novembre, festa di Ognissanti"}
{"id": "369820", "revid": "729019", "url": "https://it.wikipedia.org/wiki?curid=369820", "title": "Venezia Giulia Police Force", "text": "La Venezia Giulia Police Force (VGPF), detta anche Polizia Civile, fu un corpo di polizia costituito dal Governo Militare Alleato alla fine della seconda guerra mondiale che attu\u00f2 nella Zona A della Venezia Giulia e, dopo il 1947, nell'omonima zona del Territorio Libero di Trieste.\nStoria.\nIl suo comandante fu, dal 1945 al 1954, il colonnello inglese Gerald Richardson proveniente da Scotland Yard. Gli ufficiali superiori (Superintendenti) erano tutti inglesi e americani mentre quelli subalterni, i sottufficiali e le guardie erano locali. Al suo interno fu costituito anche il \"Corpo di polizia femminile di Trieste\", che nel 1959 entrarono nel Corpo di Polizia femminile italiano.\nL'organico del corpo vari\u00f2 nel corso degli anni e contava nel 1949 oltre 6.000 unit\u00e0. Fu ridotto a circa 4.000 unit\u00e0 con il distacco della Divisione Fiscale che venne a costituire la Guardia di Finanza del TLT e della Sezione Guarde Municipali che form\u00f2 la Polizia Amministrativa.\nI veicoli della VGPF portavano la dicitura in inglese \"POLICE\". Gli effettivi del VGPF venivano scherzosamente soprannominati dai triestini \"cerini\" e anche \"tubi\" in quanto all'inizio portavano un casco rotondo e bianco che li faceva apparire tali.\nVenne sciolta nel 1961, parecchi anni dopo la divisione del Territorio Libero di Trieste tra Italia e Jugoslavia, il 26 ottobre 1954. Per lungo tempo fu l'unica forza di polizia con personale femminile ad aver operato in Italia. Con il passaggio all'amministrazione italiana molti dei suoi membri scelsero di emigrare, principalmente verso Australia e Canada."}
{"id": "369821", "revid": "399", "url": "https://it.wikipedia.org/wiki?curid=369821", "title": "Liborio", "text": "Origine e diffusione.\nDeriva dal nome latino \"Liborius\", che venne portato da san Liborio, un vescovo del IV secolo; il suo culto, tramite i Normanni e gli Angioini, raggiunse la Sicilia, dove oggi si attesta per oltre la met\u00e0; per il resto \u00e8 sparsamente diffuso in Italia meridionale, mentre \u00e8 quasi assente al Nord. \nL'etimologia \u00e8 incerta, e le fonti sono discordi in proposito; potrebbe trattarsi di una corruzione di Liberio o di Libero, o comunque di un derivato del termine latino \"libertas\" (\"libert\u00e0\"). Secondo altre ipotesi potrebbe essere l'adattamento di un ignoto nome gallico, oppure potrebbe risalire al verbo latino \"libo\" (\"consacrare\", \"dedicare\"), con il significato di \"consacrato agli dei\". Alcune fonti propongono infine origini ebraiche, ad esempio da \"Libba\" (\"ispirato\"), che altre giudicano invece improbabili.\nOnomastico.\nL'onomastico si pu\u00f2 festeggiare il 9 aprile o il 23 luglio in memoria di san Liborio, vescovo di Le Mans, amico di san Martino di Tours. Con questo nome si ricorda anche il beato Liborius Wagner, sacerdote e martire lungo il Meno, presso Schonungen, commemorato il 9 dicembre."}
{"id": "369824", "revid": "181699", "url": "https://it.wikipedia.org/wiki?curid=369824", "title": "Livio Maitan", "text": "Biografia.\nStudi e adesione alla Quarta Internazionale.\nDopo gli studi di lettere classiche alla facolt\u00e0 di Lettere e filosofia dell'Universit\u00e0 di Padova, si iscrisse alla Quarta Internazionale, organizzazione trotzkista, nel 1947. All'epoca era anche un giocatore della squadra di calcio di Venezia, la Serenissima.\nAttivit\u00e0 nella FGSI, scelta Frontista e creazione del giornale di partito.\nLa sezione italiana della IV Internazionale entr\u00f2 nella Federazione dei Giovani Socialisti Italiani (FGSI), l'organizzazione giovanile dell'allora PSIUP, ritenendola un terreno fertile di reclutamento, essendo le sue leve critiche rispetto al modello di socialismo rappresentato e propugnato allora dall'Unione Sovietica. Nel 1948 Maitan giunse anche alla guida della FGSI, che in seguito si frantum\u00f2 in movimenti pi\u00f9 piccoli.\nNello stesso anno egli divenne uno dei dirigenti del Fronte Democratico Popolare, ed entr\u00f2 nella direzione della IV Internazionale. Nel 1949 partecip\u00f2 alla fondazione dei Gruppi Comunisti Rivoluzionari (GCR) che, l'anno dopo, si diedero come organo di stampa \"Bandiera Rossa\", giornale che verr\u00e0 pubblicato fino al 2002.\nDistacco dalla FGSI e adesione entrista nel PCI.\nIn seguito, la sezione italiana della IV Internazionale prefer\u00ec allontanarsi dall'area socialista ed entrare come gruppo nel Partito Comunista Italiano, per contrastarne dall'interno le scelte moderate e filosovietiche, organizzandosi nei Gruppi comunisti rivoluzionari (GCR), di cui Maitan divenne il massimo esponente. I GCR agirono cos\u00ec come associazione di studio, analisi e propaganda politica. \"Bandiera Rossa\" fu affiancata dalla rivista teorica \"Quarta Internazionale\". Maitan divenne contemporaneamente un artefice della pubblicazione in Italia delle opere di Lev Trotsky.\nI GCR erano costituiti in prevalenza da membri della FGCI - organizzazione giovanile del PCI - come Andreina De Clementi, Silverio Corvisieri e Edgardo Pellegrini (giornalista di \"Paese Sera\"), oltre che da membri del Comitato Centrale dello stesso PCI (come Silvio Paolicchi ed Augusto Illuminati, poi radiati dal partito nel luglio 1966).\nLa crisi del 1968, uscita dal PCI e anni Settanta.\nL'organizzazione attravers\u00f2 molte crisi a partire dal 1968, anno della contestazione studentesca. Molti dirigenti ne uscirono (alcuni attratti dal maoismo) e dunque fondarono piccoli gruppi autonomi, di cui il pi\u00f9 fortunato fu quello di Avanguardia Operaia. Nel 1969 i GCR uscirono definitivamente dal PCI, collocandosi nella Nuova sinistra, quella extraparlamentare. Il movimento continu\u00f2 a essere lacerato da scissioni, perlopi\u00f9 dovute a contrasti delle tendenze interne con le scelte della maggioranza e di Maitan (come quella di entrare, nel 1976, nel cartello elettorale di Democrazia Proletaria) e che davano origine a piccoli gruppi e collettivi locali.\nLa Lega Comunista Rivoluzionaria e l'ingresso in Democrazia Proletaria.\nNel 1980 la Lega Operaia Rivoluzionaria (di cui facevano parte Silvio Paolicchi, Fernando Visentin, Franco Grisolia e Marco Ferrando) si unific\u00f2 coi GCR, che cambiarono nome in Lega comunista rivoluzionaria (LCR); la nuova organizzazione pose la sua sede centrale a Milano. Maitan, con Franco Turigliatto e altri, fu a capo della maggioranza della LCR, mentre Ferrando e Grisolia guidavano una minoranza.\nNel 1989 la maggioranza della LCR, con Livio Maitan, decise di sciogliere l'organizzazione facendola confluire in Democrazia Proletaria, nella cui direzione nazionale entrarono 5 membri. Nel 1991 fu favorevole, seppur criticamente, allo scioglimento di DP, il cui apporto fu determinante per la creazione del Partito della Rifondazione Comunista.\nDentro Rifondazione Comunista, caduta del I Governo Prodi e trasformazione di \"Bandiera Rossa\" in \"Erre\".\nAll'interno di Rifondazione comunista Livio Maitan fu dirigente di spicco, capeggiando una corrente trotzkista derivata dall'esperienza della LCR, chiamata \"Bandiera Rossa\" dal nome dell'omonima rivista. Venne candidato alle elezioni europee del 1994 nella circoscrizione Italia Centrale, senza risultare eletto. \nNel 1998, quando il segretario del PRC Fausto Bertinotti ritir\u00f2 l'appoggio del partito al primo governo Prodi, la componente maitaniana, determinante dal punto di vista numerico, entr\u00f2, seppur criticamente, nella maggioranza di Rifondazione appoggiando lo stesso Bertinotti. Nel momento in cui il governo di Romano Prodi cadde, esclam\u00f2: \"Da una vita aspettavo di far cadere un governo borghese\".\nNel 2001 si candida al Senato per Rifondazione Comunista, senza risultare eletto. Nel 2002 fu favorevole alla nascita di una nuova rivista trotzkista in luogo di \"Bandiera Rossa\", chiamata \"Erre\", cambiando successivamente anche il nome della sua corrente in \"Sinistra Critica\" , i cui esponenti pi\u00f9 conosciuti furono i senatori Luigi Malabarba e Franco Turigliatto e il deputato Salvatore Cannav\u00f2.\nRitiro dalla vita politica.\nCol passare del tempo Maitan ridusse la propria presenza sulla scena politica pubblica, (pur mantenendo costante la sua attivit\u00e0 nel circolo PRC del quartiere di Primavalle) scrivendo tuttavia diversi saggi e articoli sul giornale del PRC, \"Liberazione\". Continu\u00f2 nel tempo libero la propria attivit\u00e0 di calciatore (era anche un grande tifoso della Lazio). Secondo Alain Krivine, dirigente trotzkista francese, fu \u00abl'opposto della caricatura che alcuni amano fare del dirigente trotskista\u00bb.\nDopo la sua morte, avvenuta nel 2004, \u00e8 stato intitolato a lui il \"Centro Studi Livio Maitan\" che organizza diverse iniziative culturali e di ricerca sul marxismo in tutta Italia. Dopo la scissione di Sinistra Critica, \u00e8 stato creato anche il Centro Livio Maitan La.Co.Ri. che da luglio 2017 gestisce il fondo Livio Maitan nella Biblioteca a lui intitolata."}
{"id": "369827", "revid": "125270829", "url": "https://it.wikipedia.org/wiki?curid=369827", "title": "Stato di necessit\u00e0 (album)", "text": "Stato di necessit\u00e0 \u00e8 il quarto album in studio della cantautrice italiana Carmen Consoli, pubblicato nel 2000.\n\u00c8 il disco di maggior successo commerciale della cantautrice, definito nel 2010 dal \"Corriere della Sera\" come uno dei 10 dischi italiani del decennio 2000-2009, Carmen Consoli essendo l'unica cantante femminile della classifica. L'album ha venduto oltre 300.000 copie. Il brano \"L'ultimo bacio\", vincitore di un Nastro d'argento come miglior canzone originale (presente nell'omonimo film di Gabriele Muccino) \u00e8 stato uno dei singoli di maggior successo del 2000 e in generale uno dei brani pi\u00f9 celebri di Carmen Consoli. Anche i singoli \"In bianco e nero\" (presentato a Sanremo 2000) e \"Parole di burro\" hanno riscosso un ottimo successo radiofonico.\nDescrizione.\nProdotto come i precedenti da Francesco Virlinzi, il disco \u00e8 stato registrato da Maurizio Nicotra al Waterbird Studio di Catania, esclusi gli archi registrati a Roma da Fabio Patrignani. Il missaggio \u00e8 stato fatto presso il Fonoprint di Bologna da Fabrizio Simoncioni.\nIl sound di questo disco si distacca dal rock del precedente \"Mediamente isterica\" (1998) e si addolcisce grazie all'entrata in gioco degli archi dell'Orchestra di Roma, diretta dal maestro Paolo Buonvino.\nIl brano \"In bianco e nero\", dedicato dalla cantautrice alla madre, \u00e8 stato presentato al Festival di Sanremo del 2000 e si \u00e8 classificato settimo."}
{"id": "369828", "revid": "110157", "url": "https://it.wikipedia.org/wiki?curid=369828", "title": "Loreto (nome)", "text": "Origine e diffusione.\nRiflette il culto per la \"Madonna di Loreto\": Loreto \u00e8 una citt\u00e0 dell'Italia in provincia di Ancona, chiamata in latino \"Lauretana\", il cui nome deriva probabilmente da \"laurus\", \"alloro\". Occasionalmente vengono citate come ulteriori varianti del nome anche Loretta e Lorita, che potrebbero per\u00f2 essere anche derivate dal nome Lora\nOnomastico.\nL'onomastico si pu\u00f2 festeggiare il 10 dicembre, celebrazione della Madonna di Loreto."}
{"id": "369832", "revid": "161374", "url": "https://it.wikipedia.org/wiki?curid=369832", "title": "Gruppi comunisti rivoluzionari", "text": ""}
{"id": "369836", "revid": "297059", "url": "https://it.wikipedia.org/wiki?curid=369836", "title": "Seconda guerra dei baroni", "text": "La seconda guerra dei baroni (1264 - 1267) fu una guerra civile combattuta in Inghilterra tra le forze militari di alcuni baroni ribelli, guidati da Simone di Montfort, sesto conte di Leicester, contro le truppe realiste guidate dal principe Edoardo.\nIl regno di Enrico III \u00e8 ricordato soprattutto per questa \"disputa civile\", apparentemente provocata dalle richieste di finanze supplementari da parte del sovrano. Tuttavia fu la manifestazione di un malcontento pi\u00f9 generale da parte dei baroni inglesi nei confronti dei suoi metodi di governo, scontento acuito dalla carestia dilagante.\nFrancese di nascita, Simone di Montfort fu all'inizio uno dei \"parvenu\" stranieri, noti come \"consiglieri stranieri di Enrico\", detestati da molti. Dopo che Monfort spos\u00f2 senza permesso Eleonora, sorella del sovrano, tra i due nacque un attrito. La crisi fu raggiunta negli anni Cinquanta del XIII secolo, quando il Montfort fu messo sotto processo per le azioni compiute come luogotenente di Guascogna, l'ultimo possedimento dei Plantageneti al di qua della Manica. Enrico, inoltre, fu coinvolto nel finanziamento di una guerra in Sicilia in favore del Papa, in cambio di un titolo per il suo secondogenito Edmondo il Gobbo, una situazione che adir\u00f2 molti baroni.\nIl Montfort divenne il leader di coloro che volevano riaffermare la Magna Carta e costringere il re a cedere pi\u00f9 potere al Consiglio dei baroni. Nel 1258 sette importanti baroni obbligarono Enrico alle Disposizioni di Oxford, che abolirono l'assolutismo della monarchia anglonormanna: un consiglio di 15 membri avrebbe supervisionato le nomine ministeriali, l'amministrazione locale e la custodia dei castelli reali. Il Parlamento avrebbe controllato il comportamento di questo consiglio. Enrico fu costretto a prendere parte al giuramento collettivo di rispettare questi accordi. L'anno successivo le Disposizioni di Oxford furono integrate e sostituite con le Disposizioni di Westminster, che trattavano anche questioni amministrative e giurisdizionali. Negli anni seguenti l'ostilit\u00e0 tra le due fazioni crebbe ed Enrico ottenne dal papa una speciale esenzione dal giuramento (1261). Scoppi\u00f2 la guerra civile: i baroni guidati dal Montfort e i realisti dal principe Edoardo.\nIl carismatico Montfort e le sue forze avevano conquistato la maggior parte del sud-est dell'Inghilterra sin dal 1263 e, nella battaglia di Lewes (1264), Enrico fu sconfitto e preso prigioniero dalle truppe nemiche. Enrico fu ridotto a re fantoccio e, assieme a Edoardo, posto sotto stretta sorveglianza. Quindici mesi dopo Edoardo fugg\u00ec dalla prigionia e si mise di nuovo alla testa delle truppe realiste, questa volta sconfiggendo il Montfort, che rimase ucciso, nella battaglia di Evesham (1265). L'autorit\u00e0 di re Enrico fu quindi restaurata (Dictum di Kenilworth, 1266-1267) e le Disposizioni di Westminster cancellate nella parte in cui limitavano l'autorit\u00e0 regia."}
{"id": "369840", "revid": "46291", "url": "https://it.wikipedia.org/wiki?curid=369840", "title": "Fritillaria affinis", "text": "Fritillaria affinis \u00e8 una pianta perenne monocotiledone appartenente alla famiglia delle Liliacee, diffusa in Nord America.\nDistribuzione e habitat.\nQuesta specie \u00e8 diffusa sul versante occidentale del Canada (British Columbia) e degli Stati Uniti (California, Idaho, Montana, Oregon, Washington)."}
{"id": "369843", "revid": "1226555", "url": "https://it.wikipedia.org/wiki?curid=369843", "title": "Louis Malle", "text": "Esponente della Nouvelle Vague, attento alla qualit\u00e0 formale dell'immagine e alla dimensione figurativa, fu in costante polemica antiborghese.\nBiografia.\nFiglio dell'alta borghesia, discendente della nobilt\u00e0 francese, la sua famiglia si era arricchita grazie al commercio dello zucchero durante il periodo napoleonico. A 14 anni comincia ad appassionarsi alla tecnica delle riprese utilizzando la macchina da presa 8 mm del padre. La famiglia tenta di distoglierlo dall'interesse per il cinema, avviandolo a studi classici e a scienze politiche alla Sorbona, che abbandona per seguire i corsi della \"Scuola superiore di cinema\" di Parigi, apprendendo la professione di cameraman.\nIn questi anni sviluppa la collaborazione con Jacques Cousteau, esploratore oceanografico, partecipando ad alcune spedizioni in qualit\u00e0 di addetto alle riprese. Nel 1955, con il documentario subacqueo \"Il mondo del silenzio\", vince assieme a Cousteau la Palma d'oro al Festival di Cannes; nel 1956, per lo stesso film, Cousteau venne insignito del Premio Oscar. Durante le riprese subisce la rottura di un timpano a causa di un'immersione in profondit\u00e0, il che gli impedisce di proseguire il lavoro in questo tipo di documentari.\nIncomincia cos\u00ec la sua carriera di regista, nel periodo della \"Nouvelle Vague\", movimento al quale comunque Malle non dichiarer\u00e0 mai di voler aderire, seguendo una sua linea parallela ma sempre distinta. Nel 1956 \u00e8 aiuto regista di Robert Bresson per \"Un condannato a morte \u00e8 fuggito\". L'anno dopo, a 25 anni, realizza il primo lungometraggio a soggetto, \"Ascensore per il patibolo (Ascenseur Pour L'Echafaud)\", un giallo con Jeanne Moreau che ottiene il premio Louis-Delluc. La colonna sonora, composta ed eseguita da Miles Davis, diventa un classico del jazz. \nIl successivo \"Gli amanti (Les Amants),\" sempre con Jeanne Moreau, suscita interesse e scalpore alla Mostra di Venezia, dove nel 1958 conquista il premio speciale della giuria. La carriera di Malle continua dirigendo i grandi attori francesi di quegli anni, da Brigitte Bardot a Jean-Paul Belmondo. Nel 1964 mette in scena a Spoleto un allestimento de \"Il cavaliere della rosa\" di Richard Strauss, mentre nel 1969 partecipa come attore a \"La fianc\u00e9e du pirate\", film diretto da Nelly Kaplan.\nNel 1987 esce il film \"Au revoir les enfants\" (in italiano \"Arrivederci ragazzi\"), vincitore del Leone d'oro al Festival del cinema di Venezia. Il film racconta l'esperienza realmente vissuta dal regista dell'amicizia con un giovane ebreo che verr\u00e0 prelevato dall'istituto religioso dove studiava anche Malle e deportato ad Auschwitz. Il regista francese muore nel 1995 a causa di un linfoma. \nVita privata.\nMalle si spos\u00f2 tre volte, ed ebbe due figli da relazioni esterne al matrimonio. Nel 1980 si spos\u00f2 con l'attrice statunitense Candice Bergen, fino al termine della sua vita, ed ebbero una figlia nel 1985.\nPremi.\nDavid di Donatello\nFestival di Cannes\nFestival di Venezia"}
{"id": "369851", "revid": "46291", "url": "https://it.wikipedia.org/wiki?curid=369851", "title": "Alkanna", "text": "Alkanna \u00e8 un genere di piante della famiglia delle Boraginaceae.\nDescrizione.\nIl genere comprende piante annuali e perenni con portamento cespuglioso pi\u00f9 o meno prostrato, con fusti pi\u00f9 o meno ispidi per setole patenti.\nI fiori sono portati in cime terminali con brattee pi\u00f9 o meno uguaglianti il calice o anche fino a due volte pi\u00f9 lunghe.\nI calici possono essere pubescenti-glandulosi con sparse setole o densamente setolosi, divisi fin quasi alla base. \nLa corolla pu\u00f2 essere variamente colorata, dal giallo all'azzurro, a volte \u00e8 pubescente all'esterno e ha un tubo pi\u00f9 o meno cilindrico e il lembo infundibuliforme; la fauce \u00e8 ornata da un anello di peli e a volte da piccole invaginazioni.\nGli stami sono inclusi con l'inserzione a circa la met\u00e0 del tubo.\nLo stilo \u00e8 incluso e ha uno stimma intero e piccolo. \nLe nucule, generalmente due per aborto, hanno una forma che va da subreniforme ad odliquo-ovoide, la loro superficie pu\u00f2 variare da granulosa a tubercolata e sono fortemente stipitate.\nDistribuzione e habitat.\nPrevalentemente diffuso nelle regioni mediterranee, il genere predilige i luoghi secchi e aridi.\nTassonomia.\nIl genere comprende le seguenti specie:\nSecondo Pignatti il genere \u00e8 presente nella flora italiana con due specie: \"A. tinctoria\" e \"A. lutea\"."}
{"id": "369853", "revid": "125270781", "url": "https://it.wikipedia.org/wiki?curid=369853", "title": "Mediamente isterica", "text": "Mediamente isterica \u00e8 il terzo album della cantautrice italiana Carmen Consoli, pubblicato il 27 ottobre 1998 da Cyclope/Polydor. Dall'album sono stati estratti quattro singoli. L'album ha ricevuto un disco d'oro per aver venduto oltre 50.000 copie (secondo la certificazione vigente negli anni 90), arrivando a vendere in totale 80.000 copie.\nDescrizione.\nCaratterizzato da un particolare package che ricorda una confezione di pesce surgelato, l'album \u00e8 stato prodotto da Francesco Virlinzi e registrato da Todds Vos e Dario Caglioni al Cantinone di S. Gregorio di Catania, mixato da Pino Pischetola a Peschiera Borromeo e masterizzato a Milano da Antonio Baglio.\nIl singolo di lancio \"B\u00e9same Giuda\" \u00e8 stato accompagnato da un videoclip diretto da Riccardo Strucchil e Claudio Sinatti.\nIl disco si avvicina al rock pi\u00f9 di quanto non facesse il precedente album \"Confusa e felice\" (1997). Solo nel finale i suoni si attenuano, con \"Quattordici luglio\" (dedicata alla madre) e \"Anello mancante\", brano che offre spunti di tipo spirituale.\nL'album si caratterizza per l'offrire una panoramica di diversi personaggi femminili, dalla ragazza tradita del primo singolo, \"B\u00e9same Giuda\" (un rabbioso rock che la Consoli aveva intenzione di portare al Festival di Sanremo 1998) alla donna schiava del suo amante di \"Geisha\" e alla donna di mezza et\u00e0 terrorizzata dalla vecchiaia di \"Contessa Miseria\". \"Eco di sirene\" \u00e8 stata invece ispirata dalla guerra del Kosovo.\nIl disco non raggiunge il successo del precedente in termini di vendita, attestandosi a circa 80.000 copie vendute, non \u00e8 successo n\u00e9 un insuccesso, ma diventa (e resta tuttora) il pi\u00f9 apprezzato dai fan. La stessa Carmen Consoli lo considera il disco della sua vita.\nEdizione del decennale.\nIl 1\u00ba settembre 2008 \u00e8 stata annunciata la ripubblicazione dell'album chiamata \"Mediamente isterica Deluxe - Anniversary Edition\" e avvenuta il 29 ottobre dello stesso anno ad opera di Universal.\nSi tratta di un cofanetto contenente due CD: l'album originale e la sua versione completamente ricantata (ma basata sugli stessi arrangiamenti) L'edizione del decennale di \"Mediamente isterica\" (CD 1) \u00e8 stata curata da Francesco Barbaro con la consulenza di Federico Guglielmi. Il disco \u00e8 stato masterizzato da Ryan Smith a New York. Sono inoltre presenti varie rarit\u00e0, \"outtakes\" dell'epoca e l'inedito \"L'uomo meschino\", registrato all'epoca ma poi escluso dalla scaletta finale.\nL'album \u00e8 uscito in formato CD doppio e in vinile ed ha portato ad un nuovo tour nell'autunno 2008, celebrante il decimo anniversario della pubblicazione del disco.\nTour.\nL'anno successivo all'uscita dell'album, Il \"Mediamente Isterica Tour\" si \u00e8 accodato alla promozione e ai vari singoli estratti dall'album.\nTracce.\nEdizione 1998.\nTutte le canzoni sono state scritte da Carmen Consoli, eccetto dove \u00e8 indicato"}
{"id": "369858", "revid": "465169", "url": "https://it.wikipedia.org/wiki?curid=369858", "title": "Livio (nome)", "text": ". \nOrigine e diffusione.\nDeriva dal nome latino \"Livius\"; di origine non del tutto certa, viene generalmente ricondotto ai termini \"liveo\" e \"lividus\" (rispettivamente \"invidiare\", \"essere blu [d'invidia]\" e \"blu\", \"pallido\", \"invidioso\", \"livido\", in riferimento alla carnagione o a un carattere astioso); altre fonti propongono anche una connessione a \"lino\" (\"ungere\"). Era portato da una \"gens\" romana, la \"Livia\", tra cui spicca soprattutto lo storico Tito Livio.\nLa citt\u00e0 di Forl\u00ec si chiamava, in latino, \"Forum Livii\", ossia il \"Foro di Livio\" (da qui il nome dei suoi abitanti, i \"forlivesi\"): Per quanto riguarda il resto d'Italia, il nome occorre soprattutto nel Nord e nel Centro, mentre \u00e8 pi\u00f9 raro al Sud.\nIl nome Liviano \u00e8 un derivato di Livio. La forma \"Livo\", di scarsa diffusione, pu\u00f2 anche risultare da un'abbreviazione di Olivo.\nOnomastico.\nL'onomastico si festeggia il 23 febbraio in ricordo di san Livio (o Libius), martire romano a Sirmio."}
{"id": "369859", "revid": "767487", "url": "https://it.wikipedia.org/wiki?curid=369859", "title": "Laerte (nome)", "text": "Origine e diffusione.\n\u00c8 un nome di tradizione classica, portato nell'\"Odissea\" da Laerte, re di Itaca e padre di Ulisse, in parte popolarizzato anche da un personaggio cos\u00ec chiamato nell'\"Amleto\" di Shakespeare, Laerte, fratello di Ofelia. Gode di scarsa diffusione, ed \u00e8 accentrato prevalentemente in Toscana e in Emilia-Romagna.\nEtimologicamente parlando, continua il nome greco \u039b\u03b1\u03ad\u03c1\u03c4\u03b7\u03c2 (\"Laertes\"), formato da \u03bb\u03b1\u03bf\u03c2 (\"laos\", \"popolo\") ed \u03b5\u03b9\u03c1\u03b5\u03b9\u03bd (\"eirein\", \"unire\"); il suo significato complessivo pu\u00f2 quindi essere interpretato come \"colui che raduna la gente\", \"raccoglitore del popolo\", \"che unisce il popolo\" e via dicendo. Il primo elemento, comune a molti nomi di origine greca, si ritrova anche in Ermolao, Nicola, Learco, Laodice e Menelao.\nOnomastico.\n\u00c8 un nome adespota, cio\u00e8 non \u00e8 portato da alcun santo. L'onomastico ricorre quindi il 1\u00ba novembre, in occasione di Ognissanti."}
{"id": "369861", "revid": "123884353", "url": "https://it.wikipedia.org/wiki?curid=369861", "title": "LightScribe", "text": "LightScribe \u00e8 una tecnologia di registrazione ottica che utilizza uno speciale rivestimento dei CD e DVD per imprimere etichette sul lato opposto al lato di registrazione. La tecnologia LightScribe \u00e8 stata inventata da Hewlett-Packard nel 2004 e data in licenza a numerosi produttori di hardware, produttori di contenuti multimediali e sviluppatori software.\nStoria.\nLa prima tecnologia di questo tipo fu DiscT@2, sviluppata e distribuita dalla Yamaha nel 2002, ma a differenza del LightScribe, consentiva di incidere un disegno solo nella zona non utilizzata del lato dati del disco. Attualmente la tecnologia concorrente a LightScribe \u00e8 LabelFlash di NEC, evoluzione di DiscT@2.\nDal giugno del 2013 tutti i produttori di masterizzatori (eccetto LG) hanno sospeso la produzione di masterizzatori LightScribe.\nIl 26 novembre 2013, il sito web ufficiale di LightScribe, lightscribe.com, \u00e8 stato rimosso. Al suo posto \u00e8 stato pubblicato il seguente messaggio:\nDal settembre 2014, il sito web restituisce errore 404.\nDal gennaio 2020, il sito web reindirizza l'utente alla pagina web ufficiale di Hewlett-Packard.\nTecnologia.\nLa superficie superiore di un disco LightScribe \u00e8 ricoperta da una tintura reattiva che cambia colore quando assorbe la luce di un laser a infrarossi con lunghezza d'onda di 780\u00a0nm.\nPer incidere su tali supporti in genere \u00e8 necessario voltare il CD/DVD e reinserirlo nella stessa unit\u00e0 ottica dove sono stati masterizzati i contenuti voluti, poich\u00e9 il laser che colpisce la superficie fotosensibile del CD/DVD \u00e8 lo stesso che masterizza i dati.\nL'etichetta incisa dura circa 9 mesi senza sbiadirsi anche qualora continuamente esposta a illuminazione; questo problema non si dovrebbe porre poich\u00e9 tutti i dispositivi ottici andrebbero conservati al riparo dalla luce.\nL'immagine viene disegnata con linee concentriche; il masterizzatore prende a riferimento uno speciale codice che \u00e8 posto sul CD in modo da orientarsi alla perfezione anche ad alte velocit\u00e0 durante il processo. \u00c8 possibile ripassare l'etichetta pi\u00f9 volte ottenendo una sovrapposizione perfetta dei vari strati (ma non una cancellazione), o aggiungere elementi in tempi successivi sul medesimo CD.\nPer realizzare CD o DVD LightScribe occorrono masterizzatori di tipo LightScribe. Il lato del CD o DVD sul quale \u00e8 incisa la copertina non pu\u00f2 essere utilizzato per la masterizzazione di dati.\nQualit\u00e0.\nLa tecnologia LightScribe permette di incidere etichette monocromatiche (in scala di grigio). In principio, i dischi LightScribe erano disponibili solo in un colore seppia e in CD-R e DVD-R. Per ovviare a questo limite, successivamente in Europa e in Asia sono state lanciate cinque nuove varianti colorate: rosso, arancione, giallo, blu e verde. Sono stati quindi commercializzati anche dischi in formato DVD+R e DVD+R DL.\nI supporti LightScribe 1.2 permettono tempi di stampa pi\u00f9 rapidi (massimo 20' contro i 30' della prima versione LightScribe 1.1). I CD/DVD 1.2 sono compatibili anche con i primi masterizzatori LightScribe, ma \u00e8 necessario aggiornare il software LightScribe all'ultima versione per sfruttare le nuove potenzialit\u00e0.\nHardware e software per la scrittura.\nVari produttori hardware utilizzano la tecnologia LightScribe nei propri dispositivi: Hewlett Packard, Philips, LG Electronics, BenQ, LaCie, Samsung, ASUS\nPer scrivere etichette LightScribe \u00e8 necessario disporre di un software apposito, ma la tecnologia \u00e8 supportata da tutti i programmi pi\u00f9 importanti del settore; Nero Burning ROM, per esempio, ha introdotto il supporto al LightScribe dalla versione 6.6.0.8.\nAlcuni programmi gratuiti per creare copertine personalizzate sono: Simple Labeler (per Windows, Mac OS X e Linux) e Template Labeler (per Windows). Due esempi di software a pagamento sono invece Droppix Label Maker (per Windows) e Disc Cover (per Mac OS X).\nI dischi LightScribe hanno prezzi all'incirca equiparabili ai supporti normali, eccetto quelli \"bulk\"."}
{"id": "369865", "revid": "47767", "url": "https://it.wikipedia.org/wiki?curid=369865", "title": "Lavinia (nome)", "text": "Origine e diffusione.\nDeriva da un nome prelatino di origine incerta, probabilmente etrusca. Il significato \u00e8 ignoto, ma in alcuni casi viene indicato con \"purezza\". Nell'\"Eneide\" Lavinia \u00e8 il nome della sposa di Enea e figlia di Latino.\nOnomastico.\nIn quanto nome adespota, cio\u00e8 che non \u00e8 portato da alcuna santa, l'onomastico pu\u00f2 essere festeggiato il 1\u00ba novembre per la festa di Ognissanti."}
{"id": "369871", "revid": "47767", "url": "https://it.wikipedia.org/wiki?curid=369871", "title": "Leandro (nome)", "text": "Origine e diffusione.\nDeriva dal greco antico \u039b\u03b5\u03b1\u03bd\u03b4\u03c1\u03bf\u03c2 (\"Leandros\") o \u039b\u03b5\u03b9\u03b1\u03bd\u03b4\u03c1\u03bf\u03c2 (\"Leiandros\"), latinizzato in \"Leandrus\" e \"Leander\". L'etimologia non \u00e8 del tutto certa: mentre il secondo elemento \u00e8 sicuramente \u1f00\u03bd\u03b4\u03c1\u03cc\u03c2 (\"andros\", \"uomo\", genitivo di \u1f00\u03bd\u03ae\u03c1, \"an\u1e17r\"), il primo viene identificato con diversi elementi a seconda delle fonti:\nNome che gode di buona diffusione, richiama generalmente dal mito greco di Ero e Leandro, ripreso in molte opere, nel quale Leandro attravers\u00f2 a nuoto l'Ellesponto per giungere dall'amata Ero, annegando a causa di una tempesta. La variante prostestica Aleandro \u00e8 tipicamente toscana. In spagnolo, viene talvolta considerato un derivato di Alessandro.\nOnomastico.\nL'onomastico si pu\u00f2 festeggiare il 13 marzo (o 27 febbraio o 13 novembre su certi calendari) in onore di san Leandro, arcivescovo di Siviglia. Con questo nome, in data 8 gennaio, si ricorda anche il beato Leandro, teologo mercedario a Murcia."}
{"id": "369875", "revid": "1510147", "url": "https://it.wikipedia.org/wiki?curid=369875", "title": "Regione di controllo", "text": "La regione di controllo (CTA - Control Area) \u00e8 uno spazio aereo controllato che si estende verso l'alto a partire da un livello specificato al di sopra della superficie terrestre.\nLe regioni di controllo, che comprendono aree terminali di controllo, rotte ATS e UIR classe \"C\" sono concepite in modo tale da contenere le traiettorie dei voli IFR ai quali si intende fornire il servizio di controllo del traffico aereo, tenendo conto delle prestazioni e delle radioassistenze presenti nell'area.\nIl limite inferiore di una CTA deve essere il pi\u00f9 alto possibile, in modo da consentire il volo VFR al di sotto di essa e compatibilmente con le esigenze del traffico IFR, e comunque mai inferiore a 700 piedi (200 metri).\nSulle carte aeronautiche le regioni di controllo vengono rappresentate attraverso una linea continua.\nTerminal Control Area.\nUna regione di controllo istituita alla confluenza di pi\u00f9 rotte ATS, nelle vicinanze di uno o pi\u00f9 aerodromi importanti, normalmente viene denominata \"regione terminale di controllo\" (TMA - Terminal Control Area).\nLa Terminal area \u00e8 uno spazio aereo di classe alfa quindi vietata ai voli VFR, all'interno di questo spazio aereo viene offerto il servizio di controllo d'area dall'ACC (Area Control Centre) e il servizio di allarme.\nIn Italia sono presenti due TMA (Roma e Milano)\nLa regione terminale di controllo di Milano ad esempio \u00e8 stata istituita allo scopo di meglio incanalare il traffico in partenza e arrivo dagli aeroporti di Milano-Malpensa (LIMC), Milano-Linate (LIML), Bergamo-Orio al Serio (LIME), Lugano-Agno (LSZA), Torino-Caselle (LIMF), Genova-Sestri Ponente (LIMJ), Piacenza-San Damiano (LIMS) e Parma-Giuseppe Verdi (LIMP).\nSulle carte aeronautiche le zone di controllo vengono rappresentate attraverso una linea continua marcata."}
{"id": "369878", "revid": "47767", "url": "https://it.wikipedia.org/wiki?curid=369878", "title": "Leda (nome)", "text": "Origine e diffusione.\nSi tratta di un nome di tradizione classica, portato nella mitologia greca da Leda, principessa spartano che Zeus sedusse trasformandosi in cigno, e che fu madre, tra gli altri, dei Dioscuri. Il suo nome deriva, tramite il latino \"Leda\", dal greco antico \u039b\u03ae\u03b4\u03b1 (\"Leda\") o \u039b\u03ae\u03b4\u03b7 (\"Lede\"), la cui etimologia \u00e8 fortemente incerta; tolta l'antica paretimologia che lo collegava a \u03bb\u03bf\u03b9\u03b4\u03bf\u03c1\u03b5\u1fd6\u03bd (\"loidor\u00e9in\", \"ingiuriare\"), che Tagliavini definisce \"impossibile\", nello studio onomastico moderno viene generalmente considerato pregreco, correlabile al termine licio \"lada\", col significato di \"donna\", \"moglie\" (lo stesso del nome Kyllikki).\nIn Italia, il suo uso \u00e8 documentato a partire dal Rinascimento, ed ha ricevuto ulteriore spinta dal racconto di Gabriele D'Annunzio del 1916 \"La Leda senza cigno\"; intorno agli anni settanta si contavano del nome circa 29.000 occorrenze, accentrate principalmente in Toscana ed Emilia-Romagna.\nOnomastico.\nNon esistono sante con questo nome, che \u00e8 quindi adespota; l'onomastico si pu\u00f2 eventualmente festeggiare il 1\u00ba novembre, festa di Ognissanti."}
{"id": "369880", "revid": "124749890", "url": "https://it.wikipedia.org/wiki?curid=369880", "title": "Anna Nicole Smith", "text": "Divenne celebre nel 1993 quando fu nominata Playmate dell'anno. L'anno successivo spos\u00f2 il ricco imprenditore James Howard Marshall II, all'epoca ottantanovenne. Marshall mor\u00ec l'anno seguente ma lasci\u00f2 fuori dal testamento la moglie che negli anni seguenti impugn\u00f2 il testamento sulla base di una presunta promessa del marito arrivando sino alla corte suprema.\nL'8 febbraio 2007 ebbe un collasso mentre si trovava nell'Hard Rock Motel and Casino a Seminole, Florida, e mor\u00ec poco dopo l'arrivo in ospedale a Hollywood (Florida). Negli ultimi mesi della sua vita, la Smith fu al centro dell'attenzione a causa della morte del suo primogenito Daniel e la battaglia per stabilire la paternit\u00e0 e la custodia della seconda figlia Dannielyn.\nBiografia.\nGiovinezza e inizi.\nAnna Nicole Smith nacque a Mexia, Texas, unica figlia di Virgie Tabers Arthur (1951-2018) e Donald Hogan (1947\u20132009). Il padre l'abbandon\u00f2 quando era ancora in fasce e fu cresciuta dalla madre e dalla zia materna. A quindici anni lasci\u00f2 la scuola e lavor\u00f2 in un ristorante come cameriera. L\u00ec conobbe Billy Smith, un cuoco sedicenne, con cui si spos\u00f2 nel 1985. La coppia ebbe un figlio, Daniel, nato il 22 gennaio 1986. Il matrimonio naufrag\u00f2 poco dopo e i due divorziarono ufficialmente nel 1993.\nAl fine di garantire al figlio Daniel un'infanzia economicamente serena, lavor\u00f2 come commessa e successivamente come spogliarellista. La carriera della Smith ebbe una svolta nel marzo del 1992, quando pos\u00f2 per la prima volta per Playboy. Seppur praticamente sconosciuta nel mondo dello \"show business\", la Smith firm\u00f2 un contratto milionario in quanto la rivista era a corto di modelle dopo che Claudia Schiffer aveva deciso di rinunciare a posare per la rivista. Nel maggio dello stesso anno pos\u00f2 per la prima volta senza veli e nel 1993 venne nominata Playmate dell'anno, prendendo il posto di Corinna Harney.\nMatrimonio con James Howard Marshall.\nNell'ottobre del 1991, mentre si esibiva allo strip club \"Gigi's\" di Houston (successivamente rinominato \"Pleasures\"), conobbe il gi\u00e0 anziano James Howard Marshall II: i due intrapresero una relazione e, secondo la Smith, l'imprenditore le chiese pi\u00f9 volte di sposarlo ma la donna si rifiut\u00f2 di accettare la proposta. Inoltre Anna Nicole non aveva ancora divorziato ufficialmente dall'ex marito Billy, problema che venne risolto il 3 febbraio 1993 a Houston.\nIl 27 giugno 1994 venne celebrato a Houston il controverso matrimonio tra la ventiseienne Anna Nicole Smith e l'ottantanovenne James Howard Marshall II. Secondo alcune riviste di gossip la Smith non ebbe mai un particolare interesse per Marshall e non convisse mai con lui, perlomeno di sua volont\u00e0. La netta differenza d'et\u00e0 che separava i due sposi suscit\u00f2 non solo l'ilarit\u00e0 di molti comici e giornalisti, ma anche la rabbia di E. Pierce Marshall, figlio di Marshall, che dal giorno delle nozze non rivolse pi\u00f9 la parola n\u00e9 al padre n\u00e9 tanto meno alla Smith.\nLa causa per l'eredit\u00e0.\nJ. Howard Marshall mor\u00ec quattordici mesi dopo le nozze, il 4 agosto 1995, lasciando ad Anna Nicole Smith tutti i suoi averi. La questione dell'eredit\u00e0 innesc\u00f2 una feroce battaglia legale, trascinata in diversi tribunali statunitensi. Per via dei verdetti contrastanti emessi dai diversi tribunali interpellati, il caso \u00e8 arrivato alla Corte Suprema degli Stati Uniti con il nome di \"Marshall contro Marshall\".\nSecondo i legali di Smith, la loro assistita era sinceramente innamorata dell'uomo, e in ogni caso tra i due futuri coniugi era stato firmato un contratto prematrimoniale che le assegnava la met\u00e0 degli averi del marito una volta divenuta vedova. Nel settembre del 2000 un giudice fallimentare californiano, riconoscendo come parzialmente vera questa tesi, assegn\u00f2 a Smith \nPierce ricorse in appello e nel giugno del 2001 vinse la causa: il giudice di Houston Mike Wood condann\u00f2 la Smith a rinunciare all'eredit\u00e0 e a pagare le ingenti spese processuali affrontate da Pierce, quantificate in un milione di dollari. Un nuovo ribaltone giudiziario, avvenuto nel marzo del 2002, fece in modo che alla Smith venissero concessi 88 milioni di dollari.\nTuttavia la causa non si chiuse. Un'ennesima svolta, sentenziata questa volta dalla Corte d'appello, stabil\u00ec nel dicembre del 2004 che la Smith non dovesse essere inclusa nella lista degli eredi di Marshall. La modella fece ricorso contro questa sentenza nel settembre del 2005 e nel corso della battaglia legale ricevette l'inatteso appoggio del governo statunitense in quanto l'amministrazione Bush le permise di usufruire degli avvocati della Casa Bianca.\nAnna non riusc\u00ec mai a prendere il patrimonio del marito in quanto mor\u00ec prima che la causa si concludesse.\nCinema e televisione.\nDurante le fasi \"calde\" del processo, la carriera artistica della Smith sub\u00ec un notevole rallentamento. Nel 1994 fece il suo esordio al cinema prendendo parte ai film \"Mister Hula Hoop\" e soprattutto \"Una pallottola spuntata 33\u2153 - L'insulto finale\", in cui il suo intervento scenico fu molto pubblicizzato e chiacchierato. In ogni caso, la sua carriera d'attrice cinematografica non decoll\u00f2 mai del tutto.\nNel 1996 fu la protagonista del film d'azione/erotico \"Skyscraper\", ma da quel momento in poi le attenzioni che i mass-media le riservarono furono dovute essenzialmente alla lotta per l'eredit\u00e0, al suo crescente aumento di peso e al suo stravagante modo di fare. Nel 2002 realizz\u00f2 per la rete satellitare \"E!\" un reality show basato sulla sua vita privata e intitolato \"The Anna Nicole Show\", nato sull'onda del successo di \"The Osbournes\". L'eccessiva esposizione mediatica della Smith risult\u00f2 comunque deleteria per la sua carriera: anche i suoi fans, che la consideravano una sex symbol e una femme fatale, rimasero basiti per alcuni suoi atteggiamenti irrazionali. Nel febbraio del 2004 lo show venne cancellato dal palinsesto, ma ne venne creato un sequel disponibile soltanto su DVD.\nIn un'intervista rilasciata al \"Late Night with Conan O'Brien\", la Smith afferm\u00f2 che la sua dieta consisteva essenzialmente in pollo fritto. Nell'ottobre del 2003, dopo essere stata presa in giro nello show radiofonico di Howard Stern per il suo peso, divenne testimonial dell'azienda di dimagrimento TrimSpa, che l'aiut\u00f2 a perdere 31\u00a0kg nel giro di un anno.\nNel novembre del 2004 fu la presentatrice degli American Music Awards, ma alcuni suoi interventi suscitarono scandalo. Durante la sua esibizione dal vivo, mormor\u00f2 commenti critici sul suo corpo e sulla TrimSpa: l'episodio fu messo alla berlina dai successivi artisti invitati agli Awards e divenne la notizia principale del giorno seguente. Secondo alcuni la Smith fece quella gaffe perch\u00e9 sotto l'effetto di sostanze stupefacenti, mentre i suoi portavoce affermarono che fu l'emozione di aver perso tanti chili a giocarle quel brutto scherzo. In ogni caso, dopo un altro veloce dimagrimento, all'inizio del 2005 la Smith torn\u00f2 al suo peso forma.\nNel marzo del 2005, invitata agli MTV Australia Video Music Awards di Sydney, per non essere da meno rispetto alla cantante Janet Jackson - che nel febbraio dell'anno precedente, durante la pausa del Super Bowl, al termine del duetto con Justin Timberlake rimase per alcuni secondi con un seno nudo - si tolse in diretta il reggiseno, mostrando i suoi seni, i cui capezzoli furono per\u00f2 coperti dal logo di MTV.\nNel 2006 torn\u00f2 a lavorare come modella nonostante l'et\u00e0, quasi 40 anni, rimanendo la testimonial principale della TrimSpa.\nGli ultimi anni e la morte.\nIl 7 settembre 2006 diede alla luce la sua secondogenita, Dannielynn Hope (nella citt\u00e0 di Nassau capitale delle Bahamas, dove aveva preso la residenza circa un anno prima). Per tutta la gravidanza la Smith non volle rivelare l'identit\u00e0 del padre della bambina, ma dopo la sua nascita afferm\u00f2 di averla concepita con il suo avvocato, Howard K. Stern, che la difese nella lunga causa per l'eredit\u00e0 del defunto marito J.H. Marshall e che fu suo compagno nell'ultimo periodo della sua vita. Anna Nicole si trasfer\u00ec con lui alle Bahamas, dove nacque sua figlia e dove celebr\u00f2 un finto matrimonio con Stern.\nIl 10 settembre, tre giorni dopo la nascita della piccola Dannielynn, il primogenito Daniel, che era stato vicino alla madre durante le fasi del parto, mor\u00ec a soli 20 anni in circostanze dubbie, probabilmente a causa di un abuso di alcool e droga. La morte del primogenito gett\u00f2 Anna Nicole in una profonda depressione.\nA circa sei mesi dalla morte del figlio, l'8 febbraio 2007, Anna Nicole Smith venne trovata priva di sensi nella sua stanza dell'Hard Rock Cafe and Casino di Hollywood, Florida. Mor\u00ec durante il trasporto in ambulanza verso il Memorial Regional Hospital. Le circostanze del decesso rimasero avvolte nel mistero per qualche settimana, finch\u00e9 le autorit\u00e0 competenti non dichiararono ufficialmente che la Smith mor\u00ec per un collasso in seguito all'uso eccessivo e contemporaneo di almeno nove sostanze diverse (compreso il metadone), che lei consumava abitualmente per combattere la depressione, l'insonnia e i dolori. Ci\u00f2 sment\u00ec le voci di suicidio e di complotto per l'assassinio di Smith, che nel frattempo avevano cominciato a circolare.\nVicende legali dopo la sua morte.\nPoco dopo la sua morte, si scaten\u00f2 una battaglia legale tra i pretendenti alla paternit\u00e0 della figlia, dichiarata unica erede, e una furiosa quanto spettacolarizzata vicenda giudiziaria tra l'ultimo compagno Howard K. Stern e la madre Virginia per stabilire dove tumulare la salma. Durante quest'ultima, il discusso giudice Larry Seidlin ne dispose l'imbalsamazione sentenziando: \u00abLa bellezza \u00e8 stato un fattore importante della sua esistenza, \u00e8 giusto che resti intatta, cos\u00ec come la sua dignit\u00e0\u00bb.\nLe vicende legate a Smith si sono concluse nei primi mesi del 2007: a marzo ci fu la decisione di tumulare la salma nel cimitero di Nassau, dove lei risiedeva, che \u00e8 diventato in seguito meta di pellegrinaggio per i fan.\nIn aprile, un tribunale delle Bahamas ha sancito che, a seguito del test di paternit\u00e0, il padre biologico di Dannielynn Hope \u00e8 il fotografo Larry Birkhead, amante della modella tra il 2005 e il 2006, che aveva gi\u00e0 rivendicato la paternit\u00e0 prima della morte di Anna Nicole."}
{"id": "369882", "revid": "400694", "url": "https://it.wikipedia.org/wiki?curid=369882", "title": "La leyenda de la Mancha", "text": "La leyenda de La Mancha \u00e8 il terzo album del gruppo musicale spagnolo M\u00e4go de Oz, pubblicato nel 1998.\nDescrizione.\nL'album \u00e8 un'opera rock di stampo metal, cos\u00ec come il precedente \"Jes\u00fas de Chamber\u00ed\". In questo album l'ispirazione viene data dal \"Don Chisciotte\" di Miguel Cervantes, reso in maniera moderna (come era avvenuto per Ges\u00f9 in \"Jes\u00fas de Chamber\u00ed\").\nQuesto album \u00e8 probabilmente uno dei pi\u00f9 famosi della band, contenendo tra l'altro il brano \"Molinos de Viento\", una delle maggiori hit dei M\u00e4go de Oz, spesso suonata a conclusione dei concerti."}
{"id": "369889", "revid": "47767", "url": "https://it.wikipedia.org/wiki?curid=369889", "title": "Licia (nome)", "text": "Origine e diffusione.\nDeriva dai greci \u039b\u03c5\u03ba\u03b9\u03bf\u03c2 (\"Lykios\") e \u039b\u03c5\u03ba\u03b9\u03b1 (\"Lykia\"), nomi etnici adoperati per indicare i Lici, gli abitanti della Licia, regione dell'Asia Minore.\nIl nome era relativamente comune nell'antica Grecia e dato soprattutto alle schiave (nel qual caso ne indicava effettivamente la provenienza), oltre che essere, al maschile, un epiteto del dio greco Apollo; non \u00e8 invece documentato fra i romani se non con una trascurabile percentuali di usi del maschile \"Lycius\". In Italia, per quanto gi\u00e0 utilizzato sporadicamente in epoca rinascimentale come ripresa colta del nome classico, \u00e8 stato riscoperto nel Novecento, specie nella sua forma femminile, in seguito alla fortuna del romanzo di Henryk Sienkiewicz \"Quo vadis?\" e dei numerosi film da esso tratti, in cui Licia \u00e8 l'eroina cristiana. Secondo dati raccolti negli anni Settanta, \u00e8 diffuso in tutto il territorio nazionale per la forma femminile, mentre il maschile \u00e8 accentrato in Friuli-Venezia Giulia.\n\u00c8 in uso anche in spagnolo e Catalano, dove pu\u00f2 in certi casi costituire un ipocoristico di Alicia.\nOnomastico.\nNessuna santa ha mai portato questo nome, che quindi \u00e8 adespota; l'onomastico pu\u00f2 essere festeggiato il 1\u00ba novembre, in occasioni di Ognissanti."}
{"id": "369890", "revid": "125268832", "url": "https://it.wikipedia.org/wiki?curid=369890", "title": "Confusa e felice", "text": "Confusa e felice \u00e8 il secondo album della cantautrice italiana Carmen Consoli, pubblicato nel 1997.\nDescrizione.\nIl disco prende il nome dalla canzone \"Confusa e felice\", presentata al Festival di Sanremo 1997 ed eliminata dopo la prima serata. Il brano acquista per\u00f2 subito grande notoriet\u00e0 nelle radio e diventer\u00e0 poi uno dei cavalli di battaglia dell'intera produzione dell'artista catanese.\nCome il precedente disco, \u00e8 prodotto da Francesco Virlinzi e arrangiato da Virlinzi, la stessa Consoli e Luciano Torani. Registrato da Torani al Waterbird Studio di Catania e mixato a Roma, il disco rappresenta il primo grande successo dell'artista, ottenendo il disco di platino per le oltre 130.000 copie vendute e debuttando alla posizione numero 6 nella classifica degli album pi\u00f9 venduti.\nTra gli altri brani si fanno notare la trascinante \"Venere\", ironico racconto sulla fine di una storia d'amore, la riflessiva \"La bellezza delle cose\", la lunga \"Fino all'ultimo\" (una delle canzoni pi\u00f9 amate dai fan) e due canzoni di carattere sociale: \"Per niente stanca\", dedicata a un amico morto di AIDS e \"Un sorso in pi\u00f9\", che affronta il tema dell'olocausto. Interessante anche la traccia \"Bonsai #2\", cantata con le parole lette al contrario.\nUna curiosit\u00e0: Consoli avrebbe voluto intitolare il brano \"Diversi\" con il simbolo matematico \"\u2260\", ma non le \u00e8 stato concesso dalla casa discografica.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 32.\nTracce.\nTesti e musiche di Carmen Consoli."}
{"id": "369893", "revid": "83531", "url": "https://it.wikipedia.org/wiki?curid=369893", "title": "Liliana", "text": "Origine e diffusione.\nSi tratta di un adattamento del nome inglese \"Lilian\", che \u00e8 un ipocoristico di \"Elizabeth\", la forma inglese di Elisabetta (sebbene tale etimologia non sia del tutto certa). Sia in Italia, sia in Inghilterra, comunque, il nome \u00e8 associato (popolarmente, ma anche da alcune fonti specialistiche) al giglio (\"lilium\" in latino, e \"lily\" in inglese), fiore a cui fa riferimento il nome Lilia/Lily; anche la forma serba e croata \"Ljiljana\" pu\u00f2, di fatto, essere ricondotta al termine serbocroato indicante il giglio, \"ljiljan\".\nIn Inghilterra l'uso di questo nome \u00e8 attestato sin dal XVI secolo, sebbene la sua diffusione corposa si \u00e8 avviata solo nel XIX. In Italia invece \u00e8 un'introduzione relativamente recente, il cui utilizzo \u00e8 stato facilitato dal suono gradevole ed esotico (oltre che dall'associazione con il giglio); \u00e8 attestato prevalentemente nel Centro-Nord, mentre \u00e8 raro nel Sud.\nOnomastico.\nIl nome \u00e8 di per s\u00e9 adespota, ovvero nessuna santa lo porta, ma l'onomastico pu\u00f2 essere festeggiato lo stesso giorno del nome Elisabetta, da cui \u00e8 derivato; alcune fonti lo associano invece a sante dal nome simile, come santa Liliosa, vergine e martire, ricordata il 27 luglio."}
{"id": "369896", "revid": "47767", "url": "https://it.wikipedia.org/wiki?curid=369896", "title": "Lino (nome)", "text": "Origine e diffusione.\nContinua il tardo nome latino \"Linus\", privo di alcuna tradizione onomastica etrusca o latina e riconducibile probabilmente dall'antico nome greco \u039b\u03b9\u03bd\u03bf\u03c2 (\"Linos\"), la cui etimologia, comunque, \u00e8 parimenti oscura. Frequentemente viene ricondotto al termine greco \u03bb\u1fd0\u0301\u03bd\u03bf\u03bd (\"l\u00ednon\"), che indica il tessuto di lino\" (un vocabolo di origine non indoeuropea); questa, per\u00f2, insieme con altre spiegazioni antiche, \u00e8 oggi considerata paretimologica. Secondo altre fonti, \u00e8 possibile che il nome derivi da \u03b1\u1f34\u03bb\u03b9\u03bd\u03bf\u03c2 (\"ailinos\", \"canto funebre\"); questo termine viene spesso indicato come derivante da \"ai Lines!\" (\"ai\" era un'esclamazione di dolore tipica nell'antica Grecia), ma \u00e8 pi\u00f9 plausibile che derivi dal fenicio \"ai lanu\" (\"dolore a noi\"), un lamento autunnale per la vegetazione morente.\nIl nome \u00e8 presente nella mitologia greca, dove \u00e8 portato da numerose figure fra cui Lino, figlio di Apollo e maestro di musica di Ercole, ucciso dal suo stesso padre. \u00c8 inoltre il nome del secondo Papa, che potrebbe essere lo stesso Lino citato da Paolo nella seconda lettera a Timoteo, ; a tale figura biblica, tra l'altro, si deve la diffusione del nome nei paesi anglofoni a partire dal XVII secolo. Pi\u00f9 di recente, ha goduto di buona notoriet\u00e0 il personaggio di Linus van Pelt, uno dei protagonisti delle vignette dei \"Peanuts\".\nIn Italia, il nome \u00e8 diffuso pi\u00f9 o meno ovunque, con prevalenza in Lombardia. Va notato, inoltre, che in italiano Lino pu\u00f2 rappresentare, in parte e specialmente in Sicilia, l'ipocoristico di altri nomi quali Angelino, Mariolino, Michelino, Natalino, Pasqualino, Rosolino e via dicendo (origine propria, invece, del femminile Lina).\nOnomastico.\nL'onomastico si festeggia il 23 settembre in onore di san Lino, secondo Papa, primo successore di san Pietro."}
{"id": "369897", "revid": "547034", "url": "https://it.wikipedia.org/wiki?curid=369897", "title": "Acanthaceae", "text": "Acanthaceae \u00e8 una famiglia di piante spermatofite, dicotiledoni appartenenti all'ordine delle Lamiales.\nEtimologia.\nIl nome della famiglia deriva dal suo genere tipo \"Acanthus\" il cui nome a sua volta proviene dalla parola greca \"akanthos\" (= spina) e fa riferimento alle molte piante spinose di questo genere. Una leggenda tramandataci dall'architetto e scrittore romano Marco Vitruvio Pollione (80 a.C. circa \u2013 dopo il 15 a.C. circa) narra che l'architetto Callimaco (V secolo a.C.) si sarebbe ispirato alle forme dell'\"acantho\" per la creazione del capitello corinzio.\nIl nome scientifico \u00e8 stato definito dal botanico francese Antoine-Laurent de Jussieu (Lione, 12 aprile 1748 \u2013 La Plata, 17 settembre 1836) nella pubblicazione \"Genera Plantarum (Jussieu) - 102\" del 1789.\nTassonomia.\nLa famiglia comprende, secondo i vari Autori, 256 generi con specie oppure 220 generi con specie o infine 221 generi con 3.510 specie. \u00c8 soprattutto una famiglia con specie a distribuzione tropicale o subtropicale molte delle quali sono usate come piante ornamentali. Dal punto di vista tassonomico \u00e8 suddivisa in 4 sottofamiglie (compreso il recente inserimento delle Avicennioideae).\nFilogenesi.\nLa famiglia, da un punto di vista filogenetico, nell'ambito dell'ordine delle Lamiales occupa una posizione vicina al \"core\" dell'ordine stesso insieme ad altre famiglie importanti (tra le altre: Verbenaceae, Lamiaceae e Orobanchaceae). In particolare con le famiglie Pedaliaceae e Martyniaceae attualmente formano un ramo filogenetico politotomico. La famiglia \u00e8 monofiletica soprattutto dalle analisi del DNA, mentre non sono note sinapomorfie morfologiche. Le Acanthaceae sono inoltre vicine alle specie delle famiglie Scrophulariaceae e Plantaginaceae, ma si distinguono da queste per i fiori bratteati e bratteolati, i sepali embricati di lunghezza disuguale, le capsule loculicide e i semi privi di endosperma. Si distinguono inoltre dalle Lamiaceae per l'assenza di odori aromatici, steli a sezione varia, infiorescenze non verticillate, stilo non ginobasico e ovaie non quadriloculari.\nCaratteri principali (e distintivi) per questa famiglia:\nLe Acanthaceae, da un punto di vista filogenetico, si presentano composte da 4 cladi (sottofamiglie) principali qui sotto descritti.\nSottofamiglia Acanthoideae.\nLa sottofamiglia Acanthoideae, da un punto di vista filogenetico e costituita da 3 cladi fondamentali nidificati: \"BAWN Group\", \"Cystolith Clade\" e \"Retinaculate Clade\".\nTutte le trib\u00f9 della sottofamiglia formano il \"Retinaculate Clade\" (i frutti hanno un funicolo persistente o retinacolo pi\u00f9 o meno uncinato). Altre sinapomorfie per questo gruppo sono le capsule esplosive e la particolare disposizione dei lobi della corolla.\nSottofamiglia Avicennioideae.\nTradizionalmente le specie di questa sottofamiglia sono state descritte all'interno della famiglia delle Verbenaceae (con questa famiglia condividono un'habitus legnoso, e un'infiorescenza pi\u00f9 o meno cimosa con un gineceo a due ovuli per carpello), oppure trattate in una apposita famiglia (Avicenniaceae). L'attuale posizione tassonomica (nella famiglia delle Acanthaceae) \u00e8 stata realizzata con i nuovi sistemi di classificazione filogenetica (classificazione APG). Oltre che dalle analisi del DNA (per il momento ancora deboli), l'inserimento dell'unico genere della sottofamiglia (\"Avicennia\") nelle Acanthaceae, \u00e8 giustificato anche morfologicamente dalla presenza di nodi articolati, dalla struttura dell'infiorescenza, dai fiori sottesi da una brattea e da due bratteole, dalla riduzione del numero degli ovuli e dall'assenza di endosperma.\nLa sottofamiglia \u00e8 monofiletica e all'interno della famiglia la posizione filogenetica \u00e8 \"basale\" (dopo la sottofamiglia Nelsonioideae) e risulta \"gruppo fratello\" della sottofamiglia Thunbergioideae. Altre analisi propongono filogenesi provvisorie diverse: (Nelsonioideae (Thunbergioideae (Avicennioideae + Acanthoideae)) oppure (Nelsonioideae (Avicennioideae (Thunbergioideae + Acanthoideae))).\nSottofamiglia Nelsonioideae.\nLa sottofamiglia Nelsonioideae \u00e8 monofiletica e \"basale\" al resto della famiglia. La monofilia \u00e8 supportata, oltre che dalle analisi molecolari del DNA anche dal carattere morfologico condiviso (forse una sinapomorfia): la disposizione cocleare dei lobi della corolla durante la gemmazione. Le Nelsonioideae inoltre sono caratterizzate da sei a numerosi ovuli per loculo privi di retinacolo (carattere plesiomorfico). Altri caratteri (plesiomofici) sono: foglie alterne e spiralate e semi con endosperma.\nAll'interno della sottofamiglia si individua in posizione \"basale\" il genere \"Nelsonia\" (monofiletico) che risulta quindi \"gruppo fratello\" del resto del gruppo (ma anche dell'intera famiglia). In \"Nelsonia\" la perdita delle bratteole potrebbe essere un carattere sinapomorfico. Tutti gli altri fiori delle \"nelsonioidi\" (compresi anche quelli di tutto il resto della famiglia) sono sottesi da due bratteole.\nSottofamiglia Thunbergioideae.\nLa monofilia della sottofamiglia Thunbergioideae \u00e8 ben supportata dalle analisi filogenetiche del DNA e da prove morfologiche. Nell'ambito della famiglia questo gruppo occupa una posizione abbastanza \"basale\" (dopo la sottofamiglia Nelsonioideae) insieme alla sottofamiglia Avicennioideae (con quest'ultima forma un unico clade) e sono \"gruppo fratello\" al resto della famiglia.\nLa sottofamiglia \u00e8 caratterizzata dai fiori sottesi da due larghe bratteole e dal calice fortemente ridotto. I frutti di questo gruppo si differenziano da quelli delle Acanthaceae centrali in quanto sono privi del retinacolo. In aggiunta i frutti dei generi \"Mendoncia\" e \"Anomacanthus\" sono unici nella famiglia in quanto sono delle drupe indeiscenti carnose. Inoltre le antere di questo gruppo sono caratterizzate dal fatto che mancano di endotelio (un particolare tessuto pavimentoso non stratificato) e la deiscenza delle teche avviene tramite pori o piccole fessure.\nL'et\u00e0 della famiglia (quando si \u00e8 separata dal resto dell'ordine) pu\u00f2 essere compresa circa tra 90 - 50 milioni di anni fa (secondo i vari studi).\nIl cladogramma a lato tratto dallo studio citato e semplificato, mostra l'attuale conoscenza filogenetica del gruppo botanico di questa voce.\nElenco dei generi della famiglia.\nLa famiglia attualmente \u00e8 suddivisa in 4 sottofamiglie, 6 trib\u00f9, 13 sottotrib\u00f9, 183 generi e circa specie.\nSottofamiglia Acanthoideae.\nLa sottofamiglia Acanthoideae si compone di 6 trib\u00f9, 13 sottotrib\u00f9, circa 170 generi e circa specie:\nIncertae sedis (Acanthoideae)\n\"Acanthura\" (una specie: \"Acanthura mattogrossensis\" )&lt;br&gt;\n\"Aphelandrella\" (una specie: \"Aphelandrella modesta\" )&lt;br&gt;\n\"Dolichostachys\" (una specie: \"Dolichostachys elongata\" ) &lt;br&gt;\n\"Morsacanthus\" (una specie: \"Morsacanthus nemoralis\" ) &lt;br&gt;\n\"Neuracanthus\" (20 specie)&lt;br&gt;\n\"Perenideboles\" (una specie: \"Perenideboles ciliatum\" )&lt;br&gt;\n\"Pericalypta\" (una specie: \"Pericalypta biflora\" ) &lt;br&gt;\n\"Sphacanthus\" (2 specie)&lt;br&gt;\n\"Vavara\" (una specie: \"Vavara breviflora\" )&lt;br&gt;\n\"Vindasia\" (una specie: \"Vindasia virgata\" )&lt;br&gt;\nSottofamiglia Avicennioideae.\nLa sottofamiglia Avicennioideae \u00e8 formata da un unico genere \"Avicennia\" con 8 specie.\nSottofamiglia Nelsonioideae.\nLa sottofamiglia Nelsonioideae si compone di 7 generi e 175 specie:\n\"Anisosepalum\" (3 specie)&lt;br&gt;\n\"Elytraria\" (21 specie)&lt;br&gt;\n\"Gynocraterium\" (una specie: \"Gynocraterium guianense\" )&lt;br&gt;\n\"Nelsonia\" (2 specie)&lt;br&gt;\n\"Ophiorrhiziphyllon\" (2 specie)&lt;br&gt;\n\"Saintpauliopsis\" (Una specie: \"Saintpauliopsis lebrunii\" )&lt;br&gt;\n\"Staurogyne\" (145 specie)&lt;br&gt;\nSottofamiglia Thunbergioideae.\nLa sottofamiglia Thunbergioideae si compone di 5 generi e circa 170 specie:\n\"Anomacanthus\" (una specie: \"Anomacanthus congolanus\" )&lt;br&gt;\n\"Mendoncia\" (circa 60 specie)&lt;br&gt;\n\"Meyenia\" (una specie: \"Meyenia tomentosa\" )&lt;br&gt;\n\"Pseudocalyx\" (7 specie)&lt;br&gt;\n\"Thunbergia\" (circa 100 specie)\nIncertae sedis.\nI seguenti generi pur facendo parte della famiglia non trovano ancora una adeguata sistemazione tassonomica:\n\"Asystasiella\" (4 specie)&lt;br&gt;\n\"Buceragenia\" (una specie: \"Buceragenia foliaceobracteata\" )&lt;br&gt;\n\"Chaetacanthus\" (3 specie)&lt;br&gt;\n\"Danguya\" (una specie: \"Danguya pulchella\" )&lt;br&gt;\n\"Dinteracanthus\" (2 specie)&lt;br&gt;\n\"Habracanthus\" (14 specie)&lt;br&gt;\n\"Leptostachya\" (una specie: \"Leptostachya wallichii\" )&lt;br&gt;\n\"Siphonoglossa\" (11 specie)&lt;br&gt;\n\"Stenandriopsis\" (una specie: \"Stenandriopsis thomensis\" )&lt;br&gt;\n\"Teliostachya\" (3 specie)&lt;br&gt;\n\"Tremacanthus\" (una specie: \"Tremacanthus robertii\" )&lt;br&gt;\nSpecie europee.\nIn Europa e nell'areale del Mediterraneo sono presenti i seguenti generi/specie della famiglia Acanthaceae:\nSpecie spontanee della flora italiana.\nNella flora spontanea italiana sono presenti le seguenti specie della famiglia Acanthaceae:\nLe due specie sopra descritte si differenziano per la presenza di foglie basali spinose in \"A. spinosus\" mentre in \"A. mollis\" le foglie basali sono prive di spine.\nAlcune specie.\nSottofamiglia Acanthoideae.\nTrib\u00f9 Acantheae\nTrib\u00f9 Andrographideae\nTrib\u00f9 Barlerieae\nTrib\u00f9 Justicieae \nTrib\u00f9 Ruellieae\nTrib\u00f9 Whitfieldieae"}
{"id": "369899", "revid": "320578", "url": "https://it.wikipedia.org/wiki?curid=369899", "title": "Lugo di Romagna", "text": ""}
{"id": "369902", "revid": "47767", "url": "https://it.wikipedia.org/wiki?curid=369902", "title": "Lucrezia", "text": "Origine e diffusione.\nDeriva dal gentilizio \"Lucretia\", forma femminile di \"Lucretius\", portato da una \"gens\" romana, di origine incerta. Potrebbe essere derivato dai termini latini \"lucrum\" (\"guadagno\", \"profitto\") o \"lucror\" (\"guadagnare\"), oppure potrebbe essere un etnonimo indicante una persona originaria dei Monti Lucretili\u00ec. Secondo altre fonti invece l'origine \u00e8 indubbiamente etrusca, e tuttavia indecifrabile.\nIn epoca romana, il nome era utilizzato sia al maschile (un esempio celebre \u00e8 Tito Lucrezio Caro, un filosofo epicureo), sia al femminile; si ricorda, in quest'ultimo caso, la leggendaria figura di Lucrezia, moglie di Collatino, che venne violentata dal figlio di Tarquinio il Superbo e si uccise per la vergogna, scandalo che caus\u00f2 la cacciata del re stesso. Proprio grazie a questo personaggio il femminile conobbe nuova diffusione in periodo rinascimentale, che venne ulteriormente aiutata nell'Ottocento da alcune opere basate sulla vita di Lucrezia Borgia.\nOnomastico.\nL'onomastico pu\u00f2 essere festeggiato in memoria di pi\u00f9 sante e beate, alle date seguenti:"}
{"id": "369904", "revid": "47767", "url": "https://it.wikipedia.org/wiki?curid=369904", "title": "Luna (nome)", "text": "Origine e diffusione.\nRiprende il nome della Luna, l'unico satellite naturale della Terra, ed \u00e8 pertanto analogo da un punto di vista semantico ai nomi Selene e Chandra.\nL'astro (cos\u00ec come la dea che lo personificava) era chiamato \"Luna\" gi\u00e0 tra i latini, e il termine era anche usato in alchimia per indicare l'argento; etimologicamente, la parola \"Luna\" deriva dalla radice protoindoeuropea \"*leuksn\" (sempre \"luna\"), una forma suffissata di \"*leuk-\" (\"luce\", \"brillantezza\").\nIn Italia, il nome \u00e8 attestato prevalentemente nel Centro-Nord. L'uso del nome \u00e8 documentato anche in inglese (dal XVII secolo) e in spagnolo.\nOnomastico.\nL'onomastico viene festeggiato il 1\u00ba novembre, festa di Ognissanti, poich\u00e9 il nome \u00e8 adespota, cio\u00e8 non \u00e8 portato da alcuna santa."}
{"id": "369905", "revid": "1776051", "url": "https://it.wikipedia.org/wiki?curid=369905", "title": "Finisterra (album)", "text": "Finisterra \u00e8 il quinto album del gruppo spagnolo M\u00e4go de Oz, un doppio CD con il quale \u00e8 stato rotto un silenzio di tre anni, e che contiene alcune delle canzoni pi\u00f9 popolari della band, come \"Fiesta pagana\", \"Hasta que el cuerpo aguante\", \"El que quiera entender que entienda\", \"La danza del fuego\" e \"Santa compa\u00f1a\". La canzone \"La cruz de Santiago\" \u00e8 ispirata alla saga di Alatriste, scritta da Arturo P\u00e9rez-Reverte.\nL'album \u00e8 uscito sul mercato durante il 2000."}
{"id": "369930", "revid": "47767", "url": "https://it.wikipedia.org/wiki?curid=369930", "title": "Lorena (nome)", "text": "Origine e diffusione.\nRiprende il toponimo della Lorena, una regione della Francia orientale, in francese \"Lorraine\"; deriva dal latino medievale \"Lotharingia\" (da \"Lothari regnum\"), che ha il significato di \"regno di Lotario\".\nPer quanto riguarda l'utilizzo come nome proprio di persona in italiano, \u00e8 un nome ideologico diffusosi tra il XVIII e il XIX secolo in riferimento alla dinastia di Lorena. In lingua inglese invece, dove mantiene la forma francese \"Lorraine\", \u00e8 in uso dal tardo XIX secolo: portato all'attenzione pubblica dalla contesa della Lorena tra Germania e Francia dopo la prima guerra mondiale, acquis\u00ec valore di nome probabilmente grazie alla sua somiglianza con Laura. Va notato che anche in inglese \u00e8 diffuso il nome \"Lorena\", ma in tal caso si tratta di un derivato di \"Lauren\", forma inglese di Lorenza.\nOnomastico.\nIl nome \u00e8 adespota, cio\u00e8 non esiste alcuna santa che lo porti, quindi l'onomastico ricorre il 1\u00ba novembre, festa di Tutti i Santi."}
{"id": "369933", "revid": "599013", "url": "https://it.wikipedia.org/wiki?curid=369933", "title": "Mex", "text": ""}
{"id": "369934", "revid": "113767197", "url": "https://it.wikipedia.org/wiki?curid=369934", "title": "Zona di controllo", "text": "Una zona di controllo, normalmente citata con la sigla CTR, control zone, \u00e8 uno spazio aereo controllato posto in corrispondenza di uno o pi\u00f9 aerodromi, che si estende verso l'alto a partire dalla superficie del suolo fino a un limite superiore specificato.\nDescrizione.\nI suoi limiti laterali devono contenere le porzioni delle rotte strumentali di partenza e arrivo poste al di sotto di una Regione di controllo o di una Area terminale di controllo (o TMA) e che altrimenti si troverebbero immerse in uno spazio aereo non controllato.\nSi pu\u00f2 dire quindi che la Zona di controllo funga da \"raccordo\" tra l'aeroporto e il sistema aeroviario di crociera.\nLe dimensioni delle zone di controllo sono molto variabili; il CTR dell'Aeroporto di Parma, ad esempio, \u00e8 compreso in un rettangolo di 25 \u00d7 50 km e il suo limite superiore \u00e8 a 3\u00a0000 piedi - circa 900 metri - mentre il CTR di Verona (che contiene gli aeroporti civili di Brescia-Montichiari e Verona-Villafranca e l'aeroporto militare di Ghedi) ha un limite superiore posto a FL 245 - circa 7\u00a0500 metri - ed \u00e8 largo circa 100 km.\nLa minima ampiezza laterale di una zona di controllo comunque non \u00e8 mai inferiore a 5 miglia nautiche, orientata rispetto al centro dell'aeroporto interessato e sviluppata verso la direzione di arrivo degli aeromobili.\nSulle carte aeronautiche le zone di controllo vengono rappresentate attraverso una linea tratteggiata.\nIl CTR racchiude uno spazio pi\u00f9 piccolo detto ATZ che protegge il traffico in decollo e atterraggio.\nIl CTR e l'ATZ sono spazi aerei dello stesso tipo, solitamente C o D; nel primo caso nel CTR viene offerto il servizio di controllo di avvicinamento da un ente radarizzato, nel secondo invece da un ente che esegue il controllo procedurale."}
{"id": "369943", "revid": "1776051", "url": "https://it.wikipedia.org/wiki?curid=369943", "title": "F\u00f6lktergeist", "text": "F\u00f6lktergeist \u00e8 un doppio album live del gruppo spagnolo M\u00e4go de Oz del 2002.\nContiene una raccolta dei loro migliori brani fino al 2002, registrati completamente dal vivo ed a presa diretta. Contiene solo una canzone nuova: \"Pensando en ti\", una cover in spagnolo di \"Dust in the wind\" dei Kansas."}
{"id": "369946", "revid": "767487", "url": "https://it.wikipedia.org/wiki?curid=369946", "title": "Lidia (nome)", "text": "Origine e diffusione.\nDeriva dall'antico nome greco \u039b\u03c5\u03b4\u03af\u03b1 (\"Lydia\"), che significa \"abitante della Lidia\" (una regione dell'Asia Minore); in qualche caso, pu\u00f2 anche essere una diretta ripresa del toponimo. Il nome greco aveva l'accento sulla seconda \"i\", ma si spost\u00f2 alla prima sillaba gi\u00e0 nel latino \"L\u00fddia\".\nSi tratta di un nome attestato gi\u00e0 in epoca pre-cristiana, uno di quegli etnici molto diffusi (ma non esclusivamente) tra le etere, le liberte e le schiave; donne cos\u00ec chiamate appaiono sia nelle opere di Orazio, sia negli \"Epigrammi\" di Marziale, che hanno aiutato la diffusione del nome. Esso \u00e8 anche in parte di matrice biblica, dato che venne portato da Lidia, una commerciante di Tiatira convertita da san Paolo e citata negli Atti degli Apostoli ().\nIn Italia \u00e8 diffuso ovunque, ma con meno frequenza nel Sud, mentre le varianti \"Lida\" e \"Lido\" sono proprie della Toscana; in inglese, nella forma \"Lydia\", \u00e8 in uso a partire dalla riforma protestante.\nOnomastico.\nL'onomastico si festeggia solitamente il 20 maggio (su alcuni calendari il 3 agosto) in ricordo di santa Lidia, la donna di Tiatira citata nel Nuovo Testamento. Con questo nome si ricorda anche un'altra santa Lidia, martire in Illiria sotto Adriano assieme al marito Fileto e i figli, festeggiata il 26 o il 27 marzo."}
{"id": "369952", "revid": "110157", "url": "https://it.wikipedia.org/wiki?curid=369952", "title": "Mex (Saint-Maurice)", "text": "Mex (toponimo francese) \u00e8 una frazione di 143 abitanti del comune svizzero di Saint-Maurice, nel Canton Vallese (distretto di Saint-Maurice).\nStoria.\nGi\u00e0 comune autonomo istituito nel 1816 per scorporo da quelle di Saint-Maurice e che si estendeva per 7,9\u00a0km\u00b2, nel 2013 \u00e8 stato nuovamente accorpato a Saint-Maurice.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "369959", "revid": "17351", "url": "https://it.wikipedia.org/wiki?curid=369959", "title": "Missile Stinger", "text": ""}
{"id": "369964", "revid": "484362", "url": "https://it.wikipedia.org/wiki?curid=369964", "title": "Iole (nome)", "text": "Origine e diffusione.\nDeriva dal nome greco \u1f38\u03cc\u03bb\u03b7 (\"Iole\"), basato forse sul termine \u03b9\u03bf\u03bd (\"ion\", \"violetta\" o anche \"colore viola\"). Lo stesso significato \u00e8 condiviso dai nomi Viola, Ione, Violante (che derivano dalla stessa radice) e Ibolya.\nSi tratta di un nome di tradizione classica ripreso a partire dal Rinascimento, portato nella mitologia greca da Iole, una principessa di cui s'invagh\u00ec Eracle. \u00c8 ben attestato in tutta Italia, particolarmente nelle forme \"Iole\" e \"Jole\" (il maschile \"Iolo\", seppur esistente, \u00e8 pressoch\u00e9 inutilizzato).\nOnomastico.\nIl nome \u00e8 adespota, cio\u00e8 non \u00e8 portato da alcuna santa, quindi l'onomastico si festeggia il 1\u00ba novembre, giorno di Ognissanti."}
{"id": "369968", "revid": "2212602", "url": "https://it.wikipedia.org/wiki?curid=369968", "title": "Ratafi\u00e0", "text": "Il termine ratafi\u00e0, denominato localmente anche ratafia o rataffia, indica qualsiasi tipo di liquore composto da un infuso a base di succhi di frutta e alcol. Esistono diverse tradizioni locali, principalmente in Italia, Spagna, Francia e Svizzera.\nItalia.\nIl ratafi\u00e0 piemontese viene prodotto su tutto l'arco alpino dov'\u00e8 bevanda tradizionale (conosciuta e prodotta anche sul versante francese delle Alpi). Storica \u00e8 la produzione ad Andorno Micca, paese della provincia di Biella, dove gi\u00e0 nel 1600 il ratafi\u00e0 veniva prodotto con ciliegie nere nel monastero di Santa Maria della Sala. Successivamente la lavorazione divenne caratteristica di alcune famiglie del paese, che dal 1880 \u00e8 sede dello storico liquorificio \"Rapa Giovanni\". Altrettanto storica \u00e8 anche la produzione del Ratafi\u00e0 prodotto nell'Antica Distilleria Alpina Bordiga in Cuneo dal 1888.\nIn Abruzzo e Molise, il ratafi\u00e0 \u00e8 un liquore diffuso in tutta la regione a base di amarene e di vino rosso ottenuto da uve del vitigno Montepulciano. \u00c8 tradizionalmente prodotto ponendo, in proporzioni variabili secondo la ricetta locale, amarene mature intere o snocciolate e zucchero dentro recipienti di vetro esposti al sole per circa 30 giorni, al fine di favorire la fermentazione. Al prodotto cos\u00ec ottenuto si aggiunge poi il vino rosso, lasciando macerare e agitando periodicamente il tutto per almeno altri 30 giorni, ma si pu\u00f2 arrivare anche a 5-6 mesi. Il prodotto \u00e8 poi filtrato e imbottigliato. In alcuni casi dopo la filtrazione si aggiunge dell'alcool per aumentarne la gradazione. Nella Valle del Liri, al confine tra Lazio e Abruzzo, viene aggiunta anche qualche goccia di caff\u00e8 insieme alla cannella ed alla vaniglia. \u00c8 un liquore dal gusto dolce e piacevole, con una gradazione alcolica variabile secondo la tecnica di produzione: da 7-14% vol. a 20-22% vol. con l'aggiunta di alcool. Il colore \u00e8 rosso pi\u00f9 o meno intenso e ha l'odore caratteristico di amarene e frutti di bosco. \u00c8 normalmente consumato giovane, per apprezzarne la maggiore freschezza degli aromi. La preparazione e l'uso del Ratafia rientrano nella secolare tradizione contadina tramandata di generazione in generazione. Come riferisce Alessio de Berardinis in \"Ricordi sulla maniera di manifatturare vini e liquori\" (Teramo 1868) \"il nome... gli fu dato da quell'uso che anticamente avevano gli ambasciatori delle potenze belligeranti quando trattavano della pace ad una lieta mensa, di bere questo liquore e di pronunciare quelle semplici parole latine Pax rata fiat!\" A parte queste ipotesi, forse pittoresche e fantasiose, il liquore era usato, pi\u00f9 prosaicamente, per sancire gli accordi commerciali o la stipula di atti notarili e legali al termine delle trattative.\nNel Cantone Ticino e in Catalogna il Ratafi\u00e0 \u00e8 un liquore di noci verdi macerate nella grappa, e non di frutta fermentata (che in Italia viene chiamato nocino).\nAltri Paesi.\nSi producono bevande simili in altri paesi europei, in particolare in Spagna (Paese in cui \u00e8 bevanda tradizionale al nord della Catalogna), Francia e la Svizzera.\nEtimologia.\nDa alcuni il termine \u00e8 fatto risalire a \"tafi\u00e0\", un'acquavite delle Antille ricavata dalla canna da zucchero, ma \u00e8 pi\u00f9 verosimile la spiegazione popolare paretimologica che lo fa derivare dal latino \"rata fiat,\" letteralmente \"fatto l'accordo/affare\" (da cui i termini italiano \"ratificato\" e francese \"ratifi\u00e9\"), evidentemente allusivo alla bevuta di questo liquore come suggello di un contratto verbale, atto sostitutivo della pi\u00f9 comune stretta di mano.\nIn piemontese \"rata fi\u00e0\" significa \"gratta fiato\".\nNei media e nelle letteratura.\nIl ratafi\u00e0 \u00e8 citato, oltre che in \"Diavolo Rosso\", nell'omonimo brano dell'album \"Aguaplano\" del cantautore Paolo Conte.\nLo scrittore Angelo Brofferio dedica al ratafi\u00e0 di Andorno una lunga lettera al parroco di Veglio, composta nel 1848 ed in seguito introdotta nell'opera antologica \"Tradizioni italiane per la prima volta raccolte in ciascuna provincia dell'Italia e mandate alla luce per cura di rinomati scrittori italiani.\" \nIn vari brani del romanzo \"Marina Bellezza\" della scrittrice Silvia Avallone i personaggi consumano ratafi\u00e0 di Andorno, a volte anche in quantit\u00e0 eccessive.\nIn un episodio della serie TV \"The Paradise\" la responsabile del reparto abbigliamento femminile Miss Audrey offre un bicchierino di ratafi\u00e0 alla commessa Denise.\nRiconoscimenti.\nIl Piemonte ha ottenuto dal ministero il riconoscimento del \"ratafi\u00e0\" tra i prodotti agroalimentari tradizionali italiani;\nil medesimo riconoscimento \u00e8 stato quindi conseguito dal prodotto denominato \"ratafia\" (o \"rataffia\") dell'Abruzzo e dal \"ratafi\u00e0\" prodotto in Valle d'Aosta."}
{"id": "369977", "revid": "45891", "url": "https://it.wikipedia.org/wiki?curid=369977", "title": "Windows Xp x64", "text": ""}
{"id": "369981", "revid": "45891", "url": "https://it.wikipedia.org/wiki?curid=369981", "title": "Windows Xp Professional x64 Edition", "text": ""}
{"id": "370005", "revid": "709406", "url": "https://it.wikipedia.org/wiki?curid=370005", "title": "Tossico", "text": ""}
{"id": "370008", "revid": "729019", "url": "https://it.wikipedia.org/wiki?curid=370008", "title": "David Lyons", "text": "Biografia.\nCapitano degli \"Australian Schoolboys\" a 17 anni, disput\u00f2 il suo primo \"tour\" con la rappresentativa giovanile l'anno seguente, in Canada, Irlanda e Regno Unito.\nNel Super 12 esord\u00ec a 20 anni, nel 2000, con la maglia dei Waratahs; in 8 stagioni con la \"franchise\" di Sydney ha disputato 100 incontri, 89 dei quali da terza centro e 11 da flanker.\nAncora nel 2000 giunse l'esordio in Nazionale australiana, in un \"test match\" a Brisbane contro l'.\nPresente alla , giunse con l'Australia fino alla finale della competizione, poi persa contro l'; quattro anni pi\u00f9 tardi, alla , raggiunse i quarti di finale, subendo l'eliminazione, di nuovo, dagli inglesi.\nDopo un'ennesima stagione nel Super 14, a maggio 2008 giunse il trasferimento in Europa in Celtic League; nel 2009 giunse anche una convocazione nei Barbarians per un incontro con un XV proprio dell' a Twickenham.\nAlla fine della Celtic League 2010-11 Lyons si \u00e8 trasferito in Francia allo Stade fran\u00e7ais."}
{"id": "370009", "revid": "287204", "url": "https://it.wikipedia.org/wiki?curid=370009", "title": "Contea di Marijampole", "text": ""}
{"id": "370014", "revid": "1776051", "url": "https://it.wikipedia.org/wiki?curid=370014", "title": "Gaia (M\u00e4go de Oz)", "text": "Gaia \u00e8 un album del gruppo spagnolo M\u00e4go de Oz, pubblicato nel settembre del 2003.\nIl disco racconta la storia di una latino-americana (Alma Echegaray), giustiziata ad Atlanta nel 2002, che resuscita e racconta al governatore dello Stato della Georgia la storia di una giovane azteca (Azaak) e del suo amore per un marinaio spagnolo (Pedro de Alc\u00e1zar) nel 1520.\nQuesto disco rappresenta la prima parte della trilogia omonima."}
{"id": "370018", "revid": "122297568", "url": "https://it.wikipedia.org/wiki?curid=370018", "title": "Conto", "text": "Il conto \u00e8 l'insieme di scritture relative ad un bene economico di cui si mette in evidenza la variabile e commensurabile grandezza.\nClassificazione.\nI conti possono essere: \nTipologia.\nIl conto si pu\u00f2 anche distinguere in:\nIl conto corrente bancario.\nUn conto corrente bancario \u00e8 identificato da tre numeri: ABI, CAB e numero di conto. \nDal primo luglio 2008 \u00e8 inoltre necessario fornire, per qualsiasi operazione bancaria in accredito e in addebito, il codice IBAN, composto da 27 caratteri disposti nell'ordine di: paese di appartenenza (IT), codice di identificazione ( un numero da 1 a 99), il CIN, l'ABI, il CAB e il numero di conto corrente completo.\nPer il prelievo di contante dalle filiali, il cassiere procede con un pagamento a vista, non al portatore. In altre parole, non \u00e8 obbligatoria l'autenticazione con un documento di identit\u00e0."}
{"id": "370020", "revid": "111373", "url": "https://it.wikipedia.org/wiki?curid=370020", "title": "Saint-Maurice (Svizzera)", "text": "Saint-Maurice (toponimo francese) \u00e8 un comune svizzero di 4\u00a0566 abitanti del Canton Vallese, nel distretto di Saint-Maurice del quale \u00e8 capoluogo.\nStoria.\nNoto nell'antichit\u00e0 con il nome di \"Agauno\" (in latino \"Acaunum\", in francese \"Agaune\"), \u00e8 considerato dalla tradizione il luogo del martirio della Legione tebana. Nel 990 Saint-Maurice \u00e8 citata con il nome di \"Sce Maurici\" nel resoconto dell'itinerario di Sigerico, di cui costituisce la cinquantunesima tappa.\nDal territorio di Saint-Maurice nel 1816 fu scorporata la localit\u00e0 di Mex e nel 1822 quelle di Evionnaz e V\u00e9rossaz, divenute comuni autonomi. Nel 2013 Mex \u00e8 stato nuovamente accorpato a Saint-Maurice.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSaint-Maurice \u00e8 servito dall'omonima stazione, sulla ferrovia Losanna-Briga e capolinea della ferrovia per Saint-Gingolph.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "370037", "revid": "287204", "url": "https://it.wikipedia.org/wiki?curid=370037", "title": "Contea di Klaipeda", "text": ""}
{"id": "370049", "revid": "38120", "url": "https://it.wikipedia.org/wiki?curid=370049", "title": "Aquile Randagie", "text": ""}
{"id": "370052", "revid": "38120", "url": "https://it.wikipedia.org/wiki?curid=370052", "title": "Sms", "text": ""}
{"id": "370059", "revid": "770685", "url": "https://it.wikipedia.org/wiki?curid=370059", "title": "Micheline Calmy-Rey", "text": "Membro del Partito Socialista Svizzero, \u00e8 stata capo del Dipartimento federale degli affari esteri dal 2003 al 2011 e Presidente della Confederazione svizzera nel 2007 e nel 2011.\nCarriera.\nStudi.\nStudia alla Scuola di commercio di Saint-Maurice e consegue la maturit\u00e0 commerciale a Sion. Si diploma in Scienze politiche all'Istituto di alti studi internazionali dell'Universit\u00e0 di Ginevra. Dirige un'impresa di diffusione di libri fino al 1997.\nPolitica.\n\u00c8 iscritta al Partito Socialista.\nConsigliera di Stato.\nPer tutta la sua presenza nel Consiglio di Stato ginevrino ricopre la carica di ministra delle finanze. Presiede il collegio dal 2001 al 2002. \nPer parecchio tempo, il suo bilancio nel Consiglio di Stato ginevrino \u00e8 stato considerato positivo. Ma, poco dopo la sua elezione nel Consiglio federale, questa tesi \u00e8 stata confutata in quanto il suo ultimo rapporto delle finanze cantonali parlava di un attivo di 87 milioni di franchi, quando invece - per un \"errore di stima\" - era di pi\u00f9 di 500 milioni di disavanzo.\nConsigliera federale.\nIl 4 dicembre 2002, dopo essere stata scelta dal suo partito insieme con la friborghese Ruth L\u00fcthi, \u00e8 stata eletta al sesto turno di scrutinio per 131 voti a 68. Viene subito preposta a dirigere il Dipartimento federale degli affari esteri concludendo gli accordi bilaterali \"bis\" con l'Unione europea.\nDopo l'uscita di Ruth Metzler-Arnold dal collegio nel dicembre 2003 \u00e8 stata la sola donna all'interno del governo elvetico fino al 14 giugno 2006, data dell'elezione in Consiglio federale della democristiana Doris Leuthard. Nel 2006 \u00e8 vicepresidente della Confederazione. Nel 2010 \u00e8 eletta vicepresidente della Confederazione, subentrando dal 1\u00ba novembre 2010 al 31 dicembre 2010 al collega, dimissionario, Moritz Leuenberger.\nPresidente della Confederazione svizzera.\nIl 13 dicembre 2006 viene eletta Presidente della Confederazione Elvetica per il 2007 con il risultato non eccezionale di 147 voti (su 192 schede valide). Bisogna risalire al 1939 per trovare un risultato altrettanto basso (elezione di Marcel Pilet-Golaz). Sono mancati i consensi dell'Unione Democratica di Centro, partito politico tendenzialmente sfavorevole alla sua politica estera considerata troppo intraprendente per un paese di tradizione neutrale come la Svizzera. Micheline Calmy-Rey \u00e8 la seconda donna, dopo Ruth Dreifuss, a rivestire questa carica. Nello stesso giorno \u00e8 stato eletto Vicepresidente Pascal Couchepin, responsabile del dipartimento federale dell'interno.\nL'8 dicembre 2010 Calmy-Rey viene eletta per la seconda volta alla presidenza per il 2011 con il risultato di 106 voti (su 189 schede valide), si \u00e8 trattato del peggior risultato di tutti i tempi nell'elezione di un Presidente della Confederazione. Il 7 settembre 2011 decide di non ricandidarsi quale consigliera federale alle elezioni di dicembre. Al suo posto, il 14 dicembre, venne eletto il collega di partito Alain Berset.\nPosizioni politiche.\nMicheline Calmy-Rey \u00e8 un'europeista. Nel febbraio 2014, ha detto che la Svizzera deve aderire all'UE per entrare nel gioco decisionale continentale. Nel 2016, deplora l'impatto della Brexit sulla sovranit\u00e0 europea, ma raccomanda tuttavia alla Svizzera di aprire a Londra perch\u00e9 i due paesi si trovano ora in una configurazione simile rispetto al potere europeo.\nCritica.\nPer la sua interpretazione del principio di neutralit\u00e0 e per le sue ripetute critiche pubbliche a Israele e agli Stati Uniti, \u00e8 criticata dalla destra politica, in particolare dall'UDC.\nLa sua presenza personale a Pri\u0161tina fu in parte interpretata in Svizzera come la \"prima convalida diplomatica\" del governo Tha\u00e7i, che si preoccupa solo timidamente della gestione dei crimini di guerra nelle sue file. In generale, la diplomazia di viaggio di Micheline Calmy-Rey ha sollevato interrogativi sulla futura politica estera svizzera, sia da parte dei partiti borghesi in Svizzera che all'estero.\nLa conclusione del contratto di fornitura di gas naturale \u00e8 stata criticata da Ronald Lauder, presidente del Congresso ebraico mondiale. Ha detto che il denaro permetterebbe a Teheran di costruire missili e uccidere cittadini israeliani. Sebbene la conclusione del contratto possa sembrare discutibile dal punto di vista dei diritti umani, da un punto di vista giuridico non lo \u00e8, perch\u00e9 le sanzioni ONU contro l'Iran non riguardano esplicitamente i prodotti petroliferi. Neanche questo era un trattato internazionale. Tuttavia, \u00e8 stata accusata di aver legittimato la loro fraternit\u00e0 per aver firmato il contratto in modo diplomatico.\nCalmy-Rey \u00e8 stata altres\u00ec criticata per essere stata troppo compiacente nei confronti di organizzazioni islamiche radicali come Hamas.\nVita privata.\nMicheline Calmy-Rey \u00e8 figlia di Charles e Adeline Rey; suo padre era un insegnante e un capo plotone. Ha due sorelle di nome Marie-Jos\u00e9 ed Eliane. Eliane Rey (* 1953) \u00e8 membro del PLR e dal 2002 al 2006 \u00e8 membro del governo della citt\u00e0 di Losanna.\nMicheline Calmy-Rey era sposata dal 1966 con Andr\u00e9 Calmy, che mor\u00ec nell'agosto 2015, poco prima del suo 75\u00ba compleanno. I due hanno avuto due figli, Rapha\u00ebl e Alexandra, oltre a tre nipoti. Calmy-Rey vive a Ginevra.\nDistinzioni.\n2011: Premio Diaspora per il suo ruolo nel riconoscimento dello stato del Kosovo\n2012: Medaglia d'Onore della Repubblica di Armenia\n2012: Doctor Honoris Causa dell'Universit\u00e0 Internazionale di Ginevra\n2014: Ordine dell'amicizia della Federazione Russa in riconoscimento del suo contributo per rafforzare l'amicizia e la cooperazione tra Russia e Svizzera\n2017: cittadino onorario di Viti, Kosovo\nUna targa in onore di Micheline Calmy-Rey \u00e8 stata collocata nell'agosto 2017 a Vitina, in Kosovo, in memoria del ruolo svolto dall'ex consigliera federale (responsabile del Dipartimento federale degli affari esteri nel 2003-2011) per l'indipendenza del paese acquisita nel 2008."}
{"id": "370065", "revid": "1718925", "url": "https://it.wikipedia.org/wiki?curid=370065", "title": "Liceo classico statale Giulio Cesare", "text": "Il Liceo classico statale Giulio Cesare \u00e8 un istituto di istruzione superiore italiano che si trova a Roma nel quartiere Trieste.\nStoria.\nIl liceo viene fondato il 1\u00ba ottobre 1933 col nome di \"Regio Liceo Ginnasio Giulio Cesare\", con sede centrale in Piazza Indipendenza, e una succursale in Via Cernaia. Primo Preside fu nominato Guido Rispoli, che nel dopoguerra andr\u00e0 a dirigere l'Ente per le biblioteche popolari e scolastiche italiane.\nIn seguito all'aumento della popolazione scolastica, venne edificata appositamente una nuova sede in Corso Trieste, inaugurata da Benito Mussolini e da Giuseppe Bottai, allora Ministro dell'educazione nazionale, il 28 ottobre 1936 con una cerimonia solenne. L'edificio costituiva, oltre che un esempio dell'architettura razionalista del novecento, anche il meglio dell'edilizia scolastica dell'epoca.\nL'anno successivo un regio decreto permetteva l'istituzione di una borsa di studio dedicata ad Eva Luisa Forni, mentre la cassa scolastica si trasformava in ente morale. Negli anni trenta, dato l'aumentare della popolazione studentesca, viene aperta anche una sede distaccata nel vicino quartiere di Monte Sacro, la quale oggi non \u00e8 pi\u00f9 attiva.\nDurante la Seconda guerra mondiale vari ex-alunni del Liceo caddero in battaglia; furono poste in ogni classe, sotto il Crocifisso, le loro fotografie, e alcuni di loro sono ancora oggi ricordati attraverso targhe esposte nell'Aula Magna dell'Istituto. Inoltre, il Liceo si distinse per la solidariet\u00e0 verso le Forze Combattenti, attraverso il soccorso ai soldati presso le stazioni ferroviarie di Tiburtina e di Termini e attraverso l'invio di somme di denaro, anche cospicue, destinate ai figli dei marinai caduti della nave da battaglia .\nDopo l'armistizio nel 1943, l'istituto fu prima occupato da un reparto della 10\u00aa Divisione fanteria \"Piave\", seguito poi dalle truppe tedesche -le quali saccheggiarono la Scuola, dagli arredi all'impianto di radiodiffusione- e, infine, dagli Alleati. Al termine del conflitto furono organizzati, ad opera del Ministero dell'Assistenza Postbellica, dei ricoveri di fortuna per i senzatetto presso le palestre.\nNel 1946 la Scuola, materialmente rimpicciolita dall'istituzione nello stesso edificio della Scuola Media Statale \"Luigi Settembrini\" -nata in seguito alla Riforma Bottai in sostituzione del Ginnasio Inferiore-, fu ampliata per sopperire alla carenza di spazi ad opera del Comune di Roma. Gli interventi realizzati, che alterarono fortemente la linearit\u00e0 architettonica originaria dell'edificio, portarono alla costruzione di nuove aule sopraelevate nel porticato del cortile centrale.\nIl 28 maggio del 1980, durante gli Anni di piombo, davanti al Liceo un commando terroristico appartenente ai Nuclei Armati Rivoluzionari (composto da Valerio Fioravanti, Giorgio Vale, Francesca Mambro, Luigi Ciavardini e Gilberto Cavallini) far\u00e0 un attentato che porter\u00e0 alla morte dell'Appuntato di Pubblica Sicurezza Francesco Evangelista, detto \"Serpico\", colpito da sette pallottole, e al ferimento del suo collega Giuseppe Manfreda, entrambi in servizio di pattuglia davanti alla Scuola con un altro collega.\nNel 1997 alcuni registi italiani hanno donato al Liceo un cineproiettore per permettere la visione delle pellicole nell'Aula Magna. Il cineforum vede la partecipazione alle proiezioni degli stessi registi e attori. Federico Moccia vi ha ambientato e girato diverse scene del suo film \"Scusa ma ti chiamo amore\", uscito nelle sale italiane nel 2008; nello stesso anno la giapponese NHK, la televisione di Stato del Giappone, durante le riprese per un documentario dedicato alla figura storica di Giulio Cesare, ne ha dedicato una parte al liceo romano.\nNel 2003 \u00e8 stata costituita l'Associazione degli Ex Alunni e dei Docenti del Liceo, avente sede presso l'Istituto, della quale fanno parte anche molti tra gli alunni celebri della Scuola.\nNel 2012, tramite una cerimonia alla presenza della Preside e del Ministro per la Cooperazione Internazionale e per l'Integrazione (con delega alle Politiche Giovanili) Andrea Riccardi, \u00e8 stata posta nel cortile principale del Liceo, vicino all'entrata dell'Istituto, una lapide in ricordo di Enrico e Luciana Finzi, fratelli vittime delle leggi razziali e studenti del Giulio Cesare, deportati ad Auschwitz il 16 ottobre del 1943 e mai pi\u00f9 ritornati.\nNel 2014 lo storico liceo compie 80 anni e per l'occasione il giornalista e regista Antonello Sarno decide di girare un documentario per raccontarne la storia. A produrlo sono Tilde Corsi e Tiziana Rocca e il titolo sar\u00e0 \"Giulio Cesare\", con sottotitolo \"dove Nietzsche e Marx si davano la mano\", in riferimento alla canzone del 1975 \"Compagno di scuola\" di Antonello Venditti. Nel documentario vi saranno le testimonianze di ex studenti famosi e non.\nL'edificio.\nL'ingresso \u00e8 composto da un alto porticato in stile razionalista, che anticipa l'accesso al primo grande cortile, con l'entrata pi\u00f9 grande di tutti i licei di Roma, al centro del quale si trova una statua bronzea di Giulio Cesare (Fonderia Lagan\u00e0 - Napoli), a cui il liceo \u00e8 dedicato, riproduzione della scultura posta di fronte al Foro di Cesare su via dei Fori Imperiali, che a sua volta riprende una statua con corazza acefala rinvenuta negli scavi del Foro di Traiano ed esposta nel Museo dei Fori Imperiali.\nLa costruzione \u00e8 organizzata in tre piani di altezza, un piano terra e un piano seminterrato. All'interno sono ospitati il \"Museo della scuola\" e il \"Musis\" (Museo della Scienza e dell'Informazione Scientifica, presente anche in altri istituti superiori romani). Inoltre si trovano laboratori di chimica, fisica, filosofia, informatica, inglese, letteratura italiana e due anfiteatri (di storia dell'arte e di biologia). L'edificio \u00e8 dotato anche di un'ampia Aula Magna, di due palestre e un cortiletto interno, con un campo da calcetto, tre da basket e due da pallavolo (integrati). Il Liceo \u00e8, nella totalit\u00e0 delle aule, attrezzato con supporti didattici multimediali (LIM e proiettori)."}
{"id": "370084", "revid": "287204", "url": "https://it.wikipedia.org/wiki?curid=370084", "title": "Concerto per pianoforte e orchestra n. 13 (Mozart)", "text": "Il concerto per pianoforte e orchestra n. 13 in Do maggiore K 415 (K6 387b) fa parte, con i concerti K 413 e K 414, delle opere scritte da Wolfgang Amadeus Mozart tra il 1782 e 1783 per una sottoscrizione.\nLa prima assoluta avvenne il 22 marzo 1783 nel Burgtheater di Vienna alla presenza dell'imperatore Giuseppe II d'Asburgo-Lorena.\nIn questo concerto \u00e8 palese il desiderio di aderire alla moda dei \"concerti militari\" che rimarranno in voga sino ai primi decenni dell'Ottocento e troveranno espressione ancora in compositori quali Ludwig van Beethoven e Carl Maria von Weber.\nIl carattere pomposo che caratterizza questo concerto trova gi\u00e0 riscontro oggettivo nell'organico in cui sono presenti trombe e timpani.\nLa struttura del brano, pur trattandosi di concerto per strumento solista, vede uno sbilanciamento della scrittura a favore dell'orchestra. L'esecuzione necessita di conseguenza di un solista in grado di far emergere la propria parte.\nNon ci troviamo di fronte ad uno scambio tra solista e orchestra ma \u00e8 invece quest'ultima che elabora temi ed idee mentre il pianoforte prende spunto dal disegno sinfonico e lo sviluppa ma senza apportare novit\u00e0.\nVa inoltre considerato che la cadenza presente nel primo movimento, laddove il solista esegue un assolo, \u00e8 stata inserita in un secondo momento e non trova ripetizione in altra parte del concerto. Il rapporto che si instaura tra solista e orchestra non \u00e8 n\u00e9 di antagonismo n\u00e9 di collaborazione ma piuttosto timbrico.\nL\"adagio\" inserito nel primo movimento ha un andamento malinconico e serve a bilanciare l'atmosfera disimpegnata.\nL\"andante\" non ha particolare caratteristiche formali e la cadenza trae spunto dalle precedenti fantasie che Mozart aveva gi\u00e0 composto per pianoforte.\nIl \"rond\u00f2-allegro\" che chiude il concerto espone un tema che solista e orchestra varieranno pi\u00f9 volte. Il brano termina con la ripetizione del tema iniziale del movimento che sar\u00e0 fatto svanire con un pianissimo per nulla canonico nei menzionati \"concerti militari\"."}
{"id": "370088", "revid": "17654", "url": "https://it.wikipedia.org/wiki?curid=370088", "title": "K 415", "text": ""}
{"id": "370130", "revid": "131358", "url": "https://it.wikipedia.org/wiki?curid=370130", "title": "Galatasaray", "text": ""}
{"id": "370133", "revid": "590", "url": "https://it.wikipedia.org/wiki?curid=370133", "title": "Operazione Mongoose", "text": "L'operazione Mongoose (\"operazione mangusta\"), conosciuta anche come The Cuban Project, fu un'operazione progettata dalla CIA e durata tra il 1961 e il 1975. Voluta dall'amministrazione della presidenza di Dwight D. Eisenhower nel marzo 1960 e autorizzata dalla presidenza di John F. Kennedy a fine novembre 1961, port\u00f2 alla realizzazione in 14 mesi di 5.780 azioni terroristiche e 716 sabotaggi a infrastrutture economiche cubane. Il suo obiettivo principale era quello di destabilizzare il governo comunista di Fidel Castro ma non ebbe successo, anzi, aument\u00f2 la sua popolarit\u00e0 a Cuba.\nOrigini.\nSotto il governo di Dwight Eisenhower, spie statunitensi erano state inviate sul suolo cubano col compito di valutare il ruolo di Castro all'interno del movimento comunista che si stava affermando nel paese dopo la caduta del governo dittatoriale di Fulgencio Batista. Le dichiarazioni politiche dell'allora primo ministro Fidel Castro, che non appoggiava l'ideologia comunista, ma non ne ostacolava neanche la crescita, persuasero il governo americano ad attuare, nel 1959 il \"Cuban Project\" al fine di sostituire il \"leader\" cubano e favorire la cancellazione del comunismo nel continente americano. Approvata nel 17 aprile 1960 dal presidente statunitense Dwight Eisenhower, l'operazione venne denominata \"A Program of Covert Action Against the Castro Regime\". Il programma era articolato in pi\u00f9 fasi, nelle quali s'intendeva:\nEbbe un finanziamento iniziale di 4,4 milioni di dollari, che si aggiunsero a spese minori sostenute per la propaganda, l'organizzazione militare e le azioni politiche. \nOperativamente, nel corso della sua attuazione, vennero realizzati dagli agenti governativi statunitensi numerosi sabotaggi, tra cui l'utilizzo delle penne contenenti LSD per rovinare le conferenze di Castro.\nEvoluzione.\nIl 21 novembre 1961, dopo il fallimento dell'Invasione della baia dei Porci, fu organizzato un nuovo comitato sotto il presidio del successivo presidente americano John Fitzgerald Kennedy, formato dal generale Lansdale, il direttore della CIA John McCone, Richard Goodwin, per attuare un nuovo piano contro il nuovo movimento cubano, denominato poi \"Mongoose Operation.\"\nLo scopo di questa nuova operazione era di far sembrare Cuba una minaccia per il mondo occidentale e quindi rendere poi giustificato un attacco militare, in quanto Cuba non era ancora membro del patto di Varsavia. Il \"Cuban Project\" ebbe un ruolo fondamentale nell'avvenimento della Crisi dei missili di Cuba del 1962. Le cause per cui l'operazione termin\u00f2 era il disaccordo tra le organizzazioni anti-castriste e i dipartimenti americani coinvolti e il numero di persone coinvolte non sufficiente, cio\u00e8 quasi 1500 persone, e che \"se il progetto fosse stato pi\u00f9 organizzato e controllato, non saremmo dipendenti dalle decisioni del presidente\" secondo il generale Pfeiffer. Una volta conclusa l'Operazione Mongoose, il presidente Kennedy cerc\u00f2, come dimostrano i documenti dell'Archivio di Sicurezza Nazionale americano, d'instaurare un legame pacifico tra le due nazioni. I documenti riportano che \"il problema di Cuba fu visto da una sola prospettiva\", anche se le operazioni precedenti contro Cuba indebolirono i rapporti.\nSabotaggi principali.\nPrima dell'Invasione nella Baia dei Porci, la Central Intelligence si rivolse, per l'assassinio del capo di stato, a Robert Maheu. Quest'ultimo, un ex dipendente della Centrale che lavorava come investigatore privato, aveva il ruolo il reclutatore di persone per attuare il compito designato, visto che gli USA ritenevano inopportuno il riconoscimento americano in queste azioni. Egli chiam\u00f2 John Roselli, una figura con contatti criminali a Las Vegas, per l'eliminazione di Castro, dietro compenso di 150,000$. L'azione prevedeva il reclutamento di persone per la consegna di pillole avvelenate per compiere l'assassinio. Il piano ripart\u00ec nel 1962, quando il mafioso Roselli discusse i movimenti successivi con William King Harvey. I cubani reclutati durante l'operazione richiesero un rifornimento d'armi oltre alle pillole, ma il piano non and\u00f2 a segno in quanto dopo di ci\u00f2 i cubani non parteciparono. Durante il governo di Eisenhower, da marzo ad agosto del 1960, la CIA mise in atto diversi complotti contro Castro tra cui, secondo il rapporto del loro ispettore generale del 1967, un piano per colpire lo studio di Castro con dello spray che emanava una sostanza chimica i cui sintomi sono simili alla LSD, ma rifiutato poich\u00e9 si trattava di materiale irreperibile, inoltre la \"Technical Services Division\" dichiar\u00f2 che impregnarono una scatola di sigari con una sostanza chimica non specificata prima del suo discorso per creare disorientamento durante le conferenze. Un altro tentativo di assassinio di Fidel Castro attraverso i sigari venne organizzato nel 1960, ma fu reso effettivo solo il 13 febbraio 1961, utilizzando il botulino. Secondo la Commissione Church un volontario cubano accett\u00f2 di unirsi alla CIA per raccogliere dati riguardanti il governo di Cuba e ammise di conoscere Ra\u00fal Castro, fratello di Fidel. Anche se non era nei piani della CIA l'uccidere Ra\u00fal, il quartier generale rispose che l'eliminazione dei \"leader\" comunisti era la priorit\u00e0 e la scelta delle azioni future riguardanti il fratello Ra\u00fal dipendevano dalla sua collaborazione, e nonostante il pagamento di 10.000 dollari e la promessa del college al figlio, il collaboratore cubano fall\u00ec nell'assassinio del \"leader\"."}
{"id": "370136", "revid": "339392", "url": "https://it.wikipedia.org/wiki?curid=370136", "title": "Unione del Sud Africa", "text": ""}
{"id": "370156", "revid": "1429175", "url": "https://it.wikipedia.org/wiki?curid=370156", "title": "Capalle", "text": "Capalle \u00e8 una frazione del comune italiano di Campi Bisenzio, nella citt\u00e0 metropolitana di Firenze, in Toscana.\nSituata nella zona nord del territorio comunale, \u00e8 attraversata dal fiume Bisenzio, che la divide nei due rioni tradizionali di \"\"Capalle Vecchio\" (il vecchio castello medievale) e della \"Colonna\" (dal nome di una colonna indicatoria dell'epoca granducale che si erge in zona).\nStoria.\nLa zona fu abitata fin dai tempi degli Etruschi, come testimoniano il ritrovamento di una colonna dell'epoca dei lucumoni e dei resti di un centro abitato in localit\u00e0 Gonfienti, al confine con il comune di Prato. Alcuni studiosi pensano che il sito possa corrispondere alla mai identificata citt\u00e0 di Camars.\nIl castello \u00e8 di origine medievale e conserva, oltre ad alcuni tratti delle mura, la chiesa parrocchiale dei Santi Quirico e Giulitta e l'ex Palazzo Vescovile (\"Il Palagio\"). In passato la parrocchia di Capalle si distingueva dalle altre del Vicariato di Campi Bisenzio per il suo status giuridico particolare, non essendo dipendente dalla Pieve di Santo Stefano a Campi ma Propositura dipendente direttamente dall'Arcivescovo (da qui il detto popolare \"Capalle fa da s\u00e9\"\", usato per rifiutare un aiuto non richiesto). Tra i parroci che qui vissero, va ricordato Sant'Antonino Pierozzi, futuro Arcivescovo di Firenze, che fu titolare intorno alla met\u00e0 del XV secolo.\nCapalle, un tempo localit\u00e0 a prevalente economia agricola (come testimoniano le numerose fattorie e coloniche presenti in zona), ha sub\u00ecto una trasformazione economica dal secondo dopoguerra quando, grazie alla vicinanza con Prato, vi sono state trasferite o impiantate molte aziende del ramo tessile.\nOggi Capalle \u00e8 la maggiore zona industriale del comune di Campi Bisenzio ed una delle pi\u00f9 importanti dell'area Firenze-Prato: oltre alle numerose ditte tessili e dell'abbigliamento, ve ne sono altre del ramo delle materie plastiche, alimentari, meccaniche, del mobile ecc. Nella zona sono presenti un grande stabilimento di componenti meccanici per automobili, uno dei maggiori centri commerciali d'Italia (I gigli) ed un grande cinema multisala.\nZona industriale.\nLa zona industriale, commerciale e artigianale denominata Capalle si trova a cavallo tra i comuni di Campi Bisenzio, Calenzano e Prato. Fu realizzata dal Consorzio ASI della provincia di Firenze."}
{"id": "370161", "revid": "21880", "url": "https://it.wikipedia.org/wiki?curid=370161", "title": "Hydrophyllaceae", "text": "Le Hydrophyllaceae (\"Hydrophyllaceae\" ) sono una famiglia dell'ordine delle Solanales. Comprende specie erbacee per lo pi\u00f9 originarie del Nuovo Mondo.\nLa classificazione APG IV ingloba questa famiglia nelle Boraginaceae.\nCollegamenti esterni.\n\"Hydrophyllaceae\" di Lorenzo Cecchi &amp; Federico Selvi - edito dalla Fondazione per la Flora Italiana con il supporto della Societ\u00e0 Botanica Italiana e il contributo della Fondazione Internazionale pro Herbario Mediterraneo"}
{"id": "370178", "revid": "46291", "url": "https://it.wikipedia.org/wiki?curid=370178", "title": "Nemophila", "text": "Nemophila \u00e8 un genere di piante angiosperme dicotiledoni che la classificazione tradizionale assegnava alla famiglia Hydrophyllaceae, mentre la moderna classificazione APG lo colloca tra le Boraginaceae.\nTassonomia.\nComprende le seguenti specie erbacee, originarie del Nord America:"}
{"id": "370186", "revid": "46291", "url": "https://it.wikipedia.org/wiki?curid=370186", "title": "Nemophila pedunculata", "text": "Nemophila pedunculata \u00e8 una pianta della famiglia delle Hydrophyllaceae (inglobata nelle Boraginacee dalla classificazione APG).\nDistribuzione e habitat.\nLa specie \u00e8 endemica del Messico (Baja California)."}
{"id": "370187", "revid": "2168879", "url": "https://it.wikipedia.org/wiki?curid=370187", "title": "Timonchio", "text": "Il Timonchio (\"Tim\u00f3ncio\" in nella parlata locale) \u00e8 un torrente che attraversa la provincia di Vicenza, scorrendo tra i comuni di Schio, Santorso, Isola Vicentina, Marano Vicentino, Malo, Villaverla e Caldogno.\nStoria.\nIl nome Timonchio potrebbe derivare da \"timunculus\", ma non \u00e8 certo.\nIdrografia.\nNasce tra il monte Summano e il monte Novegno sull'altopiano del Tretto e percorre la pianura tra Santorso e Marano Vicentino, dove si incontra con il torrente Leogra, molto pi\u00f9 grosso di portata e con notevoli quantit\u00e0 di detrito che riempi l'alveo ad ogni alluvione. A nord di Caldogno si aggiunge l'Igna, che proviene dalle colline delle Bregonze, alcune rogge che drenano i campi e alcune risorgive della zona soprastante, comprese alcune di Novoledo, molte usate una volta per il grande e ottocentesco acquedotto Vicenza-Padova, oggi pescante pi\u00f9 in profondit\u00e0. Poi si l'aggiunge il Bacchiglioncello, che non \u00e8 altro che l'unione di molte risorgive ulteriori, della zona a sud di Dueville. Cambia nome in Bacchiglione solo dopo questo punto, a Vivaro, nell'ansa a gomito. A Cresole quindi \u00e8 gi\u00e0 Bacchiglione, scendendo a nord della citt\u00e0 di Vicenza. Il Leogra \u00e8 il torrente che ha la stessa zona per quantit\u00e0 altissima di precipitazioni del Veneto, con il torrente Agno, scendendo le loro acque piovane dalle stesse montagne, sono in direzioni e pareti di scorrimento diverse.\n\u00c8 un torrente alluvionale e generalmente a secco nella sua parte alta, ma le sue piene possono essere disastrose, come nel novembre 1966 quando allag\u00f2 molti campi e abitazioni nei comuni di Caldogno e in altri nei quali passa e il 1\u00ba novembre 2010 quando ha rotto gli argini nel comune di Caldogno, provocando gravi danni. Il punto di rottura \u00e8 lo stesso. Questo \u00e8 provocato perch\u00e9 il letto del torrente non \u00e8 pulito. Attualmente (2013) nel suo corso medio, cio\u00e8 da dove si unisce il Leogra, c'\u00e8 mezzo milione di metri cubi di ghiaione, ghiaia, ghiaino e sabbie grossolane. L'attuale livello del letto del torrente \u00e8 pensile, con una media di circa 2,5 metri, rispetto al livello di 100 anni fa. Il punto della rotta del 2010 \u00e8 una curva, dove il Genio Civile aveva costruito 3 pennelli di deviazione delle acque, per non fare alzare troppo l'acqua a sud, solo che sono stati costruiti troppo alti e con un'inclinazione eccessiva, facendo cos\u00ec che la corrente venisse frenata con ulteriore deposito del materiale trasportato, con conseguente esondazione arginale di superficie, qualche decina di metri prima, cio\u00e8 sulla cotica erbosa superficiale, che dopo alcuni minuti \u00e8 stata erosa, aprendo la falla di alcune decine di metri, deviando la maggior parte del flusso, verso Cresole, con direzione chiesa, quella che doveva essere la zona golenale, gi\u00e0 disegnata dopo il 1966.\nUn convegno ha riportato che 5 su 6 rotture d'argine nel Veneto, del 2010-2013, sono state provocate dalle opere del Genio.\nDopo il campo sportivo, sommerso per ben 2 metri esatti (rimanevano fuori solo le traverse delle porte a 217), l'acqua finiva a riconvogliarsi davanti al ponte a contro la nuova lottizzazione, dove rimaneva annegato Giuseppe Spigolon, andato a mettere al sicuro le cose pi\u00f9 preziose del suo garage. La velocit\u00e0 d'innalzamento dell'acqua in quella zona \u00e8 stata molto veloce e quindi ha sorpreso \"Bepi\" all'interno, chiudendogli il basculante alle spalle. La protezione civile, mal organizzata per questo evento, per \"scarsit\u00e0 di materiale cerebrale umano\", non ha potuto far niente in merito. Colpevole \u00e8 la cementificazione che in provincia di Vicenza \u00e8 arrivata ad oltre il 40%, facendo s\u00ec che il picco di piena, al posto di essere diluito in 20 ore, sia stato di meno della met\u00e0. Quindi sono colpevoli, tutti i politicanti che hanno messo le firme per le cementificazioni. Colpevoli anche le direzioni dei consorzi di bonifica e la regione con i suoi addetti, in quanto non hanno fatto niente di niente per limitare un possibile disastro, da soli 2 giorni scarsi di pioggia.\nL'attuale alveo \u00e8 la sistemazione nuova, trovata costruendo argini nuovi in una zona bassa pi\u00f9 ad est, rispetto al vecchio alveo, venduto nel 1827, perch\u00e9 ormai troppo pieno di ghiaione e troppo pensile, quando in quell'anno ruppe verso Villaverla, inondandola. La ghiaia drenante che vi era sopra, era una bella occasione per farla diventare strada inallagabile e fuori dal fango, come invece erano tutte le strade di quei tempi, in periodi di pioggia. Ecco che ancor oggi, nella sua parte sommitale, \u00e8 strada comunale. A parte alcune zone che sono state asportate dai cavatori, la strada inizia da Case Ronzani, poi Grassure, poi Pomaroli, il centro di Capovilla, via Bozzi, via Spini, via C\u00e0 Alta, via Summano e poi per Vicenza con via S. Antonino.\nUna sua rotta ottocentesca \u00e8 ancora visibile da satellite nella sua curva pi\u00f9 ad est e pi\u00f9 bassa, dopo Ponte Marchese, con un ventaglio di conoide di ghiaia sul campo e 4 anse che si dirigono verso l'Astichello. Dopo quel punto dove fu la rotta si nota nei campi dopo altri 200\u00a0m una grande doppia ansa, con diverse altimetrie, pi\u00f9 corrispondenti al paleo Brenta che al paleo Astico, che l\u00ec vi passavano. Anche se il secondo potrebbe essere passato sopra al primo, riempiendolo. Il primo probabilmente attorno al periodo alluvionale del 1000 a.C., mentre il secondo dopo il 589, anno della grande alluvione, che devi\u00f2 il corso di tutti i fiumi veneti, e descritta sommariamente da Paolo Diacono, nel suo \"Historia Langobardorum\", scritto attorno ai primi anni del IX secolo, forse ad Aquisgrana, alla corte dell'imperatore Carlo Magno, ma traendo le informazioni dagli scritti del papa di quel tempo triste, sia economicamente, che politicamente, culminato con la pi\u00f9 grande alluvione che la storia ricordi."}
{"id": "370203", "revid": "1543377", "url": "https://it.wikipedia.org/wiki?curid=370203", "title": "The Scream (Siouxsie and the Banshees)", "text": "The Scream \u00e8 il primo album del gruppo musicale inglese Siouxsie and the Banshees, pubblicato il 13 novembre 1978.\n\u00c8 stato ampiamente acclamato dalla critica fin dall'uscita. \u00c8 anche stato un successo commerciale, raggiungendo il n\u00b0 12 della classifica britannica. L'album viene considerato una pietra miliare del post-punk. \"The Scream\" \u00e8 stato anche citato come un'influenza chiave su un certo numero di post-punk successivi e su altri rock alternativo, tra cui Joy Division, Steve Albini, The Jesus and Mary Chain, e Massive Attack.\nIl disco.\nContesto.\nAnche prima della pubblicazione dell'album, i Banshees si erano conquistati un discreto seguito grazie alle loro esibizioni dal vivo e ricevettero una grande copertura mediatica ma non erano in grado di assicurarsi un contratto discografico. Un fan intraprese una campagna di graffiti a Londra, verniciando i muri delle case discografiche pi\u00f9 importanti con le parole \"Sign the Banshees: do it now\". La Polydor, finalmente, li ingaggi\u00f2 a giugno.\nJohn McKay divent\u00f2 il chitarrista nel luglio 1977; lo storico musicale Clinton Heylin sostenne che l'assunzione di McKay insieme alla formazione dei Magazine e dei PiL tra l'agosto 1977 e il maggio 1978 ha segnato il \"vero punto di partenza per il post-punk inglese\". Diverse canzoni di \"The Scream\" erano gi\u00e0 state registrate da John Peel sulla BBC Radio 1: \"Metal Postcard\", \"Mirage\" e \"Nicotine Stain\" debuttarono nel novembre '77 e \"Overground\" e \"Carcass\" tre mesi dopo, nel febbraio '78.\nCopertina.\nL'idea della copertina \u00e8 stata di Siouxsie. Il fotografo Paul Wakefield e la band si sono riuniti per discutere il progetto: \"L'idea era quella di scattare immagini inquietanti e snervanti sott'acqua in una piscina - non si pu\u00f2 urlare sott'acqua. Volevo essere in grado di controllare completamente l'illuminazione, e cos\u00ec una piscina interna era l'unica opzione. Ho esaminato completamente poche piscine, ma quando ho visto questo piscina nell'YMCA nel centro di Londra, che aveva le piastrelle blu scure con l'illuminazione delle delimitazioni delle corsie blu invece dei normali colori invertiti, sapevo che era il luogo ideale. Ho voluto dargli un'inquietante sensazione subacquea notturna, e quest'ambiente era perfetto. Abbiamo usato delle luci di 1000K e 2000K intorno al bordo della piscina. Ho usato i bambini della scuola come modelli ed \u00e8 stato un bel successone.\"\nRegistrazione e pubblicazione.\n\"The Scream\" fu registrato in una settimana nell'agosto 1978 e mixato in tre. Mentre la band era in studio, usc\u00ec il loro primo singolo, \"Hong Kong Garden\" (non incluso nell'album di debutto), che raggiunse la Top 10 britannica, fermandosi al numero 7.\nL'album fu pubblicato il 13 novembre 1978. Fu un successo commerciale quasi immediato, raggiungendo la posizione n. 12 delle classifiche britanniche e fu accolto da critiche molto positive.\nIl 3 ottobre 2005 la Polydor pubblic\u00f2 una versione deluxe rimasterizzata dell'album su doppio CD: nel primo vi era l'album originale, nel secondo demo, rarit\u00e0 e registrazioni dal vivo. Un'edizione a singolo disco della ristampa \u00e8 stata pubblicata nel 2007.\nLascito.\nFin dalla pubblicazione, \"The Scream\" ha ricevuto una serie di riconoscimenti da parte della stampa musicale. \"NME\" l'ha classificato al n\u00b0 51 nella lista \"Writers All Time 100 Albums\" del 1985. La rivista \"Uncut\" l'ha piazzato al n\u00b0 43 nella classifica dei 100 migliori album d'esordio. \u00c8 stato citato nel libro \"1001 Albums You Must Hear Before You Die\".\n\"The Scream\" ha collocato il gruppo tra i pionieri del post-punk, come ha sostenuto il collega Robert Smith dei Cure:\n\"Quando \u00e8 uscito \"The Scream\", mi ricordo che era molto pi\u00f9 lento di quello che tutti pensavano. Era il precursore del suono dei Joy Division. Aveva proprio una sonorit\u00e0 potente\".\n\"The Scream\" ha avuto un forte impatto su altri musicisti. I Massive Attack hanno fatto una cover e campionato \"Metal Postcard (Mittageisen)\" sulla canzone \"Superpredators (Metal Postcard)\" del 1997 per la colonna sonora del film \"The Jackal\". Morrissey ha suonato \"Mirage\" durante la pausa prima di tutti i concerti del \"Kill Uncle\" tour del 1991. Il principale compositore di Morrissey, Boz Boorer, ha anche altamente considerato \"The Scream\", classificandolo secondo nei suoi \"Cinque album da portare sull'isola deserta\". La cantante leader dei Garbage Shirley Manson l'ha citato come uno dei suoi dischi preferiti di tutti i tempi. \"The Scream\" \u00e8 stato acclamato anche dal cantante dei Suede, Brett Anderson. I Faith No More hanno fatto una cover di \"Switch\" in concerto e citato questo primo album di Siouxsie and the Banshees come una delle loro influenze.\nControversie.\nAlcuni giornalisti come Julie Burchill hanno accusato la band di antisemitismo per aver usato la frase \"too many Jews for my liking\" (\"[ci sono] troppi ebrei per i miei gusti\") nel testo di \"Love in a Void\".\nTracce.\nVersione originale.\nTracce bonus rimasterizzazione CD 2006\nCD Edizione Deluxe (2005).\nCD 1\nCD 2\nCuriosit\u00e0.\nLa canzone \"Hong Kong Garden\" \u00e8 inclusa nella colonna sonora del film \"Marie Antoinette\" (2006) di Sofia Coppola."}
{"id": "370207", "revid": "125762444", "url": "https://it.wikipedia.org/wiki?curid=370207", "title": "Battaglia di Lissa", "text": "La battaglia di Lissa fu uno scontro navale nell'ambito della terza guerra d'indipendenza italiana e si svolse il 20 luglio 1866 sul mar Adriatico nelle vicinanze dell'isola omonima, tra la \"Kriegsmarine\", la Marina da Guerra dell'Impero austriaco e la Regia Marina del Regno d'Italia. Fu la prima grande battaglia navale tra navi a vapore corazzate e l'ultima nella quale furono eseguite deliberate manovre di speronamento.\nLa battaglia rientr\u00f2 nella guerra austro-prussiana, in quanto l'Italia all'epoca era alleata della Prussia a sua volta in guerra contro l'Impero austriaco. L'obiettivo principale italiano era quello di conquistare il Veneto sottraendolo all'Austria e scalzare l'egemonia navale austriaca nell'Adriatico.\nLe flotte erano composte da navi di legno a vela e vapore e navi corazzate anch'esse a vele e vapore. La flotta italiana, costituita da 12 corazzate e 17 vascelli lignei, superava la flotta austriaca, composta da 7 navi corazzate e 11 in legno. Una sola nave, l'italiana \"Affondatore\", aveva i cannoni montati in torri corazzate invece che lungo le fiancate (in bordata). Entrambe le marine mostravano un'impreparazione pi\u00f9 o meno marcata sul piano tecnico, ma in quella italiana, oltre alle deficienze tecniche, vi erano gravissimi problemi di coesione tra i comandanti e uno scarso addestramento degli equipaggi.\nAntefatto: la terza guerra d'indipendenza e la formazione dell'Armata d'Operazioni.\nIl giovane Regno d'Italia, allo scopo di conquistare gli ultimi territori della penisola ancora in mano all'Impero asburgico, aveva stretto un'alleanza militare con la Prussia di Bismarck, che mirava a riunificare gli Stati tedeschi in un'unica nazione sotto la propria \"leadership\", dichiarando guerra all'Austria il 20 giugno 1866. Il 24 giugno l'esercito austriaco sconfisse quello italiano a Custoza, ma il 3 luglio successivo gli austriaci subirono una devastante sconfitta a Sadowa da parte dei prussiani.\nNel frattempo aveva avuto luogo anche la mobilitazione della flotta. Il 3 maggio 1866 il generale Diego Angioletti, Ministro della Marina, aveva comunicato al contrammiraglio Giovanni Vacca, comandante la Squadra d'Evoluzione con base a Taranto, che il governo aveva decretato di costituire un'Armata d'Operazioni, ovvero una flotta da battaglia, articolata su tre squadre di cui una composta da navi corazzate (posta sotto il comando del comandante in capo della flotta, ruolo per cui era stato designato l'ammiraglio Carlo Pellion di Persano), una squadra sussidiaria composta da navi da guerra in legno (al cui comando sarebbe stato destinato il viceammiraglio Giovan Battista Albini) e una squadra d'assedio anch'essa composta da corazzate (al comando della quale sarebbe stato lo stesso Vacca). Le pirofregate corazzate \"Re d'Italia\", \"Principe di Carignano\", \"San Martino\", \"Regina Maria Pia\", la cannoniera corazzata \"Palestro\", la pirofregata ad elica \"Gaeta\" e la nave avviso \"Messaggiere\" si trovavano a Taranto, mentre le pirocorvette corazzate \"Formidabile\" e \"Terribile\", la pirocorvetta a ruote \"Ettore Fieramosca\" e la cannoniera ad elica \"Confienza\" erano ad Ancona. Altre unit\u00e0 si trovavano in varie basi italiane e diverse corazzate erano appena state consegnate dai cantieri di costruzione. A Taranto vi era solo una ridotta quantit\u00e0 di carbone, mentre ad Ancona ve n'era una scorta molto pi\u00f9 consistente.\nDopo la sua nomina, Persano era giunto ad Ancona il 16 maggio 1866 e si era presto reso conto della situazione di impreparazione della flotta: dal 18 al 23 maggio e poi ancora il 30 maggio aveva pi\u00f9 volte informato il ministro della Regia Marina Angioletti dell'impossibilit\u00e0 di approntare l'armata in tempi brevi, poi, non avendo ottenuto nulla, aveva cercato, dopo aver pensato ad eventuali dimissioni, di preparare la flotta nei limiti del possibile compiendo alcune manovre di squadra. Vacca collabor\u00f2 alla preparazione della flotta, mentre Albini, ostile a Persano, diede scarsa collaborazione. L'8 giugno 1866 l'ammiraglio Persano ricevette le prime disposizioni che ordinavano di neutralizzare la flotta austriaca, fare di Ancona la propria base di operazioni in Adriatico, e non attaccare Trieste e Venezia; non era chiaro chi avrebbe dovuto impartire gli ordini a Persano, se il generale Alfonso Lamarmora, Capo di Stato Maggiore Generale del Regno d'Italia interessato alle sole operazioni terrestri, oppure il ministro Angioletti. Il 20 giugno 1866, con l'insediamento del governo Ricasoli, Angioletti fu sostituito nel ruolo di Ministro della Marina da Agostino Depretis, che il giorno stesso ordin\u00f2 a Persano di spostarsi con la flotta da Taranto ad Ancona; lo stesso giorno anche Lamarmora si limit\u00f2 ad invitare l'ammiraglio ad entrare nell'Adriatico. Persano fece accendere le caldaie alle navi in grado di partire e ordin\u00f2 che \"Formidabile\" e \"Terribile\" lasciassero Ancona e si unissero al resto della flotta nell'Adriatico meridionale, in modo da rafforzare la squadra in mare. La formazione navale lasci\u00f2 Taranto nella mattinata del 21 giugno 1866, fu raggiunta da \"Formidabile\" e \"Terribile\" nelle acque di Manfredonia e arriv\u00f2 ad Ancona il pomeriggio del 25 giugno. Il trasferimento avvenne ad una velocit\u00e0 di cinque nodi per non sforzare troppo le macchine, anche se ci\u00f2 non elimin\u00f2 del tutto le avarie.\nDato che il porto di Ancona, sprovvisto di bacino di carenaggio, era in grado di ricevere poche unit\u00e0, il resto della flotta dovette ormeggiarsi a corpi morti preparati in rada, procedendo poi alle operazioni di carbonamento, ostacolato da incendi scoppiati sulla \"Re d'Italia\" e sulla \"Re di Portogallo\". Fu inoltre stabilito che molte unit\u00e0 in legno avrebbero ceduto parte dei propri cannoni alle corazzate, in modo da dotarle del maggior numero possibile di moderni cannoni a canna rigata da . Le unit\u00e0 corazzate \"Castelfidardo\", \"Regina Maria Pia\", \"Re d'Italia\", \"Re di Portogallo\", \"Principe di Carignano\", \"San Martino\" e \"Varese\" ricevettero rispettivamente 20, 16, 12, 12, 8, 8 e 4 cannoni a canna rigata. Solo quattro bocche da fuoco (consegnate a \"Castelfidardo\" e \"Varese\") provenivano dai depositi di Napoli, le rimanenti furono prelevate da altre unit\u00e0: la \"Principe di Carignano\" ricevette 16 cannoni da \"Formidabile\" e \"Terribile\" (otto da ciascuna unit\u00e0), mentre la \"San Martino\", avendo solo otto pezzi rigati da , li ricevette dalla pirofregata \"Duca di Genova\". Il 26 giugno 1866 Persano invi\u00f2 la veloce nave avviso a ruote \"Esploratore\" a pattugliare le acque antistanti Ancona.\nForze in campo.\nLa situazione della Regia Marina.\nLe navi.\nNegli anni successivi all'unit\u00e0 d'Italia e alla costituzione della Regia Marina era stato avviato un programma di costruzioni che avrebbe dotato la recentissima marina italiana di un buon nucleo di unit\u00e0 corazzate. Non essendo l'industria cantieristica italiana sufficientemente sviluppata, si ordinarono le nuove unit\u00e0 a cantieri navali stranieri. Seguendo la politica di Cavour, che prevedeva di allacciare rapporti economici con diverse nazioni, le unit\u00e0 erano state ordinate a cantieri di pi\u00f9 stati: il nucleo pi\u00f9 numeroso, di otto unit\u00e0 (4 pirofregate corazzate classe Regina Maria Pia, 2 pirocorvette corazzate classe Formidabile, 2 cannoniere corazzate classe Palestro), fu costruito nei cantieri Forges et Chantiers de la M\u00e9diterran\u00e9e di La Seyne-sur-Mer, in Francia; due pirofregate corazzate (classe Re d'Italia) nei cantieri statunitensi William H. Webb di New York; e l'ariete corazzato \"Affondatore\" nei cantieri Millwall Iron Work and Shipbulding Company di Londra. Una sola unit\u00e0, la pirofregata corazzata \"Principe di Carignano\", era stata progettata e costruita nel cantiere della Foce a Genova.\nIl risultato di tale decisione era un gruppo di unit\u00e0 eterogenee, non poche delle quali afflitte da difetti di varia origine. Le pirocorvette corazzate di costruzione francese \"Formidabile\" e \"Terribile\", progettate come batterie corazzate semoventi (e pertanto concepite per operare in acque costiere e non contro altre navi), erano state trasformate in pirocorvette a costruzione in corso e consegnate con un anno di ritardo, risultando cos\u00ec di scadenti qualit\u00e0 nautiche (secondo gli ufficiali che vi prestarono servizio le unit\u00e0 faticavano a mantenere il posto in formazione a meno di non trovarsi in condizioni meteomarine ideali), oltre che dotate di scarsa corazzatura. Le pirofregate corazzate \"Re d'Italia\" e \"Re di Portogallo\" erano dotate di potenti e moderne artiglierie a canna rigata, ma avevano gravi punti deboli nella mancanza di protezione del timone, nella corazzatura che proteggeva solo in parte l'opera viva (difetti che si rivelarono poi fatali a Lissa per la \"Re d'Italia\"), e nell'apparato motore, che in meno di due anni (dal 1864 al 1866) si deterior\u00f2 al punto da causare la riduzione della velocit\u00e0 massima da 12 a 8-9 nodi. Dopo la sua consegna alla Regia Marina, infatti, la \"Re d'Italia\", costruita negli USA, era rimasta in cantiere per altri quindici mesi per lavori alle caldaie, ed era inoltre risultato che era stata costruita con legno di cattiva qualit\u00e0, ma la cosa era stata rilevata troppo tardi per rifiutarne la consegna dal cantiere statunitense.\nLe due unit\u00e0 della classe Palestro, \"Palestro\" e \"Varese,\" erano dotate di corazzatura ma, essendo cannoniere, avevano armamento e velocit\u00e0 troppo contenuti (la \"Varese\" sviluppava solo 6 nodi, contro i 10 previsti dal progetto) per poter essere impiegate in operazioni di squadra. Solo la parte centrale dello scafo, circa un quarto della sua lunghezza totale, era corazzata, e proiettili e polvere da sparo erano trasportati dai depositi al ponte di batteria attraverso zone della nave prive di protezione. La \"Principe di Carignano\" risentiva del fatto di essere stata progettata e impostata come pirofregata ad elica in legno, per poi essere trasformata in unit\u00e0 corazzata con l'applicazione di piastre di ferro durante la costruzione. Le quattro pirofregate corazzate della classe Regina Maria Pia erano invece unit\u00e0 di discrete caratteristiche, sostanzialmente alla pari con le unit\u00e0 austroungariche, anche se non esenti da problemi: l\"Ancona\", ad esempio, sviluppava una velocit\u00e0 massima di 12,5 nodi invece dei 13,5 di progetto. In sostanza, la mancanza di velocit\u00e0 di molte unit\u00e0 italiane limitava la capacit\u00e0 di reazione in combattimento da parte della squadra, anche perch\u00e9 le unit\u00e0 erano ripartite in divisioni non omogenee per velocit\u00e0 e potenza di fuoco, e questo avrebbe potuto essere ovviato solo con una strettissima disciplina nella manovra, sia nel mantenere la formazione di battaglia, sia nel reagire a mosse avversarie che non fossero un semplice defilamento di bordo.\nL\"Affondatore\" era una nave molto avveniristica per i suoi tempi, avendo come armamento, invece di 20-30 cannoni disposti in batteria sulle fiancate, due soli cannoni da , di notevole calibro per l'epoca, collocati in due torrette girevoli, una a prua l'altra a poppa. Dopo la consegna, avvenuta con enorme ritardo rispetto ai tempi previsti, l\"Affondatore\" aveva tuttavia posto in evidenza vari problemi: l'apparato motore si era rivelato inadeguato a raggiungere la velocit\u00e0 massima di progetto di 12 nodi, e l'eccessiva lunghezza della nave (93,80 metri fuori tutto) rallentava la virata di bordo, facendole compiere un giro troppo ampio; il baricentro, inoltre, risultava troppo elevato, specie quando vi erano a bordo quantit\u00e0 ridotte di carbone e munizioni, e la disposizione delle feritoie della plancia corazzata impediva di avere una visione panoramica della zona circostante (tale difetto pes\u00f2 nel mancato speronamento, durante la battaglia di Lissa, del pirovascello austriaco \"Kaiser\").\nUfficiali ed equipaggi.\nAltri problemi derivavano dalla composizione e dalla preparazione di stati maggiori ed equipaggi. Essi provenivano dall'unificazione di marine differenti (principalmente la Marina del Regno di Sardegna e la Real Marina del Regno delle Due Sicilie, nonch\u00e9, in misura molto minore, la Marina Granducale di Toscana e la Marina Pontificia), nel cui ambito erano stati privilegiati soprattutto gli ufficiali sardo-piemontesi, cosa che provoc\u00f2 il risentimento degli ufficiali di altra provenienza in conventicole regionali e alcune rivalit\u00e0 tra di loro. Altre divisioni erano di natura linguistica, essendo ancora molto in uso i dialetti regionali. Un ulteriore conflitto era in atto tra la fazione \u00abmodernista\u00bb e quella \u00abtradizionalista\u00bb (nel 1862 il Ministro della Marina, generale Luigi Federico Menabrea, aveva pianificato la costruzione di 12 pirovascelli e di 12 tra pirofregate e pirocorvette, tutte in legno, ma tale programma era stato bloccato da Carlo Pellion di Persano, suo successore fino al dicembre 1862). Inoltre, il conte di Cavour, paventando la diffusione di idee ritenute eccessivamente democratiche, aveva annullato le promozioni conferite da Garibaldi (ed appoggiate da Persano) ad ufficiali che avevano aderito alla causa unitaria non per interesse personale (una parte degli ufficiali borbonici, nonch\u00e9 altri provenienti dalla disciolta Marina veneta costituitasi nel 1848), promettendo invece promozioni ad altri ufficiali di provenienza borbonica (tra di essi il contrammiraglio Giovanni Vacca), che avevano intuito che i garibaldini non sarebbero stati ben visti sul piano politico. Diversi ufficiali, anche di grado elevato, erano valutati non idonei al comando di moderne unit\u00e0 corazzate, e, a causa della rapida evoluzione degli apparati motori e delle artiglierie, gran parte del personale, specie tra i macchinisti ed i cannonieri, non aveva una sufficiente preparazione tecnica. In particolare, in seguito alla chiusura della scuola d'ingegneri meccanici di Pietrarsa, la Regia Marina dovette ingaggiare del personale esterno per il funzionamento delle macchine delle proprie unit\u00e0. La carenza di ufficiali costrinse a richiamare in servizio ufficiali ormai a riposo e a promuovere d'ufficio al grado di guardiamarina 87 allievi dell'Accademia Navale.\nTali problemi, sulle corazzate di recente costruzione, erano amplificati dalla recente consegna: in particolare, il 30 maggio 1866 Persano, dopo aver preso coscienza della situazione della flotta italiana di stanza a Taranto, aveva rilevato che le pirofregate corazzate \"Castelfidardo\" e \"Ancona\" avevano solo un terzo dei sottufficiali previsti, e un solo cannoniere su 160 (la situazione non migliorava comunque di molto sulle unit\u00e0 in legno: la pirofregata \"Maria Adelaide\" disponeva di 9 cannonieri su 64 previsti); inoltre, il personale di macchina delle navi \"Palestro\", \"Varese\" e \"Ancona\" (le unit\u00e0 erano ancora nel periodo di garanzia) era costituito da macchinisti francesi del cantiere di costruzione e questi non erano disponibili ad essere coinvolti in operazioni belliche tra potenze straniere. Alcuni giorni prima Persano, passato ad altro incarico, aveva comunicato al Ministro della Marina, generale Diego Angioletti, che la flotta avrebbe necessitato di almeno tre mesi prima di essere considerata in condizioni accettabili di partecipare ad una battaglia, ma il ministro aveva replicato riferendo che anche il Regio Esercito aveva i suoi problemi, e successivamente l'ammiraglio valut\u00f2 anche l'ipotesi di dimettersi, venendo per\u00f2 dissuaso dal principe di Carignano. Due unit\u00e0 in legno, la pirofregata \"Vittorio Emanuele\" e la pirocorvetta \"San Giovanni\", risultarono completamente sprovviste di macchinisti, tanto da potersi trasferire da Taranto ad Ancona solo tre giorni dopo il resto della squadra. Ulteriori problemi si manifestarono dopo il trasferimento della flotta ad Ancona, avvenuto tra il 21 e il 25 giugno: sulla \"Re d'Italia\" e sulla \"Re di Portogallo\" si verificarono incendi provocati dalla polvere di carbone rimasta dalla precedente traversata oceanica dagli Stati Uniti, tanto che sulla \"Re di Portogallo\", per circoscrivere le fiamme, fu necessario svuotare una stiva carbonaia, provocando un considerevole sbandamento. In occasione della prima uscita in mare contro il nemico, verificatasi il 27 giugno 1866 in seguito ad una ricognizione in forze della flotta austriaca, i macchinisti francesi imbarcati sulla \"Palestro\" e sulla \"Varese\" abbandonarono le due unit\u00e0, dovendo essere sostituiti da personale della nave ospedale \"Washington\", mentre sull\"Ancona\" si verific\u00f2 la defezione del primo macchinista e di tre secondi meccanici, mentre un quarto meccanico rimase a bordo solo con la promessa del dono di un anello di brillanti da parte del comandante dell'unit\u00e0. Nel giugno del 1866 diciotto macchinisti dovettero essere arruolati dalla Regia Marina in Francia.\nDifficili rapporti vi erano infine tra i comandi superiori. Il generale Diego Angioletti, Ministro della Marina (poi sostituito in tale carica poco prima della battaglia navale di Lissa da Agostino Depretis), non era in buoni rapporti con l'ammiraglio Persano a causa delle critiche che questi gli aveva mosso quale senatore, e Angioletti per ripicca aveva assegnato a Persano, come capo di stato maggiore, il capitano di vascello Edoardo D'Amico, molto vicino al conterraneo Vacca, anche lui in pessimi rapporti con Persano tanto da comunicare con questi per interposta persona. Persano avrebbe invece voluto per quel ruolo il capitano di fregata Amilcare Anguissola. Malgrado l'incidente verificatosi nel 1853, quando la pirofregata \"Governolo\" al comando dello stesso Persano e con a bordo il Re, si incagli\u00f2 al largo della Maddalena, Vittorio Emanuele II non fece mancare il suo appoggio all'ammiraglio, lo chiam\u00f2 nel 1855 come suo aiutante di campo onorario; l'anno dopo lo nomin\u00f2, per particolari benemerenze ufficiale dell\u2019Ordine dei Ss. Maurizio e Lazzaro. Entrambi i sottoposti di Persano, il viceammiraglio Giovan Battista Albini e il contrammiraglio Giovanni Vacca erano ostili sia al loro superiore, sia tra di loro, avendo entrambi desiderato il comando della flotta. Albini, in particolare, si riteneva superiore sia a Persano, sia a Vacca, era contrario all'intera operazione contro Lissa e anche alle corazzate (pur essendosi al contempo reso rancoroso dal fatto che un ufficiale di grado inferiore, Vacca, avesse ottenuto al posto suo il comando di una squadra di tali unit\u00e0, da lui richiesto), sulle quali volle poi, a Lissa, far ricadere tutto il peso della battaglia, cui non partecip\u00f2. Vacca, anche lui non in buoni rapporti con Persano, era risentito per essere stato privato del comando della Squadra d'Evoluzione, con la sua incorporazione nell'Armata d'Operazioni. Nessuno degli ammiragli aveva mai partecipato ad una battaglia navale: Persano e Albini avevano preso parte unicamente agli assedi di Ancona e Gaeta, operazioni non paragonabili ad uno scontro in mare aperto tra squadre da battaglia, Vacca non aveva preso parte nemmeno ad operazioni di tale genere.\nLa situazione austriaca.\nLa \u00f6sterreichische Kriegsmarine era inferiore dal punto di vista numerico e del tonnellaggio complessivo, ma aveva un eccellente amalgama degli equipaggi, e il fulcro della squadra corazzata da battaglia erano le due nuovissime unit\u00e0 della classe Erzherzog Ferdinand Max, l'omonima nave e la SMS \"Habsburg\": queste fregate corazzate da 5.130 tonnellate di dislocamento erano state varate tra il 1865 e il 1866, lo stesso anno della battaglia; il loro armamento era leggermente differente, ma i pezzi singoli ad avancarica (16 o per altre fonti 18 sulla \"Ferdinand Max\", 18 sulla \"Habsburg\") della batteria principale, a canna liscia di tipo Armstrong da con palla da 48 libbre, consentivano una bordata da 384 libbre. La \"Ferdinand Max\" doveva essere dotata di due pezzi rigati da 8\" (), prodotti dalla prussiana Krupp, ma l'embargo conseguente all'innalzarsi della tensione tra Austria e Prussia ne aveva bloccato la consegna; la nave stessa era incompleta dal punto di vista della corazzatura e lo stesso Tegetthoff durante l'approntamento aveva fatto montare in cantiere la corazzatura solo sulla parte anteriore dello scafo, oltre a fare aggiungere un piccolo ponte davanti al fumaiolo dal quale dirigere le operazioni di speronamento; l'ammiraglio riteneva che, mancando dei pezzi pesanti da 8\", l'arma principale della sua nave pi\u00f9 efficace sarebbe stato lo sperone. Inoltre la \"Ferdinand Max\" era stata scelta come nave ammiraglia al posto della fregata di legno \"Schwarzenberg\", tanto preferita da Tegetthof, perch\u00e9 altrimenti il suo equipaggio avrebbe potuto non avere la dovuta fiducia nel mezzo a causa della sua incompletezza, cos\u00ec la presenza dell'ammiraglio a bordo doveva rassicurare tutto il personale a bordo. Molta cura e attenzione vennero poste durante le poche settimane che precedettero la battaglia nell'addestramento al tiro, nella manovra e nelle tattiche di combattimento da applicare da parte dei comandanti; Tegetthoff venne pi\u00f9 volte sentito ripetere \"una volta in battaglia, speronate qualunque cosa pitturata di grigio\" facendo riferimento alla colorazione standard delle navi italiane, che si distinguevano dalle navi austriache dipinte di nero.\nLe due pirocorvette corazzate della classe Kaiser Max portavano la stessa batteria principale da 16 cannoni da 48 libbre della \"Ferdinand Max\" oltre a 15 pezzi ad anima rigata da 24 libbre, mentre l'altra coppia di corvette, varata nel 1861, aveva 10 pezzi da e 48 libbre ad avancarica, oltre a 18 pezzi da ad avancarica con palla da 24 libbre.\nIl comandante, Wilhelm von Tegetthoff, era stimato e rispettato dai suoi sottoposti e dal suo stato maggiore, e la squadra era in linea di massima con equipaggi al completo; a differenza delle sue controparti italiane lo stesso Tegetthoff, inoltre, poteva vantare una certa esperienza bellica, avendo comandato la squadra austriaca durante la battaglia di Helgoland nel maggio 1864 contro la Danimarca.\nLe artiglierie.\nLa Marina italiana aveva cannoni sia rigati sia ad anima liscia, tutti ad avancarica. Ad anima liscia erano i cannoni da 80 libbre (nella Marina Italiana 1 libbra era pari a ,) () e da 40 libbre (), i cannoni obice da () e un cannone Dahlgren da XI pollici (). I cannoni ad anima rigata erano tutti da 40 libbre () di due tipi, uno normale e uno cerchiato per permettere l'utilizzo di cariche di lancio maggiorate. Erano in corso di approvvigionamento quattro cannoni Armstrong rigati da 300 libbre () ad avancarica, due montati sull\"Affondatore\" e due montati sulla \"Re di Portogallo\", dove per\u00f2 non potevano essere usati al meglio in quanto i portelli della nave erano dimensionati per pezzi di dimensioni minori. Oltre a questi erano in approvvigionamento sei pezzi da 150 libbre (), che arrivarono ad Ancona solo il 6 luglio e furono destinati due alla \"Re d'Italia,\" due alla \"Palestro\" e due alla \"Varese\"; in entrambe queste cannoniere i nuovi pezzi ebbero limitazioni simili a quelle dei cannoni da 300 libbre sulla \"Re del Portogallo\". Allo scoppio della guerra i cannoni rigati e cerchiati erano installati sulle unit\u00e0 di legno, quindi, per evidenti motivazioni tattiche, furono trasferiti alle corazzate, che cedettero alcuni cannoni normali da 40 libbre; questa operazione era ancora in corso il 27 giugno 1866. Gli equipaggi mancavano totalmente di addestramento alle nuove artiglierie, in quanto nel breve tempo fra l'installazione delle nuove armi e la battaglia non ci fu tempo per effettuare istruzioni di tiro con il nuovo armamento.\nIl munizionamento italiano era a palle in ferro e palle in acciaio (piene) e a granate. Le palle d'acciaio, pi\u00f9 pesanti e penetranti di quelle in ferro, erano state distribuite solo all'inizio delle ostilit\u00e0 con la raccomandazione di limitare il loro uso.\nL'efficacia dei pezzi italiani contro le corazzature austriache limitava la distanza di ingaggio per i pezzi da 80 libbre a 200 m utilizzando le palle d'acciaio, mentre i pezzi rigati da 40 libbre potevano perforare nelle stese condizioni solo le corazzature di spessore minimo (). I cannoni lisci da 40 libbre e gli obici erano inutili contro le corazze, ma erano efficaci contro le unit\u00e0 in legno e contro le parti non protette delle navi corazzate, cos\u00ec come i cannoni di calibro maggiore quando usavano palle in ferro o granate.\nL'armamento della squadra austriaca era confrontabile con quello italiano, quasi tutti i cannoni erano ad avancarica, alcuni dei quali ad anima rigata, ma la maggior parte ad anima liscia. Gli austriaci avevano ordinato alcuni moderni pezzi Krupp da 300 libbre. Nella Marina Austriaca 1 libbra era pari a , vedi , per armare le corazzate \"Ferdinand Max\" e \"Habsburg\", che per\u00f2, dato lo stato di guerra con la Prussia, non erano stati consegnati. I cannoni rigati erano pezzi a retrocarica Wahrendorff da 24 libbre (), totalmente inefficaci contro le corazze delle navi italiane; in genere erano montati su perni girevoli sui ponti di alcune navi, ma non in batteria. Oltre a questi cannoni, erano utilizzati cannoni tipo Paixhans, da 60 libbre (), in grado di sparare munizioni esplosive a tiro teso e cannoni da 48 libbre () e da 30 libbre (), tutti ad anima liscia.\nSul munizionamento austriaco si hanno solo dichiarazioni slegate da parte di membri degli equipaggi che parlavano dell'imbarco, pochi giorni prima della battaglia, di proiettili di acciaio sulla corazzata \"Drache\" e sulla corvetta \"Novara\".\nLe prime operazioni in Adriatico.\nIl 24 giugno 1866 il contrammiraglio Wilhelm von Tegetthoff, comandante della squadra navale austriaca, aveva chiesto all'arciduca Alberto d'Asburgo-Teschen, comandante delle forze austriache impiegate sul fronte italiano, il permesso di compiere una puntata offensiva sulla sponda italiana dell'Adriatico per verificare l'effettiva presenza delle forze navali italiane, dato che pochi giorni prima il piroscafo avviso \"Stadion\", inviato al largo di Ancona, non aveva trovato alcuna nave. Avuta nel pomeriggio del 26 giugno risposta positiva da parte dell'arciduca Alberto, dopo essersi rapidamente consultato con i suoi sottoposti, Tegetthoff salp\u00f2 immediatamente al comando di una squadra composta dalla pirofregata corazzata \"Erzherzog Ferdinand Max\", dalle pirocorvette corazzate \"Prinz Eugen\", \"Kaiser Max\", \"Don Juan de Austria\", \"Drache\" e \"Salamander\", dalla pirofregata in legno ad elica \"Schwarzenberg\", dalle pirocannoniere ad elica \"Hum\", \"Streiter\", \"Reka\" e \"Velebit\" e dalle navi-avviso a ruote \"Stadion\" e \"Kaiserin Elizabeth\". Quest'ultima procedeva in testa alla formazione ripartita su due file.\nTra le quattro e le cinque del mattino del 27 giugno 1866, l\"Esploratore\", che pattugliava le acque antistanti Ancona, avvist\u00f2 fumo, al traverso, verso nord/nord-ovest, dove poco dopo fu in vista della formazione austriaca. Dato che vi era l'errata notizia che in Adriatico si trovassero in quel momento anche una squadra navale francese e una britannica (ambedue neutrali), il capitano di fregata Paolo Orengo, comandante dell\"Esploratore\", decise di issare la bandiera italiana e avvicinarsi alla formazione sconosciuta per verificarne l'identit\u00e0. Giunto nelle vicinanze della \"Kaiserin Elizabeth\", la nave-avviso italiana venne da questa bersagliata: l'unit\u00e0 austriaca, infatti, iss\u00f2 a sua volta la propria bandiera e tir\u00f2 una bordata contro la nave italiana, ritenendo di aver messo a segno un colpo su una ruota a pale dell\"Esploratore\", mentre da fonti italiane sembra che la nave non abbia riportato alcun danno). Dopo aver risposto al fuoco, l\"Esploratore\" diresse a tutta forza su Ancona per informare l'ammiraglio Persano.\nGiunto in vista della base, l'avviso segnal\u00f2 che \u00abil nemico dirige su Ancona\u00bb, poi si port\u00f2 accanto alla \"Re d'Italia\", ammiraglia di Persano, a bordo della quale si trasfer\u00ec il comandante Orengo per fare rapporto al comandante in capo. Persano dispose la partenza di tutte le corazzate in grado di prendere il mare, ma problemi di varia natura immobilizzavano l\"Ancona\" (il cui apparato motore era stato smontato ed era in corso di riparazione), la \"Principe di Carignano\", la \"Formidabile\", la \"Terribile\" (le ultime due stavano trasferendo alcuni cannoni rigati sulla prima, ricevendone in cambio altrettanti pezzi a canna liscia), la \"Re d'Italia\", la \"Re di Portogallo\" (ambedue afflitte da incendi nelle stive carbonaie), la \"Palestro\" e la \"Varese\" (a causa della diserzione dei macchinisti francesi). Quindi solo la \"Regina Maria Pia\", la \"Castelfidardo\" e la \"San Martino\" poterono immediatamente mollare gli ormeggi, seguite poco dopo dalla \"Principe di Carignano\", che era tuttavia sprovvista dei cannoni in batteria. L'ammiraglio Persano, dato che la \"Re d'Italia\", era bloccata dagli incendi, dovette trasbordare insieme allo stato maggiore sull\u2019\"Esploratore\". L'avviso defil\u00f2 quindi lungo la fila delle corazzate, mentre il capitano di vascello D'Amico indicava ad ogni unit\u00e0, mediante il megafono, la posizione che avrebbero dovuto assumere nella formazione. A tale formazione poterono poi aggiungersi alla spicciolata anche l\"Ancona\", la \"Formidabile\", la \"Terribile\", la \"Palestro\" e la \"Varese\".\nVerso le 6:30 le due formazioni giunsero in vista e la \"Regina Maria Pia\", in testa alla formazione italiana, si ritrov\u00f2 ad avere a tiro la \"Kaiserin Elizabeth\" che Tegetthoff aveva inviato in avanscoperta. La corazzata italiana, per\u00f2, non apr\u00ec il fuoco su ordine di Persano, che temeva che la nave potesse ritrovarsi a scontrarsi da sola con l'intera flotta austriaca.\nEssendo sfumata la sorpresa, il contrammiraglio Tegetthoff decise di non dare battaglia e si ritir\u00f2: Persano si trasfer\u00ec sulla \"Principe di Carignano\", dove tenne rapporto insieme a Vacca, D'Amico, al capitano di vascello Corrado Jauch (comandante della nave) e al capitano di fregata Tommaso Bucchia (capo di stato maggiore di Vacca), decidendo alla fine di non inseguire le navi nemiche, viste le precarie condizioni della squadra italiana, che rientr\u00f2 quindi integra ad Ancona. Il ministro Depretis ritenne quella di Persano una scelta corretta, e fu soddisfatto che la squadra italiana, data la pessima situazione in cui versava, fosse riuscita a prendere il mare in breve tempo. Diversi ufficiali, invece, iniziarono a considerare Persano un pavido.\nQuesti, nel frattempo, nell'eventualit\u00e0 di una nuova puntata nemica, aveva dislocato al largo di Ancona cinque delle corazzate pi\u00f9 veloci, al comando di Vacca, in funzione di sorveglianza e aveva proseguito ad effettuare manovre di squadra senza per\u00f2 compiere esercitazioni di tiro. Il 4 luglio 1866 Depretis comunic\u00f2 a Persano che la flotta avrebbe dovuto mantenere un atteggiamento difensivo, impegnandosi in combattimento unicamente se la vittoria fosse stata certa, ma l'indomani, contrariamente a quanto dichiarato, il ministro chiese all'ammiraglio quale fosse la situazione della flotta e quando questa sarebbe potuta partire.\nIl brusco cambiamento d'opinione del Depretis era dettato dalle conseguenze della vittoria prussiana di Sadowa: l'imperatore austriaco aveva proposto al Regno d'Italia di cedere il Veneto a Napoleone III, che lo avrebbe poi a sua volta ceduto all'Italia, ma, dopo intense discussioni, il governo italiano aveva deciso di rifiutare, volendo conquistare il Veneto con le proprie forze. Si era perci\u00f2 iniziato a spingere verso un atteggiamento pi\u00f9 aggressivo da parte delle forze armate italiane, e in particolare della Regia Marina: infatti, nella serata del 6 luglio 1866 un ufficiale del Ministero della Marina recapit\u00f2 a Persano l'ordine d'operazioni, firmato il 5 luglio da Depretis. Tali disposizioni ordinavano che la flotta italiana attaccasse quella austriaca in modo da ottenere il controllo dell'Adriatico. In particolare, l'Armata d'Operazioni di Persano, qualora la flotta nemica si fosse divisa tra pi\u00f9 basi (Trieste, Pola, Fiume, Lussino, Zara e Castel di Cattaro), si sarebbe dovuta a sua volta dividere in pi\u00f9 formazioni che avrebbero dovuto operare il blocco navale di tali porti, rimanendo comunque in contatto in modo da evitare che, se pi\u00f9 gruppi di navi austriache si fossero uniti, un singolo gruppo italiano non venisse sopraffatto. Gli ordini prevedevano inoltre la conquista di Cherso e la distruzione dello scalo ferroviario di Aurisina in modo da interrompere le linee ferroviarie che univano Venezia, Trieste e Vienna. Tali ordini non erano per\u00f2 esenti da contraddizioni: lo svolgimento di operazioni come gli attacchi a Cherso e Aurisina avrebbe disperso la flotta, impedendo uno scontro con forze navali nemiche, le quali peraltro avrebbero potuto evitare il blocco italiano partendo nottetempo.\nPersano fece notare tali problemi a Depretis, ma alla fine l'ammiraglio acconsent\u00ec a salpare, lasciando Ancona l'8 luglio 1866 con la flotta quasi al completo (con l'eccezione di alcune unit\u00e0 minori, rimaste in porto). L'avviso a ruote \"Sirena\" venne al contempo inviato ad una ventina di miglia da Ancona, in direzione di Porto San Giorgio (Prilovo) di Lissa, per comunicare l'eventuale uscita in mare delle unit\u00e0 austriache. Persano dava per scontato che Tegetthoff sarebbe stato informato dallo spionaggio austriaco della partenza della flotta italiana da Ancona, e pertanto sarebbe uscito da Pola con la propria flotta; raggiunta Ancona all'alba del 9 luglio, l'avrebbe trovata sguarnita (la flotta italiana si sarebbe infatti trovata a circa 40 miglia al largo, non visibile) e avrebbe pertanto proseguito nel mancato attacco gi\u00e0 tentato il 27 giugno. In quel momento le navi di Persano sarebbero tornate ad Ancona, intrappolando quelle austriache tra la costa e la flotta italiana. Tale piano, tuttavia, non ebbe modo di avverarsi perch\u00e9 Tegetthoff rimase in porto (pur essendo stato informato, il 10 luglio, della presenza di navi italiane a 25 miglia da Lissa e al largo dell'Isola Grossa), e Persano, dopo aver incrociato in Adriatico dall'8 al 12 luglio, procedendo da nord verso sud ed evitando di avvicinarsi alla costa dalmata, rientr\u00f2 ad Ancona senza aver ottenuto alcun risultato. Questa infruttuosa azione alien\u00f2 ulteriormente a Persano il favore degli stati maggiori e degli equipaggi, in buona parte convinti della sua codardia.\nAttacco italiano contro l'isola di Lissa.\nLa scelta dell'isola di Lissa come obiettivo.\nVenuto a conoscenza del fallimento del piano di Persano, il ministro Depretis si rec\u00f2 ad Ancona il 13 luglio 1866. Qui parl\u00f2 dapprima con Persano, poi con Vacca e Albini, i quali affermarono di essere pronti ad agire, ma che il problema fosse rappresentato da Persano; anche D'Amico si dichiar\u00f2 contrario alla conduzione strategica dell'ammiraglio e quindi con il deputato Pier Carlo Boggio, che si era imbarcato sulla \"Re d'Italia\" in qualit\u00e0 di storiografo delle operazioni navali in Adriatico, chiese a Depretis di ordinare a Persano (suo amico) di salpare alla volta di Pola. Il ministro, sapendo che la flotta non era in condizioni adatte ad affrontare quella nemica, si rec\u00f2 a Ferrara (ove aveva sede lo Stato Maggiore Generale) e, per minimizzare la propria responsabilit\u00e0, tenne una riunione con Lamarmora, Bettino Ricasoli, il ministro degli Esteri Emilio Visconti Venosta, il ministro della Guerra Ignazio De Genova di Pettinengo e il generale Enrico Cialdini. Menzionando il fatto che anche il re Vittorio Emanuele II era deluso dall'inattivit\u00e0 della Regia Marina, fu comunicato a Persano che, non appena l\"Affondatore\" fosse giunto ad Ancona per unirsi all'Armata d'Operazioni, questa sarebbe dovuta uscire subito in mare per attaccare la flotta e le fortezze austriache. Dopo essere tornato ad Ancona, Depretis parl\u00f2 con Persano prima il 15 e poi il 16 luglio 1866: l'ammiraglio, dopo aver pi\u00f9 volte protestato lamentando l'impreparazione della flotta, convenne infine con Depretis circa l'obiettivo: bombardare e occupare l'isola di Lissa, che ospitava una base navale austriaca difesa da varie batterie costiere e dove viveva una minoranza italiana. Persano riteneva che, mentre la flotta avrebbe potuto distruggere le fortezze dell'isola, per la sua occupazione sarebbero occorsi almeno 6.000 uomini, ma Depretis, che riteneva la conquista di Lissa un'operazione facile, rifer\u00ec della disponibilit\u00e0 ad Ancona di 600 fanti di marina, mentre per ulteriori truppe si sarebbe dovuto fare richiesta al Regio Esercito. Nella riunione finale, prima della partenza, Vacca si dichiar\u00f2 favorevole all'azione contro Lissa, mentre Albini afferm\u00f2 la sua contrariet\u00e0 all'attacco.\nLa guarnigione austriaca.\nNel primo pomeriggio del 16 luglio 1866 Persano lasci\u00f2 Ancona con 24 navi, 11 pirovascelli corazzati, 4 pirofregate in legno, 3 pirocorvette, 3 cannoniere, la nave ospedale \"Washington\" e un pirotrasporto, mentre l'atteso \"Affondatore\" non era ancora arrivato. La spedizione fu organizzata affrettatamente, dato che la flotta italiana mancava totalmente di informazioni e mappe (richieste inutilmente da Persano) o conoscenza della disposizione e consistenza delle difese di Lissa, disponendo inizialmente solo di uomini per attaccare un'isola scoscesa difesa da uomini e 93 cannoni al comando del colonnello David Urs de Margina, un romeno della Transilvania. In particolare, il presidio di Lissa era composto da circa uomini della 4\u00aa, 9\u00aa, 10\u00aa, 11\u00aa e 12\u00aa compagnia di fanteria di marina, 1.047 uomini del 4\u00ba Battaglione del 69\u00ba Reggimento di fanteria \"Graf Jela\u010di\u0107\" (da poco inviato sull'isola), 562 artiglieri della 3\u00aa e 5\u00aa compagnia di artiglieria costiera, 27 genieri e 44 marinai. Tale forza venne poi ridotta a uomini il 12 luglio 1866, quando il 4\u00ba battaglione di fanteria venne fatto rientrare a Trieste. A Porto San Giorgio erano situate ben otto batterie, mentre altre due si trovavano sul lato occidentale della baia di porto Comisa e una batteria, quella di San Vito o di Nadponstranje, era situata a porto Manego, piccolo approdo all'estremit\u00e0 sudorientale dell'isola. All'interno vi erano altre batterie, quali il forte Erzherzog Max-Feste, provvisto di due cannoni corti da 24 libbre e due da 7 libbre che non potevano essere impegnati sul mare.\nOperazioni preliminari.\nIn mancanza di carte che mostrassero la conformazione e le difese di Lissa, il capitano di vascello D'Amico propose di compiere una ricognizione sotto mentite spoglie, offrendosi al contempo come volontario per tale missione. D'Amico si sarebbe dovuto servire di un bragozzo di cui sarebbe dovuto risultare proprietario, ma il progetto non pot\u00e9 essere messo in atto perch\u00e9, al posto del bragozzo di cui era stato previsto l'utilizzo, ne venne rimorchiato per errore da Manfredonia ad Ancona un altro che aveva lo stesso nome, ma era completamente differente, rendendo quindi inutili i documenti che dovevano giustificarne la presenza. D'Amico dovette quindi ripiegare sul veloce avviso a ruote \"Messaggiere\", che alle tre del pomeriggio del 16 luglio 1866, al comando del capitano di fregata Giribaldi, lasci\u00f2 Ancona con bandiera britannica, che tuttavia non serv\u00ec a mascherarne la vera identit\u00e0 agli occhi dei difensori dell'isola, e fino al 17 comp\u00ec brevi ricognizioni nei tre principali porti dell'isola, ovvero porto Manego, porto Comisa e Porto San Giorgio: per quanto bene eseguite (compatibilmente con la situazione), le osservazioni di D'Amico non poterono che essere parziali e incomplete. D'Amico, riferito a Persano delle difese, afferm\u00f2 di ritenere possibile il successo di un attacco a sorpresa. In base alle informazioni raccolte si decise di attaccare con tre gruppi di navi i principali ancoraggi: porto Comisa, porto Manego e porto San Giorgio. Vennero inviate a nord e a sud dell'isola, in funzione di vedetta, gli avvisi \"Esploratore\" e \"Stella d'Italia\".\nLa flottiglia di cannoniere (composta dalle cannoniere ad elica \"Montebello\", \"Vinzaglio\" e \"Confienza\", nonch\u00e9 dal rimorchiatore \"Giglio\", utilizzato come avviso), al comando del capitano di fregata Antonio Sandri e temporaneamente aggregata alla 1\u00aa Squadra, ricevette il compito di tagliare il cavo telegrafico che collegava Lissa ad un'altra isola dalmata, L\u00e8sina, e a Spalato, nonch\u00e9 di distruggere un semaforo ad asta situato dinanzi alla costa della Dalmazia. Le navi di Sandri salparono poco prima della mezzanotte del 17 luglio 1866, ma, in seguito a problemi derivanti dalla qualit\u00e0 scadente del carbone e dall'insufficiente preparazione del personale di macchina, la flottiglia, procedendo a velocit\u00e0 non superiore a 6 nodi, arriv\u00f2 nel canale di Lissa all'alba del 18 luglio. Trovato il cavo, si sarebbe dovuto effettuare il taglio entro qualche ora, ma un funzionario austriaco fu inviato sulla \"Montebello\" per parlamentare, riuscendo a prendere tempo e permettendo quindi ai difensori di dare l'allarme. Tegetthoff in ogni caso si limit\u00f2 a chiedere istruzioni a Vienna, che rispose di attendere per essere certi che non si trattasse di una finta; tale errata valutazione della situazione diede agli italiani un paio di giorni di libert\u00e0 d'azione. Il delegato austriaco rivel\u00f2 la posizione del cavo solo nel pomeriggio e invit\u00f2 inoltre a pranzo il comandante Sandri, che accett\u00f2, e ordin\u00f2 infine il taglio del cavo (situato presso l'isola di Spalmadora, a nord-ovest di L\u00e8sina) solo verso le sei di sera, non preoccupandosi di avvertire Persano del fatto che la flotta austriaca era stata informata della presenza di quella italiana, pur avendone avuto conferma dallo stesso funzionario austriaco (Persano pot\u00e9 venirlo a sapere solo al ritorno di Sandri la mattina del 19 luglio 1866).\nDopo la partenza da Ancona, la flotta italiana, navigando a 6 nodi di velocit\u00e0, diresse dapprima verso Lussino in modo da confondere le idee allo spionaggio nemico, per poi mutare rotta nottetempo e dirigere su Lissa. L'incontro con il \"Messaggiere\" avvenne nella serata del 17, dopo di che Persano stabil\u00ec la ripartizione della flotta e il piano d'attacco: due gruppi di corazzate (la 1\u00aa Squadra) avrebbero attaccato Porto San Giorgio, un gruppo (la 3\u00aa Squadra) porto Comisa, mentre le navi in legno avrebbero attaccato porto Manego, sbarcandovi. Nel bombardamento non sarebbero stati impiegati proiettili in acciaio, da risparmiarsi per un eventuale scontro con corazzate austriache.\nL'attacco.\nVerso le 10:30 del 18 luglio, circa mezz'ora dopo essere giunta in vista di Lissa, la parte principale della flotta italiana inizi\u00f2 l'attacco in base alle disposizioni date da Persano. I comandanti e gli ammiragli avevano ricevuto uno schizzo eseguito da D'Amico per illustrare sommariamente le fortificazioni di Lissa. Intorno all'isola, ai quattro punti cardinali, erano stati inviati gli avvisi \"Esploratore\", \"Messaggiere\", \"Sirena\" e \"Stella d'Italia\".\nLa 1\u00aa Squadra venne divisa in due formazioni, la prima al comando di Persano (comprendente \"Re d'Italia\", \"Formidabile\", \"San Martino\", \"Palestro\") e la seconda al comando del capitano di vascello Augusto Riboty (comprendente \"Re di Portogallo\", \"Regina Maria Pia\", \"Terribile\", \"Varese\"), che attaccarono Porto San Giorgio, l'approdo pi\u00f9 fortificato di Lissa, da entrambi i lati (Persano da ovest e Riboty da est). Le navi di Persano e Riboty aprirono il fuoco poco dopo mezzogiorno (per altre fonti alle 11:30), continuando fino al tramonto con il rinforzo di quelle di Vacca e ottenendo buoni risultati; la sola \"Re d'Italia\" spar\u00f2 circa 1.300 colpi. Inizialmente l'attacco fu inefficace, pertanto Persano ordin\u00f2 al comandante della \"Formidabile\", capitano di fregata Simone Pacoret de Saint-Bon, di bombardare Forte San Giorgio da ridotta distanza e alle 16:00 la \"Regina Maria Pia\" ne colp\u00ec i depositi di munizioni provocandone l'esplosione (che arrec\u00f2 danni anche alle fortificazioni situate nelle vicinanze); in precedenza, alle 13:30, la polveriera della batteria Schmidt fu colpita e salt\u00f2 in aria, uccidendo 35 uomini e ponendo fuori uso tale fortificazione. Successivamente Persano ordin\u00f2 che la \"Regina Maria Pia\" e la \"San Martino\" entrassero all'interno del porto, ma la \"Regina Maria Pia\" fu bersagliata d'infilata dalle batterie Wellington e Madonna non riuscendo a manovrare per il poco spazio a disposizione, mentre la \"San Martino\" dovette ritirarsi dopo essere stata colpita pi\u00f9 volte e la sua corazzatura fu perforata da un solo proiettile che provoc\u00f2 un principio d'incendio. Il cannoneggiamento italiano pose infine fuori uso anche la torre Bentick, mentre la torre Wellington e la batteria Madonna non subirono danni gravi da pregiudicarne la funzionalit\u00e0.\nLa 2\u00aa Squadra di Albini, composta dalle pirofregate ad elica \"Maria Adelaide\", \"Vittorio Emanuele\", \"Duca di Genova\", \"Garibaldi\" e \"Gaeta\" e dalla pirocorvetta ad elica \"San Giovanni\", attacc\u00f2 invece porto Manego, dove avrebbe dovuto avere luogo lo sbarco principale. Le uniche navi ad aprire il fuoco furono l'ammiraglia \"Maria Adelaide\" e la \"Vittorio Emanuele\", che eseguirono una blanda azione di bombardamento contro la batteria San Vito: la \"Maria Adelaide\" esegu\u00ec una singola bordata di quattordici pezzi, mentre la \"Vittorio Emanuele\" spar\u00f2 un solo colpo con il cannone prodiero da (nessun colpo and\u00f2 a segno, perch\u00e9 le navi erano troppo sottocosta), poi Albini convoc\u00f2 tutti i comandanti sulla \"Maria Adelaide\" e, dopo averli consultati, decise di ritirarsi per evitare di sprecare munizioni, decisione che poi giustific\u00f2 con il ridotto spazio di manovra a disposizione e la presenza di scogli affioranti e di una batteria precedentemente non individuata. Inoltre le fregate in legno, pur disponendo di portelli che consentivano una maggiore elevazione dei cannoni rispetto alle unit\u00e0 corazzate, si erano portate troppo sottocosta per poter colpire efficacemente le batterie avversarie, la cui altitudine fu peraltro sovrastimata.\nLa 3\u00aa Squadra di Vacca, formata dalle pirofregate corazzate \"Principe di Carignano\", \"Castelfidardo\" e \"Ancona\", fu inviata contro porto Comisa, dove si sarebbe dovuto svolgere uno sbarco secondario. Le navi di tale gruppo aprirono il fuoco tra le 11:00 e le 11:30 del mattino: la \"Principe di Carignano\" e la \"Castelfidardo\" bombardarono la batteria Magnaremi, che aveva aperto il fuoco contro di esse, mentre l\"Ancona\" cannoneggi\u00f2 la batteria Perlic. La \"Principe di Carignano\", in particolare, durante il bombardamento spar\u00f2 116 proiettili, venendo a sua volta colpita tre volte prosegu\u00ec per circa due ore, ma senza ottenere risultati rilevanti: Vacca afferm\u00f2 in seguito che una batteria austriaca, non individuata n\u00e9 segnalata da D'Amico, bersagliando l'ingresso che conduceva in rada, aveva impedito l'operazione di sbarco (che era per\u00f2 l'obiettivo principale di Albini, e non di Vacca, che avrebbe potuto proseguire nell'azione di fuoco contro le fortificazioni avversarie). Il contrammiraglio lament\u00f2 inoltre, come Albini, l'eccessiva altezza, che aveva tuttavia sovrastimato, delle batterie austriache (in realt\u00e0 tale problema sarebbe stato ovviato allontanando le navi dalla costa). Terminata l'azione Vacca diresse verso est e raggiunse la 2\u00aa Squadra, che aveva appena cessato il fuoco, e, dopo aver offerto il proprio supporto, rifiutato da Albini, riprese la navigazione e intorno alle cinque del pomeriggio si un\u00ec alla 1\u00aa Squadra nell'azione contro Porto San Giorgio. Alle 17:30 le batterie Wellington e Bentinck furono danneggiate, ma continuarono a rispondere al fuoco (anche se la seconda fu infine ridotta al silenzio); fu colpita e posta fuori uso anche la batteria Manula, mentre le batterie Zupparina e Madonna rimasero intatte ed efficienti. Poco pi\u00f9 tardi Persano invi\u00f2 la \"San Giovanni\", adibita alla ripetizione dei segnali, a comunicare ad Albini l'ordine che anche la 2\u00aa Squadra si riunisse al resto della flotta.\nL'attacco a Lissa si concluse intorno alle sette di sera e quindi l'Armata d'Operazioni si radun\u00f2 al largo dell'isola: sulle navi italiane vi erano stati in tutto 7 morti e 41 feriti. Persano rimprover\u00f2 sia Vacca, per aver interrotto l'attacco a porto Comisa senza chiedere l'autorizzazione, sia Albini, prima ancora di aver ricevuto tutti i rapporti sulla sua azione.\nTegetthoff, non avendo notizie precise su quanto stava avvenendo e forse temendo una trappola, aveva inviato a Lissa, alle 14:20 del 18 luglio 1866, un messaggio con cui chiedeva che genere di navi stessero attaccando l'isola. Durante la notte le corazzate italiane si tennero a da Lissa, tra l'isola e la costa dalmata.\nA met\u00e0 mattino del 19 luglio l'Armata d'Operazioni ricevette alcuni rinforzi: giunsero infatti da Ancona, dove erano giunti il 17 luglio, l'atteso \"Affondatore\" e la divisione del capitano di vascello Guglielmo Acton, composta dalle pirofregate ad elica \"Principe Umberto\" (nave bandiera di Acton) e \"Carlo Alberto\" e dalla pirocorvetta a ruote \"Governolo\", che trasportavano una compagnia di fanteria da aggiungere ai reparti da sbarco. Persano decise di ritentare lo sbarco, per la riuscita del quale era necessario completare la distruzione delle fortificazioni di Lissa. Circa la met\u00e0 dei cannoni di Porto San Giorgio era stata distrutta nell'attacco del 18 luglio, ma una parte di essi era stata rimpiazzata con pezzi prelevati da porto Manego e porto Comisa.\nAvendo ricevuto dalla flottiglia di Sandri, frattanto ritornata, l'informazione che Tegetthoff era stato avvertito della presenza delle forze italiane, Persano decise di tenere la 1\u00aa Squadra al largo, con funzioni difensive, e di assegnare alla 2\u00aa e alla 3\u00aa Squadra il compito di bombardare le fortificazioni esterne di Porto San Giorgio. Le unit\u00e0 della 3\u00aa Squadra ottennero buoni risultati contro tali batterie, che vennero in gran parte distrutte, pertanto nel pomeriggio, non essendovi segno dell'arrivo di forze navali austriache, Persano distacc\u00f2 la \"Varese\" e la \"Terribile\" per cannoneggiare porto Comisa. L'ammiraglio ordin\u00f2 poi che la 2\u00aa Squadra e la flottiglia di cannoniere compissero lo sbarco, per il quale erano a quel punto disponibili tra i e i uomini e che sarebbe dovuto avvenire su una spiaggia nei pressi di Porto Carober. Tuttavia Albini non esegu\u00ec lo sbarco, adducendo difficili condizioni che ne avrebbero impedito l'esecuzione. Nuovamente sollecitato da Persano ad eseguire gli ordini e sbarcare in un altro punto, Albini tent\u00f2 infine uno sbarco intorno alle otto di sera, ma, vedendo le scialuppe colme di truppe destinate allo sbarco bersagliate da un forte tiro di fucileria, ordin\u00f2 di riprenderle tutte a bordo.\nFrattanto Persano aveva disposto anche che la 3\u00aa Divisione di Vacca (\"Principe di Carignano\", \"Castelfidardo\" e \"Ancona\"), rinforzata dalla \"Formidabile\", si portasse all'interno dell'insenatura di Porto San Giorgio in modo da poter definitivamente annientare le batterie della torre Madonna e della torre Wellington, uniche rimase intatte. Vacca esegu\u00ec l'ordine e le quattro corazzate smantellarono con il loro tiro una delle batterie, poi l'ammiraglio, ritenendo che lo spazio fosse troppo ristretto per poter manovrare (valutazione errata in quanto in quello stesso spazio, dopo la battaglia di Lissa, si radunarono senza problemi le 26 unit\u00e0 della flotta austriaca) decise di ritirarsi e port\u00f2 le tre navi della 3\u00aa Squadra fuori dal porto, lasciandovi la sola \"Formidabile\". Le navi di Vacca tentarono poi una ricognizione a porto Comisa, tentativo che fu per\u00f2 respinto. Dopo aver inflitto pesanti danni alle batterie austroungariche (trascorrendo diverse ore ormeggiata a soli 300-400 metri di distanza da esse), senza tuttavia riuscire a distruggerle completamente, la \"Formidabile\", ripetutamente colpita dal tiro delle fortificazioni e riportando gravi danni al fumaiolo, alle attrezzature e alla portelleria, andati pressoch\u00e9 distrutti (la corazzatura non fu per\u00f2 perforata), oltre a violenti incendi a bordo e gravi perdite 14 morti e 30 feriti, usc\u00ec dal porto verso le sette di sera. Alcuni cannoni erano andati distrutti e un proiettile esploso aveva intossicato parecchi uomini. Riunitasi al resto della squadra italiana, la corvetta, che stava anche imbarcando acqua, ebbe i primi soccorsi dapprima da parte del personale sanitario della \"Re d'Italia\" e poi dalla nave ospedale \"Washington\".\nAlle otto di sera, conclusa l'azione, Persano radun\u00f2 la flotta a circa da Lissa. Nel corso della giornata le navi italiane avevano avuto a bordo 9 morti e 73 feriti. La quantit\u00e0 di proiettili sparati variava molto da nave a nave: ad esempio, nel corso dei bombardamenti del 18 e 19 luglio la \"Castelfidardo\" spar\u00f2 complessivamente circa colpi, la \"San Martino\" 776, la \"Principe Umberto\" 80 e la \"Terribile\" 50. Le fortificazioni di Lissa avevano sparato in tutto colpi contro le unit\u00e0 italiane, subendo un totale di 26 morti e 64 feriti (a fronte di 16 morti e 114 feriti sulle navi italiane). L'unica batteria di Porto San Giorgio rimasta illesa era quella detta Madonna, mentre le restanti fortificazioni avevano solo otto cannoni ancora in efficienza.\nIl 19 luglio, nel frattempo, la flotta austriaca, al comando di Tegetthoff, si era mossa: l'ammiraglio austriaco aveva tenuto rapporto con i comandanti alle 10:30 del mattino e aveva poi fatto uscire da Fasana l'intera flotta ad eccezione della nave ammiraglia, la \"Erzherzog Ferdinand Max\", con la quale salp\u00f2 a sua volta nel primo pomeriggio, dopo aver ricevuto carta bianca dal ministro della guerra, con l'unica restrizione di non attaccare le forze italiane a Lissa se queste stessero compiendo unicamente un'azione secondaria. La flotta austriaca diresse poi verso sud-est alla velocit\u00e0 di 6 nodi.\nLa sera del 19 luglio 1866, non essendoci ancora stati significativi progressi nell'azione contro Lissa, l'ammiraglio Persano convoc\u00f2 sulla \"Re d'Italia\" Vacca, Albini, i capi di Stato Maggiore della 2\u00aa e della 3\u00aa Squadra (rispettivamente il capitano di vascello Giuseppe Paulucci e il capitano di fregata Tommaso Bucchia, nonch\u00e9 D'Amico per la 1\u00aa Squadra) e il maggiore Taffini, comandante delle truppe da sbarco. Venne rilevato che alcune unit\u00e0 stavano iniziando ad avere carenza di carbone e munizioni e altre soffrivano di avarie di macchina, ma si decise ugualmente di tentare nuovamente lo sbarco il 20 luglio. Le maggiori incertezze di Persano riguardavano la possibilit\u00e0 dell'arrivo della flotta austriaca: il delegato austriaco di Lesina avrebbe infatti potuto mentire a Sandri, e se Tegetthoff fosse partito subito dopo l'avviso sarebbe gi\u00e0 dovuto essere arrivato, ma non si poteva comunque escludere che stesse per arrivare. Persano non voleva tuttavia rinunciare all'azione contro Lissa dopo due giornate di bombardamenti. Durante la riunione di guerra sulla \"Re d'Italia\", il capitano di vascello D'Amico aveva proposto di riunire la flotta a Cittanova, sull'isola di Lesina, dove sarebbe stata pronta a reagire ad un eventuale attacco, e di richiedere ad Ancona ulteriori rinforzi di truppe e altro carbone. Vacca propose invece di tornare ad Ancona per rifornirsi, ma tale idea fu respinta da Persano, che riteneva sarebbe stata vista come un fallimento dell'operazione.\nNella notte tra il 19 e il 20 luglio le condizioni meteomarine peggiorarono, obbligando gli equipaggi, gi\u00e0 stanchi dopo due giorni di bombardamenti, a restare ai posti di manovra. Da Ancona giunse tuttavia il trasporto \"Piemonte\", con a bordo altri 500 uomini agli ordini del colonnello Maglietta: con la consistenza della forza da sbarco ora giunta ad essere compresa tra i e i uomini, Persano, sino ad allora rimasto indeciso sul da farsi, decise di ritentare lo sbarco. All'alba del 20 luglio, pertanto, la 2\u00aa Squadra fu inviata a Porto Carober per effettuare lo sbarco, la 1\u00aa e la 3\u00aa Squadra raggiunsero le acque antistanti Porto San Giorgio, mentre la \"Terribile\" e la \"Varese\" furono distaccate per bombardare Porto Comisa.\nNel frattempo, all'alba, l\"Esploratore\", ancora in servizio di vigilanza, aveva avvistato la squadra del contrammiraglio Tegetthoff (26 unit\u00e0, tra cui 7 corazzate) che dirigeva per attaccare la flotta italiana. Senza perdere tempo in un tentativo di identificazione, la nave diresse a tutta forza per raggiungere il resto della flotta al largo di Porto San Giorgio, e alle 7:50 l'avviso, procedendo a tutta velocit\u00e0 da nord, in un violento scroscio di pioggia, raggiunse il gruppo delle corazzate italiane, segnalando \u00abBastimenti sospetti in direzione ponente-maestro\u00bb.\nPersano ordin\u00f2 di interrompere le operazioni di sbarco e diede ordine alle corazzate di radunarsi per la battaglia, assumendo una formazione di linea. Albini, che aveva gi\u00e0 iniziato lo sbarco, nonostante gli ordini ricevuti di lasciare alle cannoniere il compito di recuperare le lance gi\u00e0 messe in mare, si attard\u00f2 a recuperarle. Le navi della 2\u00aa Squadra recuperarono una parte di tali imbarcazioni, mentre altre furono prese a rimorchio dalla flottiglia di Sandri: l'interruzione dello sbarco e la ritirata furono per\u00f2 eseguite molto frettolosamente, tanto da abbandonare sulla spiaggia una consistente quantit\u00e0 di materiale, che venne catturato dalle truppe austriache.\nPiani di battaglia.\nLa flotta austriaca era composta da tre divisioni. La 1\u00aa Divisione, al comando di Tegetthoff, consisteva in 7 navi corazzate (\"Erzherzog Ferdinand Max\", \"Habsburg\", \"Kaiser Max\", \"Prinz Eugen\", \"Don Juan d'Austria\", \"Drache\" e \"Salamander\") nonch\u00e9 dell'avviso \"Kaiserin Elisabeth\"; la 2\u00aa Divisione, al comando del capitano di vascello Anton von Petz, era composta dal potente, ma obsoleto, vascello di linea \"SMS Kaiser\" e da 5 pirofregate in legno (\"Novara\", \"F\u00fcrst Felix Schwarzenberg\", \"Graf Radetzky\", \"Adria\" e \"Donau\"), nonch\u00e9 dalla pirocorvetta ad elica \"Erzherzog Friedrich\" e dal piroscafo avviso \"Stadion\"; infine la 3\u00aa Divisione, al comando del capitano di fregata Ludwig Eberle, consisteva nelle 7 pi\u00f9 piccole cannoniere a elica (\"Hum\", \"Dalmat\", \"Wall\", \"Velebich\", \"Reka\", \"Seehund\", \"Streiter\") e di altre unit\u00e0 minori (le scune ad elica \"Kerka\" e \"Narenta\" e il piroscafo a ruote \"Andreas Hofer\", usato come avviso). Lo \"Stadion\" navigava di fronte alla flotta agendo da esploratore. Le tre divisioni erano disposte in tre consecutive formazioni a punta di freccia (od a cuneo, a \"V\"): la 1\u00aa Divisione corazzata al comando di Tegetthoff era all'avanguardia, le pi\u00f9 deboli cannoniere e mercantili della 3\u00aa Divisione formavano la retroguardia, mentre i vascelli potenti, ma privi di corazzatura, della 2\u00aa Divisione al comando di von Petz, erano schierati al centro.\nIl piano austriaco, a causa della relativamente scarsa potenza di fuoco delle navi, consisteva nello stringere rapidamente le distanze, far fuoco da posizione ravvicinata e speronare una piccola porzione della flotta italiana, dopo averla isolata dal resto della squadra, affondandola e demoralizzando gli italiani per costringerli alla ritirata. Oltre a ci\u00f2 Tegetthoff aveva ordinato alle sue navi di utilizzare le artiglierie \"per concentrazione\", cio\u00e8 che tutte le artiglierie di una nave dovevano concentrare il fuoco su un unico bersaglio invece di disperdere i colpi.\nAl momento dell'arrivo dell\"Esploratore\", la flotta italiana si ritrovava piuttosto dispersa per le operazioni di sbarco: la \"Varese\" e la \"Terribile\" erano impegnate nel cannoneggiamento di porto Comisa, la 1\u00aa Squadra era tra Porto Carober e Porto San Giorgio, la 2\u00aa Squadra, unitamente alla flottiglia di cannoniere, stava effettuando lo sbarco a Porto Carober, mentre la 3\u00aa Squadra si trovava nelle acque antistanti Porto San Giorgio. La \"Re di Portogallo\" e la \"Castelfidardo\" erano afflitte da avarie alle macchine, mentre la \"Formidabile\" pesantemente danneggiata si trovava diverse miglia a ponente del resto della flotta, intenta a trasbordare i feriti sulla \"Washington\", e, dopo aver ultimato tale operazione, diresse per Ancona, dove giunse il 21 luglio, bench\u00e9 l'autorizzazione, chiesta dal comandante Saint-Bon all'ammiraglio Persano, non fosse stata concessa.\nI piani originari di Persano prevedevano che la flotta si dividesse su tre colonne affiancate, ovvero la 3\u00aa Squadra di Vacca, con 3 navi, la II Divisione di Persano, con 5 navi, e la III Divisione di Riboty, con 4 navi. Ci\u00f2 non fu per\u00f2 possibile, dato che la \"Formidabile\" si era ritirata verso Ancona, la \"Terribile\" e la \"Varese\" erano a porto Comisa ad una quindicina di chilometri di distanza e la \"Re di Portogallo\" non aveva ancora raggiunto il posto assegnato in formazione, pertanto la flotta italiana si dispose dapprima in linea di fronte e poi in linea di fila, con in testa le tre navi di Vacca (\"Principe di Carignano\", \"Castelfidardo\" e \"Ancona\") seguite da quelle di Persano (\"Re d'Italia\", \"Palestro\", \"San Martino\", pi\u00f9 l\"Affondatore\") e, pi\u00f9 indietro, dalla divisione di Riboty (\"Re di Portogallo\" e \"Regina Maria Pia\").\nPersano invi\u00f2 il \"Messaggiere\" e la pirocorvetta a ruote \"Guiscardo\" ad ordinare a \"Terribile\" e \"Varese\" di unirsi alla III Divisione. Tuttavia il comandante della \"Terribile\", capitano di fregata Leopoldo De Cosa, si dimostr\u00f2 molto riluttante a portare la sua nave al combattimento (cui infine non partecip\u00f2): solo a fatica il comandante della \"Varese\", capitano di fregata Luigi Fincati, riusc\u00ec ad ottenere l'autorizzazione di separarsi e di portarsi avanti. Essendo la nave piuttosto lenta, comunque, la \"Varese\", anche forzando le caldaie si sarebbe potuta infine accodare alla formazione solo una ventina di minuti dopo l'inizio del combattimento. Nel frattempo, la \"Re di Portogallo\" e la \"Castelfidardo\" vennero rimorchiate lontano dalla flotta per riparare le proprie avarie, dopo di che poterono unirsi alle altre corazzate.\nVerso le 9:30, quando il fumo della flotta austriaca fu in vista, la \"Varese\" stava lentamente avvicinandosi al resto della squadra, mentre la \"Re di Portogallo\" e la \"Castelfidardo\", riparate le avarie, avevano assunto la loro posizione nella formazione. La flotta italiana diresse quindi a bassa velocit\u00e0 verso quella di Tegetthoff: Persano, approfittando del vantaggio dato dalle proprie artiglierie, intendeva tagliare la T alle navi austriache. In teoria alle corazzate sarebbero dovute seguire le unit\u00e0 in legno di Albini, il quale, tuttavia, oltre a perdere tempo nel recupero delle lance usate per lo sbarco, fece procedere le proprie navi a bassa velocit\u00e0, tanto da accrescere le distanze dal resto della flotta.\nSia Persano che Tegetthoff si rifacevano, in alcune scelte nella disposizione delle rispettive formazioni, ai suggerimenti del contrammiraglio francese Louis \u00c9duard Bou\u00ebt-Willaumez, autore del testo \"Tactiques suppl\u00e9mentaire \u00e0 l'usage d'une flotte cuirass\u00e9e\", pubblicato nel 1864.\nSvolgimento della battaglia.\n10:00 del mattino, iniziano i combattimenti.\nIn totale gli italiani disponevano di 8 corazzate nella linea di battaglia, pi\u00f9 la \"Varese\" in arrivo. Le navi di legno, riunite nella 2\u00aa Squadra, erano molto arretrate rispetto alle corazzate. Le tre formazioni che componevano la linea delle corazzate procedevano per\u00f2 a velocit\u00e0 differenti: la 3\u00aa Squadra avanzava infatti ad 11 nodi, la II Divisione non poteva superare i 9 nodi per via della lentezza della \"Palestro\" (il cui comandante, capitano di fregata Alfredo Cappellini, aveva ammassato una scorta supplementare di carbone in coperta) e la III Divisione procedeva ad otto nodi, a causa delle avarie che affliggevano la \"Re di Portogallo\". L\"Affondatore\" si trovava sul fianco estremo della II Divisione, fuori dalla linea di combattimento: \u00e8 possibile che Persano intendesse mantenerlo di rinforzo.\nPrima della battaglia, alle dieci del mattino, Persano aument\u00f2 la confusione decidendo di trasferirsi, insieme a D'Amico e ai suoi due aiutanti di bandiera, sull\"Affondatore\". Causa l'inesperienza dell'equipaggio di quest'ultimo, e la sua scarsa manovrabilit\u00e0, nell'operazione si persero dieci minuti, aprendo un varco nello schieramento tra la \"Re d'Italia\", prima nave del secondo gruppo, e l\"Ancona\", ultima del primo gruppo, varco del quale Tegetthoff approfitt\u00f2 poi per \u00abtagliare la T\u00bb alla formazione avversaria. All'apertura di tale varco, lungo oltre metri (la distanza regolamentare era invece 400 metri), contribu\u00ec anche il fatto che il contrammiraglio Vacca, non tenendo conto della lentezza delle altre unit\u00e0, continu\u00f2 a procedere ad undici nodi. Tra l'altro, nella fretta del momento, n\u00e9 l\"Affondatore\" n\u00e9 la \"Re d'Italia\" provvidero a recuperare la lancia usata per il trasbordo e i suoi occupanti, che vennero raggiunti dalla pirocorvetta \"Governolo\" solo diverse ore pi\u00f9 tardi, a battaglia finita. Un altro problema era che, in condizioni di scarsa visibilit\u00e0, l'insegna di ammiraglio comandante in capo (peraltro non particolarmente riconoscibile, essendo costituita dal tricolore italiano con l'aggiunta di sfere bianche nel campo verde) sulle alberature dell\"Affondatore\", che erano pi\u00f9 basse di quelle della \"Re d'Italia\" (ma anche pi\u00f9 libere da vele, cordami e manovre) non era molto visibile: \u00e8 per\u00f2 da mettere in evidenza che gran parte dei comandanti, e soprattutto i diretti sottoposti di Persano, Vacca e Albini, si accorsero del trasbordo, ma preferirono ignorarlo e fingere di non averlo notato, per non dover seguire gli ordini del comandante. Altri comandanti, non accorgendosi del trasbordo (non segnalato da Persano), continuarono a guardare alla \"Re d'Italia\" per ricevere ordini invece che all\"Affondatore\".\nTegetthoff, vedendo aprirsi il varco tra la 3\u00aa Squadra e la II Divisione italiane, decise di emulare la tattica di Horatio Nelson nella battaglia di Trafalgar e ordin\u00f2 alle corazzate di assumere una formazione di linea, forzando il varco per concentrarsi nel colpire d'infilata gli italiani. In tal modo Tegetthoff procedette al \"taglio del T\" della flotta italiana. Dopo le dieci frattanto, Persano, avvistate le navi austriache, ordin\u00f2 di virare verso ovest, e successivamente, vedendo le unit\u00e0 di Tegetthoff dirigere su Porto San Giorgio, ordin\u00f2 di virare a nord-est. Alle 10:43 del mattino le navi austriache ridussero le distanze dall'avanguardia italiana.\nLa \"Principe di Carignano\", alle 10:45, fu la nave che spar\u00f2 il primo colpo della battaglia di Lissa: tra le 10:43 e le 11:00 le tre navi di Vacca doppiarono la direttrice di marcia e iniziarono a sparare n\u00e9 la 2\u00aa n\u00e9 la 3\u00aa Divisione italiane si unirono al fuoco, dato che Persano stava trasferendo il suo comando e non venne nessun ordine generale di fuoco contro la prima formazione di Tegetthoff (sette unit\u00e0 corazzate), cessando per\u00f2 quasi subito perch\u00e9 troppo lontane (la distanza \u00e8 variamente indicata tra i 900 e i metri): le navi austriache risposero solo con i cannoni in caccia. Gli austriaci attraversarono la zona pi\u00f9 pericolosa subendo alcuni gravi danni: la \"Drache\", sull'estremit\u00e0 destra dell'ala della 1\u00aa Divisione austriaca, venne colpita 17 volte da proiettili pesanti, perse l'albero maestro e rimase temporaneamente priva di propulsione. Un proiettile della \"Principe di Carignano\" decapit\u00f2 il comandante della \"Drache\", capitano di vascello Heinrich Freiherr von Moll, ma il comandante in seconda, Weyprecht, riport\u00f2 la nave in combattimento. Mentre le pirofregate corazzate austriache \"Kaiser Max\", \"Salamander\" e \"Habsburg\" aprivano a loro volta il fuoco come reazione, senza comunque ottenere risultati, la 3\u00aa Squadra inizi\u00f2 un'ampia virata verso sinistra. Questa manovra (che, per come era intesa da Vacca, avrebbe dovuto anche portare le sue navi ad aggirare la formazione nemica e attaccare alle spalle le navi in legno austriache) port\u00f2 in sostanza le navi della 3\u00aa Squadra ad essere tagliate fuori dal combattimento, mentre le 7 corazzate austriache si scontrarono con le 4 italiane della II Divisione, che si vennero cos\u00ec a trovare in inferiorit\u00e0 numerica.\nMentre l'ala sinistra austriaca, composta dalla \"Habsburg\", \"Salamander\" e \"Kaiser Max\", ingaggiava brevemente la 3\u00aa Squadra italiana, l'ala destra, formata da \"Juan de Austria\", \"Drache\" e \"Prinz Eugen\", ingaggi\u00f2 la II Divisione italiana, che, su ordine di Persano, aveva frattanto aperto il fuoco.\nApprofittando della confusione che regnava nel gruppo italiano, von Petz, al comando del \"Kaiser\", punt\u00f2 con la sua 2\u00aa Divisione sulla retroguardia italiana. Per bloccarlo Riboty fece accostare le sue navi a sinistra staccandosi dal gruppo centrale. Le navi in legno della 2\u00aa divisione austriaca, prive di corazzatura, affrontarono quindi le moderne corazzate italiane armate di cannoni pesanti, ma nonostante le perdite subite mantennero la formazione. La fregata ad elica \"Novara\" venne colpita 47 volte e il suo capitano, von Klint, rimase ucciso. La \"Erzherzog Friedrich\" fu colpita da un proiettile della \"Re di Portogallo\" sotto la linea di galleggiamento imbarcando una notevole quantit\u00e0 d'acqua, ma riusc\u00ec a restare a galla, mentre la \"Schwarzenburg\" venne disabilitata dal pesante fuoco italiano e and\u00f2 alla deriva.\nIn conseguenza di queste manovre non organizzate, il gruppo delle tre navi centrali della prima squadra italiana (\"Re d'Italia\", \"Palestro\" e \"San Martino\") rimase isolato dal resto della flotta. Tegetthoff ordin\u00f2 quindi alle sue corazzate di concentrare l'attacco su di esse. Da questo momento la battaglia si framment\u00f2 in una serie di confusi scontri secondari, in cui le unit\u00e0 italiane si ritrovarono in condizioni d'inferiorit\u00e0 numerica.\nIl momento decisivo - gli speronamenti.\nTegetthoff lanci\u00f2 le sue 7 corazzate contro le navi della II Divisione (con l\"Affondatore\" defilato sulla sinistra), con l'intento di speronarle, ma le unit\u00e0 italiane accostarono di 90\u00b0 e defilarono di controbordo, evitando cos\u00ec la collisione. Le navi austriache invertirono la rotta e ritentarono lo speronamento, di nuovo con esito negativo per via della contromanovra italiana. Contemporaneamente a ci\u00f2, le navi di von Petz poggiarono a dritta, continuando il fuoco contro le unit\u00e0 italiane e tentando di prendere contatto con la 2\u00aa Squadra di Albini, che tuttavia restava a grande distanza, disinteressandosi del combattimento. La \"Principe di Carignano\" e la \"Castelfidardo\" ebbero un intenso scambio di colpi con le pirofregate in legno \"Donau\", \"Radetzky\" e \"Schwarzenberg\", che le navi di Vacca avevano attaccato e che risposero con tiro concentrato sulle due unit\u00e0 italiane.\nPersano si gett\u00f2 nella battaglia, decidendo di speronare la nave ad elica non corazzata \"Kaiser\", piuttosto che una delle navi corazzate ingaggiate dalla 2\u00aa Divisione italiana e molto pi\u00f9 vicine a lui. La \"Kaiser\" riusc\u00ec per\u00f2 a evitare la manovra nemica pur subendo gravi danni in conseguenza del tiro dell\"Affondatore\" essendo l'unit\u00e0 italiana una nave poco manovriera. La visibilit\u00e0 and\u00f2 sempre pi\u00f9 deteriorandosi per via sia del tempo in peggioramento, sia del fumo originato dagli apparati motori delle navi e dalle salve d'artiglieria.\nNel frattempo anche la III Divisione di Riboty si ritrov\u00f2 nel vivo dello scontro. Prendendo esempio dal suo ammiraglio, il comandante della \"Re di Portogallo\" tent\u00f2 a sua volta di speronare la \"Kaiser\", mantenendo durante il tentativo un fuoco costante con i suoi cannoni a canna rigata. All'ultimo momento Petz capovolse la situazione e vir\u00f2 per eseguire un contro-speronamento. Le due navi si strisciarono lungo la murata di sinistra, ma l'impatto spezz\u00f2 la prua e l'albero di bompresso della \"Kaiser\", lasciando la sua polena (una statua lignea che riproduceva il Kaiser Francesco Giuseppe) conficcata nel \"Re di Portogallo\". La \"Re di Portogallo\" sfrutt\u00f2 quest'opportunit\u00e0 per colpire d'infilata la \"Kaiser\" con i cannoni, eseguendo una bordata con un pezzo da e tredici da 160, che abbatt\u00e9 l'albero maestro e il fumaiolo della nave avversaria, provocando numerosi morti e feriti nonch\u00e9 un incendio a bordo. Il fumo fu cos\u00ec denso che, arretrando per un altro tentativo di speronamento, i due contendenti si persero di vista a vicenda e il duello termin\u00f2 cos\u00ec.\nL\"Affondatore\" avvist\u00f2 nuovamente la \"Kaiser\", che stava ritirandosi a bassa velocit\u00e0 (il tiraggio era diminuito a causa della perdita del fumaiolo) assistito dalla pirocorvetta \"Erzherzog Friedrich\", e manovr\u00f2 per speronarlo e affondarlo, ma a quel punto si misero in evidenza tutti i difetti del posto di comando corazzato: l'ammiraglio Persano, che guardava dalla feritoia centrale prodiera, ordin\u00f2 \u00aballa via\u00bb per speronare la \"Kaiser\", ma il capo di stato maggiore D'Amico, che osservava dalla feritoia a destra di quella di Persano, vide l\"Erzherzog Friedrich\" e, scambiandola per una corazzata che stava per speronare l\"Affondatore\", ordin\u00f2 \u00abbarra tutta a dritta\u00bb, mentre il comandante Martini, che si trovava alla feritoia a sinistra dell'ammiraglio, ordin\u00f2 \u00abbarra tutta a sinistra\u00bb: il timoniere, non sapendo a chi dare retta, tenne la barra in mezzo facendo accostare in fuori l\"Affondatore\", che non pot\u00e9 cos\u00ec eseguire lo speronamento, pur avendo ormai serrato le distanze ad appena duecento metri (a bordo della \"Kaiser\" i fanti di marina si disposero lungo la murata pronti a lanciare nel fumaiolo dell\"Affondatore\", non appena fosse giunto a tiro, dei sacchetti di polvere da sparo).\nLa \"Palestro\", a causa della sua bassa velocit\u00e0, rimase presto separata dalle altre unit\u00e0 italiane; mentre tentava di ricongiungersi con la \"Re d'Italia\", la cannoniera fu assalita da cinque navi nemiche (quattro corazzate e la fregata in legno \"Novara\"). La \"Erzherzog Ferdinand Max\" tent\u00f2 di speronare la \"Palestro\", ma la contromanovra di quest'ultima ridusse la collisione ad un impatto di scarsa violenza, nel quale la nave italiana sub\u00ec l'abbattimento dell'alberetto di mezzana e la conseguente cattura, vanamente ostacolata dai fucilieri della \"Palestro\", di una delle bandiere di combattimento dell'unit\u00e0, precipitata sulla prua dell'unit\u00e0 nemica insieme ai resti dell'alberetto.\nLa \"Re d'Italia\", nel frattempo, si ritrov\u00f2 pressoch\u00e9 circondata dalle pirofregate corazzate austroungariche \"Drache\", \"Don Juan de Austria\", \"Salamander\" e \"Kaiser Max\", l'ultima delle quali cerc\u00f2 di speronare la nave italiana che tuttavia riusc\u00ec a scampare la collisione. Mentre le due navi defilavano controbordo, entrambe si spararono reciprocamente una bordata, e una cannonata della \"Kaiser Max\" colp\u00ec lo scafo della \"Re d'Italia\". L'evento decisivo avvenne poco dopo, mentre le due unit\u00e0 accostavano ad allargare: la nave austriaca, che aveva iniziato a prendere di mira soprattutto la poppa della \"Re d'Italia\", esplose due bordate, la prima delle quali caus\u00f2 un incendio negli alloggi dell'ammiraglio, mentre la seconda pose fuori uso il timone e ne tronc\u00f2 gli organi di collegamento con il ponte di comando, senza possibilit\u00e0 di rimedio.\nInizialmente non ci si rese conto dell'estrema gravit\u00e0 del danno, che si evidenzi\u00f2 poco dopo quando il comandante della nave, capitano di vascello Emilio Fa\u00e0 di Bruno, ferito ad una gamba, ordin\u00f2 la messa del timone alla banda per allontanarsi: non riuscendo ad eseguire alcuna manovra, il comandante ordin\u00f2 indietro tutta, con l'unico risultato, per\u00f2, di eliminare la spinta fornita dall'abbrivio, immobilizzando del tutto la \"Re d'Italia\". A quel punto sopraggiunse la \"Erzherzog Ferdinand Max\": trovandosi di fronte l'unit\u00e0 italiana immobilizzata, il comandante Maximilian Daublebsky von Sterneck, arrampicatosi sulle paratie per avere una migliore visuale, ordin\u00f2 al timoniere Vincenzo Vianello di Pellestrina, successivamente insignito per il suo comportamento nella battaglia dalla Tapferkeitsmedaille in Gold (Medaglia al coraggio in oro), di manovrare a tutta velocit\u00e0 (11,5 nodi) per speronarla. Lo sperone della \"Ferdinand Max\" sfond\u00f2 lo scafo senza adeguata protezione della \"Re d'Italia\" (la corazzatura, che terminava poco al disotto della linea di galleggiamento, finiva pi\u00f9 in alto del settore lesionato, dove non vi era che lo scafo in legno) aprendovi uno squarcio di che risult\u00f2 fatale: in non pi\u00f9 di due o tre minuti la pirofregata italiana si appru\u00f2, sbandando fortemente dapprima sulla dritta (per il contraccolpo) e quindi sul lato sinistro (dove c'era la falla), si capovolse e s'inabiss\u00f2 alle 11:30, trascinando con s\u00e9 la maggior parte dell'equipaggio. Sul ponte di coperta molti uomini dell'equipaggio, tra i quali anche l'onorevole Boggio, continuarono a fare fuoco con pistole e moschetti mentre la nave affondava, e fu tirata un'ultima bordata, che provoc\u00f2 vari danni, ancorch\u00e9 non molto gravi, alla \"Ferdinand Max\".\nPoco dopo sopraggiunse l'avviso austriaco \"Kaiserin Elizabeth\", che inizi\u00f2 il recupero dei superstiti della \"Re d'Italia\", ma fu oggetto delle bordate della \"San Martino\" e della \"Palestro\", interrompendo la propria opera di soccorso dopo essere stato colpito quattro volte. Dell'equipaggio della \"Re d'Italia\" morirono 27 ufficiali e 364 tra sottufficiali e marinai, mentre i sopravvissuti furono 167. Tra i morti vi furono il comandante Fa\u00e0 di Bruno, il deputato Boggio, il pittore Ippolito Caffi e il capo del servizio sanitario dell'armata navale Luigi Verde.\nDopo aver eluso un altro tentativo di speronamento da parte della \"Ferdinand Max\", la \"Palestro\" fu seriamente danneggiata dal tiro dei cannoni della \"Novara\" e quindi circondata da 3 unit\u00e0 corazzate, tra cui la \"Drache\". La cannoniera italiana usc\u00ec malconcia dallo scontro con l'unit\u00e0 nemica, molto meglio armata (14 cannoni su ciascun lato, contro due soli della \"Palestro\"): la corazzatura non venne particolarmente danneggiata, ma subirono pesanti danni tutte le zone non adeguatamente protette e in particolare la poppa, ove erano state ammassate una ventina di tonnellate di carbone onde aumentare la riserva di carburante, e si svilupp\u00f2 un principio d'incendio. L'equipaggio, resosi tardivamente conto del pericolo, allag\u00f2 il deposito munizioni poppiero, minacciato dalle fiamme (manovra resa lenta per la poca efficacia delle apposite valvole e vanificata dal fatto che la polvere da sparo fosse conservata in barili impermeabili; non \u00e8 nemmeno certo, peraltro, che l'ordine di allagamento dato da Cappellini sia stato effettivamente eseguito), mentre da bordo della \"Novara\" venivano lanciate sulla coperta della \"Palestro\" bombe a mano e materiale incendiario onde aggravare la situazione. La \"Palestro\", incendiata e non pi\u00f9 in condizione di combattere, cerc\u00f2 di allontanarsi inseguita dalla \"Drache\", ma l'unit\u00e0 austriaca fu fermata dall\"Affondatore\", che s'interpose tra le due navi e manovr\u00f2 per speronare la \"Drache\", obbligandola a rinunciare all'inseguimento. Dopo questo scontro la cannoniera italiana riusc\u00ec a spezzare l'accerchiamento e rimase da sola, vagando in fiamme tra le due flotte, con l'equipaggio impegnato nel tentativo di domare l'incendio.\nNel frattempo il comandante dell\"Ancona\", capitano di vascello Piola-Caselli, aveva deciso di impegnare le unit\u00e0 nemiche, pertanto, abbandonato il gruppo Vacca, port\u00f2 la sua nave nel pieno della battaglia, cercando di portare soccorso alla \"Re d'Italia\": avvistata la pirofregata corazzata austriaca \"Erzherzog Ferdinand Max\", nave ammiraglia di Tegetthoff, che aveva appena speronato e affondato la \"Re d'Italia\", Piola-Caselli tent\u00f2 a sua volta di speronare l'unit\u00e0 nemica, senza riuscirci, poi apr\u00ec il fuoco esplodendo una bordata a bruciapelo che tuttavia non ebbe alcun effetto perch\u00e9 il capo cannoniere, troppo eccitato, aveva dato l'ordine di fare fuoco anzitempo e i cannonieri caricarono i cannoni con la polvere e tirarono senza aver inserito i proiettili in canna (lo stesso risultato, in sostanza, di un tiro a salve). L\"Ancona\" diresse quindi per raggiungere la \"Re di Portogallo\" e arriv\u00f2 sul posto contemporaneamente alla \"Varese\": solo a quel punto, infatti, la cannoniera era riuscita a raggiungere il resto delle corazzate. A causa del fumo che avviluppava la zona del combattimento, le due unit\u00e0 italiane entrarono in collisione, anche se lo scontro non produsse danni gravi.\nLa \"San Martino\", unica unit\u00e0 rimasta della II Divisione, fu raggiunta dalla \"Regina Maria Pia\" e dalla \"Re di Portogallo\", ma le tre navi vennero poi assalite e circondate da un preponderante numero di unit\u00e0 nemiche. Pur a prezzo di gravi danni, il comandante Roberti della \"San Martino\" riusc\u00ec, con un'abile manovra, a sottrarre la propria nave all'accerchiamento e a condurla in salvo. Anche la \"Re di Portogallo\" venne circondata da quattro navi (due unit\u00e0 corazzate e due fregate in legno), ma Riboty riusc\u00ec abilmente, come ammesso dagli stessi avversari, a uscirne pur riportando seri danni nel duro combattimento. La \"Regina Maria Pia\" si ritrov\u00f2 circondata da tre pirocorvette corazzate nemiche, la \"Salamander\", la \"Prinz Eugen\" e la \"Don Juan de Austria\": per liberarsi dall'accerchiamento, il comandante Del Carretto simul\u00f2 un tentativo di speronamento nei confronti della \"Prinz Eugen\", che dovette contromanovrare, dopo di che si infil\u00f2 nel varco cos\u00ec apertosi, riuscendo ad allontanarsi. Mentre la \"Regina Maria Pia\" e la \"Prinz Eugen\" defilavano controbordo, bersagliandosi reciprocamente con il tiro dei cannoni e dei moschetti, il comandante Del Carretto e il comandante della \"Prinz Eugen\", capitano di vascello Alfred Barry, si salutarono con reciproca levata di cappello.\nVerso mezzogiorno la maggior parte delle corazzate italiane (\"Re di Portogallo\", \"Regina Maria Pia\", \"San Martino\", \"Varese\", \"Ancona\"), rotto l'accerchiamento, riusc\u00ec a radunarsi, venendo raggiunta alle spalle dalla 3\u00aa Squadra di Vacca, il quale assunse temporaneamente il comando. Anche la \"Terribile\", dopo essersi unita alla 2\u00aa Squadra, si trovava nelle vicinanze.\nSu iniziativa dei loro comandanti la \"Principe Umberto\" e la \"Governolo\" avevano lasciato il loro posto nella 2\u00aa Squadra per accorrere in aiuto delle corazzate: la \"Principe Umberto\", giunta a circa 800 metri di distanza dalle navi avversarie, apr\u00ec il fuoco, ma venne attaccata dalle pirocorvette corazzate austriache \"Prinz Eugen\" e \"Salamander\", rischiando di avere la peggio: le due unit\u00e0 nemiche cercarono di manovrare per isolare la pirofregata, che riport\u00f2 danni alle alberature e venne salvata dall'intervento della pirofregata corazzata \"Regina Maria Pia\", che manovr\u00f2 per speronare le due unit\u00e0 nemiche. Anche la \"Governolo\", a sua volta attaccata da \"Prinz Eugen\" e \"Salamander\", fu salvata dalla \"Regina Maria Pia\"; fallito cos\u00ec il tentativo di accorrere in aiuto delle navi di Persano, le due pirofregate vennero quindi richiamate dall'ammiraglio Albini, che evidenzi\u00f2 l'ordine con una cannonata. La \"Regina Maria Pia\", dopo aver aperto il fuoco di fucileria contro la \"Prinz Eugen\" e la \"Salamander\", infine si diresse per aggregarsi alla III Squadra, finendo per\u00f2 con l'essere accidentalmente speronata dalla \"San Martino\", pur non riportando danni gravi.\nDurante la manovra di ricongiungimento con la II Squadra, la \"Principe Umberto\" capit\u00f2 nel punto in cui era affondata la \"Re d'Italia\", procedendo cos\u00ec al recupero di 116 dei 167 sopravvissuti all'affondamento. Ai soccorsi partecip\u00f2 anche il \"Messaggiere\".\nAlle 12:10 Tegetthoff segnal\u00f2 alle altre navi di riunirsi e la flotta austriaca, soddisfatta per la vittoria riportata, fece rotta su Porto San Giorgio dopo essere stata suddivisa in due file, per altre fonti in tre (quella esterna, e pi\u00f9 vicina alla flotta italiana, composta dalle corazzate), in modo da coprire il \"Kaiser\", che, dopo lo scontro con la \"Re di Portogallo,\" essendosi liberato della \"Regina Maria Pia\", stava lentamente rientrando in porto con l'assistenza della \"Reka\". La 2\u00aa Squadra a questo punto si venne a trovare in una posizione favorevole per intervenire, potendo sia intercettare il \"Kaiser, \"sia impegnare le navi di Tegethoff, trattenendole in modo da permettere alle corazzate italiane, pi\u00f9 lente, di raggiungerle: Albini, tuttavia, rimase ancora inattivo, cos\u00ec come tutte le sue navi, eccetto il citato tentativo di \"Principe Umberto\" e \"Governolo\".\nLe uniche corazzate non aggregate al gruppo di Vacca erano la \"Palestro\" e l\"Affondatore\". La prima, in fiamme, tent\u00f2 di ripiegare, ma fu inseguita dalla \"Drache\": l'intervento dell\"Affondatore\", che s'interpose tra le due navi e manovr\u00f2 per speronare la \"Drache\", obblig\u00f2 quest'ultima a rinunciare all'inseguimento. L\"Affondatore\" affianc\u00f2 poi temporaneamente la \"Palestro\", poi si allontan\u00f2 mentre altre due unit\u00e0 italiane, la \"Governolo\" e il trasporto a ruote \"Indipendenza\", si avvicinarono alla cannoniera per fornirle assistenza e eventualmente recuperare l'equipaggio, se si fosse reso necessario l'abbandono della nave. Intorno alle 13:00 la pirofregata corazzata austriaca \"Kaiser Max\", su ordine di Tegetthoff, tent\u00f2 di attaccare la \"Palestro\" e le due unit\u00e0 soccorritrici, ma un nuovo intervento dell\"Affondatore\" salv\u00f2 le tre unit\u00e0 dall'attacco austriaco.\nIl contrammiraglio Vacca, nel frattempo, fece disporre le corazzate in linea di fila e diresse a bassa velocit\u00e0 verso la flotta nemica. Ad un certo punto, tuttavia, la \"Principe di Carignano\" invert\u00ec la rotta e inizi\u00f2 ad allontanarsi dal campo di battaglia, imitata da tutte le altre navi. Sopraggiunse quindi l\"Affondatore\", con a bordo l'ammiraglio Persano, che diresse verso la flotta austriaca e ordin\u00f2 a Vacca e alle altre corazzate di attaccare, sottolineando che \u00abogni bastimento che non combatte non \u00e8 al suo posto\u00bb: tuttavia solo la \"Re di Portogallo\" esegu\u00ec tale ordine, rientrando per\u00f2 nei ranghi quando il comandante Riboty, vedendo che era l'unico ad eseguire tale manovra (Vacca, infatti, non fece nessuna comunicazione, n\u00e9 di conferma n\u00e9 di smentita), ritenne di essere in errore. Solo l\"Affondatore\", procedendo verso la flotta austriaca, spar\u00f2 inutilmente un singolo colpo da eccessiva distanza, per poi rinunciare al contrattacco.\nPrima delle 14:00 il \"Kaiser\" fece il suo ingresso a Porto San Giorgio, seguito, nel giro di un'ora, dal resto della flotta, per ultima la \"Erzherzog Ferdinand Max\". Secondo alcune tradizioni, che forse sono solo una leggenda, quando il comandante von Tegetthoff annunci\u00f2 la vittoria agli equipaggi, questi avrebbero risposto lanciando in aria i berretti al grido: Viva San Marco!, manifestando l'attaccamento ancora presente nei molti marinai istriani e dalmati della flotta austriaca al ricordo della Repubblica di Venezia.\nPersano ordin\u00f2 al comandante Cappellini della \"Palestro\" di abbandonare la nave, ormai completamente in fiamme, ma questi, ancora fiducioso nelle possibilit\u00e0 di salvataggio della sua unit\u00e0, volle restare a bordo insieme all'equipaggio, limitandosi a trasbordare i feriti sulla \"Governolo\" e tentando di farsi rimorchiare da quest'ultima, manovra che, con la messa della prua al vento, avrebbe anche favorito la circoscrizione dell'incendio. Il primo tentativo di rimorchio, tuttavia, fall\u00ec perch\u00e9 i cavi si spezzarono non appena il \"Governolo\" ebbe messo in moto. Mentre venivano predisposti nuovi cavi le fiamme alimentate da una corrente d'aria prodotta da una manica a vento divelta da una cannonata raggiunsero il deposito munizioni: subito dopo che Cappellini, spinto dai propri ufficiali, si decise ad ordinare di abbandonare la nave, la \"Palestro\" salt\u00f2 in aria poco prima delle 14:30 o alle 14:45. Nell'esplosione e nell'affondamento morirono il comandante Cappellini, 19 ufficiali e 193 tra sottufficiali e marinai, mentre solo 23 uomini (il tenente di vascello Fabrizio Fabrizi, unico ufficiale superstite, due timonieri, il cuoco ufficiali e 19 marinai che si trovavano a prua intenti a preparare i cavi di rimorchio) poterono essere tratti in salvo. A recuperare i naufraghi furono la \"Governolo\", la \"Guiscardo\" e la \"Washington\".\nLa flotta italiana rimase ad incrociare sul posto sino a sera (Persano inizialmente aveva pensato di riunire la flotta e tornare all'attacco), provvedendo al salvataggio dei naufraghi, dopo di che, alle 22:30 Persano, valutata la situazione (gli equipaggi erano stanchi e demoralizzati, diverse navi avevano subito gravi danni o quasi esaurito le scorte di munizioni, ad esempio, la \"Principe di Carignano\" aveva consumato tutta la scorta di proiettili da e carbone \u2013 ordin\u00f2 infine di rientrare ad Ancona. Le caldaie della \"Varese\" andarono in avaria, obbligandola ad essere presa a rimorchio: lasciata indietro dal resto della squadra, la nave rientr\u00f2 scortata dalla pirofregata a ruote \"Governolo\". Le cannoniere della flottiglia Sandri rimasero immobilizzate per l'esaurimento del carbone, dovendo essere rimorchiate in porto da altre unit\u00e0 (la \"Guiscardo\" rimorchi\u00f2 a Manfredonia la \"Montebello\" e il \"Giglio\", mentre la \"Washington\" rimorchi\u00f2 in quello stesso porto la \"Confienza\").\nEfficacia dell'uso delle artiglierie.\nIn totale furono sparati colpi dalla flotta austriaca (non \u00e8 noto il numero dei colpi che andarono a segno), mentre la flotta italiana spar\u00f2 solo colpi, 412 dei quali andarono a segno. Le navi corazzate austriache furono danneggiate praticamente solo dai cannoni Armstrong da 150 e , mentre i cannoni da non riuscirono a perforare le corazze delle navi austriache, sebbene siano andati a segno molti colpi. Le navi italiane furono danneggiate dalle artiglierie soprattutto nelle parti non corazzate, come la \"Re di Portogallo\" che ebbe grossi danni a prua, in coperta e sulla murata. Molto efficace fu il tiro convergente della artiglierie austriache che, concentrando il fuoco su un unico punto, permise il danneggiamento del timone della \"Re d'Italia\". Le granate austriache provocarono un certo numero di incendi sulle navi italiane, particolarmente disastroso fu quello della \"Palestro\", che, colpita d'infilata da una fregata austriaca, vide incendiarsi il carbone incautamente ammassato nel quadrato ufficiali. I danni da granate sulle navi austriache si limitarono ad un incendio sulla fregata in legno \"Adria\".\nConseguenze.\nL'incontro della \"Kaiser\" con l\"Affondatore\" fu l'ultima azione importante della battaglia. Con due navi corazzate affondate, gli italiani si ritirarono, sebbene rimanessero attivi ancora scambi di artiglieria a lunga distanza per alcune ore. Una volta riparato in porto, l\"Affondatore\" venne colpito dal fortunale che si abbatt\u00e9 su Ancona il 6 agosto 1866, a causa del quale inizi\u00f2 ad imbarcare acqua per poi adagiarsi sul fondale. Venne poi recuperato e rimase in servizio fino al 1907. Inspiegabilmente Persano ritorn\u00f2 ad Ancona annunciando una grande vittoria e favorendo inizialmente molti festeggiamenti fino a quando i risultati reali della battaglia non vennero pubblicati: la flotta austriaca lamentava 38 morti, 138 feriti e nessuna unit\u00e0 persa in combattimento, mentre quella italiana sopportava il pesante bilancio di 620 morti, 161 feriti e l'affondamento di due unit\u00e0 corazzate, la Re d'Italia e la Palestro. La sconfitta di Lissa, dopo quella di Custoza, provoc\u00f2 una nuova ondata d'indignazione popolare poi acuitasi dalle condizioni della cessione del Veneto.\nDepretis decise pertanto di sottoporre al giudizio del tribunale di guerra i comandanti che non avessero adempito al loro dovere. Persano e Albini furono sbarcati, l'Armata d'Operazioni fu sciolta e le corazzate ancora in efficienza vennero raggruppate in una Squadra d'Operazioni posta al comando di Vacca, che stazion\u00f2 inattiva ad Ancona, mentre le unit\u00e0 in legno furono rimandate a Taranto sotto il comando di Riboty.\nAnche se la sconfitta italiana venne messa in ombra dalla schiacciante vittoria prussiana sull'esercito austriaco nella battaglia di Sadowa, la duplice sconfitta di Custoza e Lissa ebbe diverse conseguenze politiche e diplomatiche. Tra tutti i territori che erano gli obiettivi della guerra l'Italia riusc\u00ec ad ottenere solo il Veneto. Inoltre anche in questo l'Italia dovette subire un'umiliazione cocente: l'Austria, umiliata dalla Prussia, ma vincitrice sul campo su Regio Esercito e Regia Marina, in accordo segreto con la Francia di Napoleone III, accett\u00f2 di cedere Venezia a quest'ultimo, al fine di organizzare un plebiscito riguardo al destino della regione. Per svariati motivi e per lo scarso interesse francese a far s\u00ec che il voto avvenisse senza pressioni italiane, la Francia a sua volta la cedette all'Italia. A livello militare ci fu il fallimento globale dello sforzo di guerra italiano, solo parzialmente risollevato dalla vittoria del Corpo Volontari Italiani di Garibaldi nella marginale battaglia di Bezzecca e dalla tardiva avanzata di Cialdini verso Udine.\nNell'ottobre 1866 ebbe inizio il processo contro l'ammiraglio Persano da parte del Senato del Regno, riunito in Alta Corte di Giustizia (essendo anche senatore l'ammiraglio era sottratto alla giurisdizione militare). Interrotto dopo tre sedute dedicate unicamente a questioni burocratiche, il processo riprese nell'aprile 1867 con i capi d'accusa di alto tradimento, vilt\u00e0 di fronte al nemico, imperizia, negligenza e disobbedienza. Il 15 aprile 1867 Persano, giudicato colpevole di imperizia, negligenza e disobbedienza, venne privato del grado (e successivamente anche della pensione) e condannato al pagamento delle spese processuali. Nel luglio 1867 ebbe luogo l'unico altro processo legato a Lissa, contro il comandante Leopoldo De Cosa della nave \"Terribile\", che, nonostante la sua inazione nella battaglia, fu assolto. Gli ammiragli Vacca e Albini non furono sottoposti a giudizio, ma le loro carriere terminarono subito dopo Lissa: il viceammiraglio Giovan Battista Albini fu posto a riposo d'ufficio nell'ottobre 1867, e il contrammiraglio Giovanni Vacca sub\u00ec analoga sorte nel corso dello stesso anno, adducendo a motivo l'anzianit\u00e0 di servizio e ragioni di et\u00e0.\nPer atti di valore durante l'attacco a Lissa e la battaglia furono conferite cinque Medaglie d'oro al valor militare: alla memoria ai comandanti Fa\u00e0 di Bruno e Cappellini, scomparsi con le loro navi, al comandante Saint-Bon, per l'azione contro Porto San Giorgio, al marinaio cannoniere di 2\u00aa classe Francesco Conteduca della \"Formidabile\" che, avendo avuta una mano gravemente lesionata da una cannonata durante la stessa azione, non volle che i suoi compagni lo medicassero per non distoglierli dal combattimento, e al marinaio Antonio Sogliuzzo dell\"Ancona\" che, in seguito ad un colpo che centr\u00f2 il suo cannone (sempre durante l'attacco a Porto San Giorgio), perse la mano destra ed ebbe quella sinistra gravemente lesionata, ma non volle lasciare il posto sino al termine dello scontro per non distogliere i compagni dal combattimento.\nAl di l\u00e0 delle conseguenze immediate sulla guerra, Lissa avrebbe influenzato l'architettura navale per vari decenni, in quanto dopo la battaglia lo sperone, proficuamente utilizzato per necessit\u00e0 come arma di emergenza, divenne parte integrante dello scafo di tutte le nuove unit\u00e0 progettate fino alla prima guerra mondiale, anche quando l'evoluzione della tecnica artiglieresca rese praticamente impossibile il contatto fisico tra le navi; infatti i cannoni navali di calibro sempre maggiore e la loro sistemazione in torre con un alzo anche oltre i 20\u00b0 ben presto permisero un tiro con gittate che arrivarono anche a , come per la classe britannica Queen Elizabeth. All'estremo, venne concepita un'apposita tipologia di nave, il cui primo esempio fu l'ariete blindato francese \"Taureau\" del 1863 progettato da Dupuy de L\u00f4me, i cui cannoni erano intesi con \"la sola funzione di preparare la via al rostro\". Per contro, lo sperone non venne mai pi\u00f9 usato in combattimento da alcuna unit\u00e0 contro un'altra nave, e l'unica unit\u00e0 che lo impieg\u00f2 con successo contro un sommergibile fu la nave da battaglia . D'altro canto per sfondare lo scafo resistente di un sommergibile non era necessario lo sperone, e varie navi mercantili, tra le quali la , effettuarono affondamenti essendo dotate di prua verticale o a clipper; la \"Olympic\" dopo lo speronamento rientr\u00f2 a Southampton con almeno due lastre della carena danneggiate e la prua leggermente piegata da un lato, ma non fessurata.\nLa nazionalit\u00e0 dei marinai austriaci.\nCol passare degli anni la battaglia di Lissa \u00e8 stata interpretata in modo molto difforme dalle varie storiografie nazionali. In particolare, in Croazia si ritiene che la grande maggioranza dei marinai della flotta austriaca fossero croati, di conseguenza l'episodio sarebbe da inquadrarsi in un pi\u00f9 ampio contesto di ripetuti tentativi di espansione italiana verso territori etnicamente slavi.\nAd oggi non \u00e8 ancora stata effettuata una specifica ricerca archivistica sulle specifiche nazionalit\u00e0 dei marinai imperiali, ma dalla lettura dei quotidiani austriaci del tempo si riescono a ricavare gli elenchi nominativi dei morti e dei feriti, che nei giorni immediatamente successivi alla battaglia vennero pubblicati su segnalazione dello stesso comando navale austroungarico. Risultano pertanto disponibili i nomi di 26 caduti su un totale di 38 e di 133 feriti su 138, che riguardavano principalmente la \"Kaiser\" a testimonianza del volume di fuoco che arriv\u00f2 a segno su questo vascello a due ponti non corazzato.\nA parere dello storico americano Lawrence Sondhaus, all'incirca la met\u00e0 dei marinai di Tegetthoff era costituita da italiani di Trieste, Istria, Fiume e Dalmazia, i croati erano un terzo, alcune centinaia (per lo pi\u00f9 macchinisti e cannonieri) erano austriaci o cechi, mentre circa seicento erano i veneziani.\nLa memoria della battaglia e i monumenti.\nL'eco della battaglia di Lissa fu molto ampia: mentre nei territori dell'Impero austroungarico si glorific\u00f2 la grande vittoria, in Italia con l'andare del tempo si cerc\u00f2 di sminuirla, giungendo anche a trattare l'evento in modo sprezzante.\nUn monumento alla memoria dei caduti di parte austriaca - opera dello scultore triestino Leone Battinelli - venne innalzato nel 1867 nel cimitero di Lissa, rappresentante, al di sopra di un alto basamento, un leone coricato morente - alludente a quello di San Marco - che stringe fra le grinfie una bandiera austriaca. Sui lati del basamento vennero scolpiti i nomi dei caduti.\nAlla morte di Tegetthoff, monumenti in suo onore vennero innalzati a Vienna, Marburg (la sua citt\u00e0 natale, oggi Maribor in Slovenia) e Pola, principale base navale militare dell'impero austroungarico. Ai reduci fu dato un appezzamento di terra in un piccolo villaggio sulle montagne della Transilvania, in una zona molto amata dal'Imperatrice Elisabetta di Baviera che porta ancora il nome di Lisa in rumeno e Lissa in tedesco nel distretto di Bra\u0219ov.\nUna leggenda attribuisce all'ammiraglio Tegetthoff la frase: \u00abNavi di legno comandate da uomini con la testa di ferro hanno sconfitto navi di ferro comandate da uomini con la testa di legno\u00bb, con la quale voleva attribuire la responsabilit\u00e0 della sconfitta agli inetti comandi italiani, in particolare a Carlo Pellion di Persano.\nNel corso della prima guerra mondiale la memoria di Lissa venne utilizzata fin dai primi giorni della belligeranza italiana: nel proclama che l'imperatore Francesco Giuseppe rivolse \"Ai miei popoli\", si ammon\u00ec l'Italia con queste parole:\nNel contempo, in Italia vennero utilizzati per la stampa di cartoline propagandistiche i versi dannunziani della \"Canzone d'Oltremare\" (composti a cavallo della fine dell'XIX secolo) \u00abEmerge dalle sacre acque di Lissa - un capo e dalla bocca esangue scaglia - \"Ricordati! Ricordati!\" e s'abissa\u00bb. Lo stesso poeta arriv\u00f2 a definire pi\u00f9 volte la vittoria austriaca del 1866 come \u00abgloriuzza di Lissa\u00bb.\nAl termine delle ostilit\u00e0, le truppe italiane presero possesso delle terre della Dalmazia promesse col Patto di Londra, fra le quali anche l'isola di Lissa. Il monumento ai caduti della battaglia venne allora modificato con l'aggiunta di due placche: \"Italia vincitrice\" e \"Novembre 1918\". Quando la gran parte della regione venne annessa al nuovo Regno dei Serbi, Croati e Sloveni, il monumento venne smontato e trasferito a Livorno, presso l'Accademia Navale. Essendo l'Istria stata assegnata all'Italia dopo la guerra, anche il monumento a Tegetthoff a Pola fu smontato e nel 1935 lo si sped\u00ec a Graz, ove venne nuovamente innalzato. Il monumento di Marburg/Maribor venne distrutto dagli sloveni nel 1921, nell'ambito di una serie di misure tese a slovenizzare la citt\u00e0 e a eliminare la memoria dell'etnia tedesca ivi residente.\nA Lissa nel secondo dopoguerra le autorit\u00e0 iugoslave eressero una copia in scala ridotta del monumento originario. Poi nel 1996 nella nuova Croazia indipendente nel 130\u00ba anniversario della battaglia nel quale ha preso piede l'idea che la battaglia di Lissa contrappose la flotta italiana a quella austriaca formata in grande maggioranza da marinai croati, part\u00ec una campagna di stampa per richiedere ufficialmente la restituzione del leone trasportato a Livorno. Venne successivamente innalzato un nuovo monumento, copia esatta dell'originale: ai lati del basamento fu inserita un'iscrizione in tedesco e in croato per invocare la pace nell'Adriatico, ma nel contempo dall'elenco dei caduti scolpiti nell'epigrafe vennero espunti tutti i marinai con cognome italiano.\nBibliografia.\nPer gli ordini di battaglia:"}
{"id": "370211", "revid": "729019", "url": "https://it.wikipedia.org/wiki?curid=370211", "title": "Catatonia", "text": "La catatonia \u00e8 una sindrome di tipo psichiatrico caratterizzata da anomalie motorie, emotive e comportamentali che pu\u00f2 dipendere sia da patologie organiche sia psichiche.\n\u00c8 una sindrome riconosciuta ed elencata all'interno del DSM (\"Diagnostic and Statistical Manual of Mental Disorders\", pubblicato dall'Associazione Psichiatrica Americana).\nSintomatologia.\nLa catatonia viene ricondotta ad una forma di schizofrenia, caratterizzata appunto da alterazioni motorie, negativismo, postura fissa e/o movimenti stereotipati, ecolalia ed ecoprassia. Il paziente assume sembianze da statua, con immobilit\u00e0, inespressivit\u00e0, inaccessibilit\u00e0. Tale inattivit\u00e0 \u00e8 per\u00f2 solo apparente, in quanto \u00e8 invece sostenuta da un intenso impegno di opposizione negativista, che pu\u00f2 andare dallo sforzo di tensione muscolare al mutismo e al rifiuto di alimentarsi. Frequenti sono anche i fenomeni di catalessia.\nIn tale quadro, talvolta, si inserisce una terza fase, espressiva, caratterizzata da stereotipie, manierismi, smorfie, atteggiamenti tutti di tipo automatico e ripetitivo. Tutti questi segni definiscono il quadro dello stupore catatonico, che pu\u00f2 essere interrotto bruscamente da accessi parossistici: si tratta di una sorta di scariche motorie che vanno dalle crisi di verbigerazione ad accessi di furore, spesso a carattere aggressivo e dalla cosiddetta agitazione catatonica, stato di turbolenza esplosiva, spesso di estrema violenza. Esiste poi la categorizzazione di catatonia quale conseguenza di una patologia organica, come un'emorragia subaracnoidea, la sclerosi multipla, l'idrocefalo, la malattia di Parkinson ed altre.\nLe modalit\u00e0 di manifestazione della catatonia variano. I sintomi pi\u00f9 caratterizzanti sono rigidit\u00e0 plastica, acinesia, stupor, manierismi, mutacismo, ripetizione automatica di parole (ecolalia) o frasi ripetute ininterrottamente (\"a disco rotto\"). In alcuni casi l'immobilit\u00e0 viene improvvisamente interrotta da forti tremori, da agitazioni e talvolta da fughe.\nTerapia.\nLa terapia di tale condizione dipende naturalmente dalla patologia di base e risponde bene alla somministrazione di benzodiazepine."}
{"id": "370215", "revid": "46291", "url": "https://it.wikipedia.org/wiki?curid=370215", "title": "Cynoglossum", "text": "Cynoglossum \u00e8 un genere di piante della famiglia delle Boraginaceae.\nDescrizione.\nComprende piante biennali o perenni e, raramente, annuali.\nI fiori sono portati in cime generalmente senza brattee. Il calice \u00e8 cinque-fido fin quasi alla base e accrescente. La corolla ha un corto tubo cilindrico o infundibuliforme, il lembo \u00e8 rotato e cinque scaglie ne chiudono la fauce. Gli stami sono inclusi, inseriti nella met\u00e0 superiore del tubo. Lo stilo \u00e8 incluso e lo stimma \u00e8 piccolo e subcapitato. Le nucule hanno forma da ovoide a subglobosa e sono glochidiate, la superficie esterna pu\u00f2 essere convessa, piatta o leggermente concava, qualche volta ci pu\u00f2 essere un distinto bordo o disco.\nDistribuzione e habitat.\nDistribuito nelle regioni temperate e subtropicali sia dell'emisfero nord che dell'emisfero sud.\nTassonomia.\nQuesto genere annovera 75 specie.\nSpecie in Italia.\nSocondo Pignatti, sul territorio italiano, sono presenti dieci specie:"}
{"id": "370217", "revid": "1516566", "url": "https://it.wikipedia.org/wiki?curid=370217", "title": "Capo-scaglione", "text": "Capo-scaglione \u00e8 un termine utilizzato in araldica per indicare l'unione di un capo e di uno scaglione quando ambedue le pezze sono dello stesso smalto.\nTaluni araldisti usano il termine \"capo-capriolo\"."}
{"id": "370223", "revid": "339392", "url": "https://it.wikipedia.org/wiki?curid=370223", "title": "Secco Jones", "text": ""}
{"id": "370226", "revid": "547992", "url": "https://it.wikipedia.org/wiki?curid=370226", "title": "Pitagora di Reggio", "text": "Biografia e opere.\nNato a Samo (l'etnico che egli stesso fa seguire alla propria firma nella base della statua del pugile Eutimo ritrovata a Olimpia), si trasfer\u00ec probabilmente a Rh\u00e9gion, fiorente citt\u00e0 della Magna Grecia, nel 496 a.C., al tempo del tiranno reggino Anaxilas, insieme con altri abitanti esuli di Samo (Herod., VI. 22-23); qui fu discepolo di Clearco di Reggio (Paus., VI.4.3).\nNell'elenco dei cinque migliori bronzisti greci, che Plinio il Vecchio riprende da Senocrate di Sicione, a Pitagora viene assegnato il quarto posto, dopo Fidia, Policleto e Mirone; inoltre, riferendosi all'arte di Mirone, Plinio afferma:\nPitagora viene indicato dunque come il primo scultore ad avere una cura minuziosa di particolari come capelli, tendini e vene, un'attenzione che \u00e8 tipica dello stile severo e che non riguarda il minuto particolare fine a se stesso, ma la struttura dell'anatomia umana indagata come un tutto organico. Le caratteristiche del suo lavoro hanno permesso di attribuirgli dubitativamente moltissime opere e diversi capolavori dell'arte scultorea di passaggio tra lo stile severo e quello protoclassico: secondo recenti studi potrebbe essere l'autore di una o entrambe le statue note come Bronzi di Riace.\nLe numerose opere attribuite a Pitagora dagli antichi (Plinio e Pausania), soprattutto statue di atleti vincitori a Olimpia e a Delfi, ma anche eroi mitologici e effigi divine, sono perdute e nessuna copia dei suoi lavori \u00e8 stata identificata con certezza; alcune sono in parte riconoscibili in bronzetti, altre in riproduzioni fatte su gemme, cammei, o sulle monete siciliane e italiote.\nBronzi.\nPitagora avrebbe realizzato, secondo il resoconto che Pausania fa nel VI libro della sua \"Descrizione\", diverse statue di atleti olimpici:\nMarmi.\nBench\u00e9 gli antichi non facciano cenno alla sua attivit\u00e0 statuaria in marmo, gli sono state attribuite le statue:"}
{"id": "370257", "revid": "12816", "url": "https://it.wikipedia.org/wiki?curid=370257", "title": "Ordine benedettino", "text": ""}
{"id": "370260", "revid": "46989", "url": "https://it.wikipedia.org/wiki?curid=370260", "title": "Ordine basiliano", "text": ""}
{"id": "370273", "revid": "363629", "url": "https://it.wikipedia.org/wiki?curid=370273", "title": "Notre-Dame de Paris", "text": ""}
{"id": "370294", "revid": "296238", "url": "https://it.wikipedia.org/wiki?curid=370294", "title": "Torrente Gesso", "text": ""}
{"id": "370299", "revid": "2028514", "url": "https://it.wikipedia.org/wiki?curid=370299", "title": "Geografia della Lituania", "text": "La Lituania \u00e8 affacciata sulla parte orientale del mar Baltico tra la Lettonia a nord e la Polonia e l'exclave russa dell'Oblast' di Kaliningrad a sud.\nFa parte della Regione biogeografica boreale. La Lituania ha oltre 3000 laghi\nDati generali.\nConfini.\nA partire dal 1918 i confini della Lituania hanno subito numerose modifiche ma dal 1945 sono immutati (seconda occupazione sovietica).\nConfina a nord con la Lettonia per 453\u00a0km, a est con la Bielorussia per 502\u00a0km, a sud con la Polonia per 91\u00a0km e con la Russia per 227\u00a0km; quest'ultimo \u00e8 segnato per la maggior parte da fiumi (116 km del corso del Nemunas e 51 km dello \u0160e\u0161up\u0117).\nLo sviluppo costiero \u00e8 di 108\u00a0km di cui solo 24\u00a0km sono direttamente sul mar Baltico, i rimanenti si affacciano sulla laguna dei Curi.\nSuperficie.\nLa superficie del paese \u00e8 pari a 65.200\u00a0km\u00b2, leggermente pi\u00f9 grande del Belgio, dei Paesi Bassi o della Svizzera.\nIdrografia.\nFiumi.\nIl fiume principale \u00e8 il Nemunas, attraversa il paese per circa la met\u00e0 degli oltre 1000\u00a0km del suo corso, nasce in Bielorussia e, dopo aver attraversato la Lituania sfocia in Curlandia poco a sud di Klaip\u0117da. \nSuoi affluenti principali sono il Neris (510\u00a0km), il Chara (325\u00a0km) e lo \u0160e\u0161up\u0117 (298\u00a0km).\nLaghi.\nLa Lituania conta un totale di 2830 laghi ciascuno superiore a 0,5 ettari la cui superficie totale ricopre ben 880 km\u00b2. Ve ne sono poi 1600 di piccola dimensione. Tutti i laghi insieme occupano circa l\u20191,37% dell\u2019intera superficie della Lituania. Sono stati inoltre costituiti una serie di laghi artificiali (340 in totale). \nLa maggior parte dei laghi si trova nella zona centrale ed orientale, sulle colline della Samogizia e dell\u2019Auk\u0161taitija: quest'ultima \u00e8 l'area maggiormente costituita da specchi d'acqua nel comune distrettuale di Mol\u0117tai, Dubingiai e comune distrettuale di Zarasai (contea di Utena e di Vilnius). I pi\u00f9 grandi del Paese sono il Dr\u016bk\u0161iai e il Dysnai, i pi\u00f9 profondi il Tauragnas e il Malk\u0117staitis, i pi\u00f9 lunghi l'Asveja e il Sartai. Nelle aree della Dz\u016bkija e della Sudovia le dimensioni e il numero si riducono: basti pensare al lago di Trakai, il gruppo dei laghi di Aukstadvaris e quelli principali della Sudovia (Dusia, Metelys, Obelijoa). \nIl numero pi\u00f9 consistente di laghi (pi\u00f9 dell'11%) si trova nel nord-est del paese, tra Ignalina e Zarasai: si scende invece allo 0,5% nella zona costiera invece la pianura centrale della Lituania e la zona costiera ne contano davvero pochi (&lt;0,5%). La maggior parte dei laghi si trova ad una altitudine di 100-160 m sul livello del mare.\nQuasi tutti i laghi lituani sono di origine glaciale o fluviale e di modesta profondit\u00e0 e con coste irregolari.\nSecondo lo stadio di sviluppo la maggior parte dei laghi lituani \u00e8 in fase di maturazione o di vecchiaia. Molti dei laghi si sono ridotti e rovinati a causa della bonifica o dell\u2019eutrofizzazione sia naturale che antropica. Si stima che in oltre 12.000 anni si siano prosciugati circa 15.000 laghi lituani.\nClima.\nIl clima \u00e8 continentale umido (\"Dfb\" nella classificazione dei climi di K\u00f6ppen). Le temperature medie sulla costa sono di -2.5 \u00b0C a gennaio e di 16 \u00b0C a luglio. Le temperature medie di Vilnius sono di -6 \u00b0C a gennaio e 16 \u00b0C a luglio. In estate si hanno 20 \u00b0C e 14 \u00b0C di notte. Occasionalmente, le temperature raggiungono i 30 o 35 gradi. \nGli inverni sono freddi a causa delle perturbazioni che provengono dalla Siberia: \u00e8 il caso del 1941\u201342, 1955\u201356 e il 1984\u201385 furono molto freddi: accadde invece altre volte che a predominare fu il clima atlantico (1924\u201325, 1960\u201361 e il 1988\u201389). Di solito, ogni anno si raggiunge la temperatura di -20 gradi centigradi. \u00c8 accaduto talvolta che si fossero toccate punte estreme sulla costa (-34|\u00b0C) e -43 \u00b0C nell\u2019est della Lituania. La precipitazione annuale media \u00e8 di 800 mm sulla costa, 900 mm sulle alture della Samogizia e 600 mm nella contea di Utena e di Vilnius. La neve cade ogni anno, potendosi posare nei mesi da ottobre ad aprile: pi\u00f9 di rado si \u00e8 avuta a settembre o maggio. Piogge temporalesche sono assai difficili nelle zone orientali e pi\u00f9 comuni nei pressi del Mar Baltico.\nI record di temperatura pi\u00f9 alta sono stati calcolati nell\u2019arco degli ultimi 250 anni. I dati mostrano che il XVIII secolo era pi\u00f9 caldo del seguente. Il periodo di caldo maggiore si ebbe negli anni Trenta e verso la fine degli anni Sessanta.\nLa Lituania ha vissuto un periodo di siccit\u00e0 molto forte nel 2002, che ha causato incendi nelle foreste. Un\u2019ondata di caldo assai forte si fossilizz\u00f2 sul Paese per diverso tempo nell\u2019estate del 2006.\nFonti e bibliografia.\nIn parte tradotto da:\nDati numerici presi da:"}
{"id": "370301", "revid": "41986", "url": "https://it.wikipedia.org/wiki?curid=370301", "title": "Paleosiberiani", "text": ""}
{"id": "370304", "revid": "33689", "url": "https://it.wikipedia.org/wiki?curid=370304", "title": "Consiglio Nazionale", "text": ""}
{"id": "370305", "revid": "1305772", "url": "https://it.wikipedia.org/wiki?curid=370305", "title": "Provincia di Alajuela", "text": "La provincia di Alajuela, in Costa Rica, \u00e8 la seconda per numero di abitanti e per importanza. La provincia confina a nord con il Nicaragua, ad est con la provincia di Heredia, a sud con la provincia di San Jos\u00e9, ad ovest con quella di Guanacaste e a sudovest con la provincia di Puntarenas.\nGeografia.\nIl capoluogo della provincia, Alajuela si estende sul versante occidentale del Valle Centrale, e costituisce la propaggine naturale dell'agglomerato urbano di San Jos\u00e9.\nLa provincia \u00e8 una delle pi\u00f9 estese del paese; le altitudini variano da 92 ai 2.704 m della sua cima pi\u00f9 alta, il vulcano Po\u00e1s. \nLa Cordigliera Vulcanica Centrale, la Cordigliera di Tilar\u00e1n e la Cordigliera di Guanacaste costituiscono i principali rilievi della provincia. Due sono i vulcani attivi: il vulcano Arenal e il Po\u00e1s, quest'ultimo \u00e8 uno dei pochi vulcani in attivit\u00e0 che \u00e8 possibile visitare spingendosi sino all'orlo del cratere principale (che ha un diametro di un chilometro e profondit\u00e0 di 314 metri). Sul fondo del cratere sono attive alcune fumarole e una debole attivit\u00e0 geiseriana.\nAnche il profilo climatico \u00e8 assai vario; la biodiversit\u00e0 della provincia \u00e8 notevole: a pochi chilometri di distanza cambiano completamente la flora e la fauna. Le temperature medie provinciali oscillano comunque tra i 23\u00b0 e i 26\u00b0 tutto l'anno; per questo motivo il National Geographic ha definito il clima di Atenas come il migliore clima del mondo.\nEconomia.\nL'economia della provincia si basa sulla produzione di caff\u00e8, canna da zucchero, zucchero, riso, fagioli, mais, frutta e ortaggi in genere. Mano mano che aumenta l'altitudine le colture arboree tropicali e subtropicali (mango, papaya), lasciano spazio a quelle pi\u00f9 temperate (pesche, susine, agrumi e perfino mele).\nLa provincia di Alajuela ospita l'aeroporto internazionale Juan Santamar\u00eda, il principale del paese.\nAmbiente.\nNumerose sono molte sono le aree protette, fra le quali il Parco nazionale del vulcano Po\u00e1s e il Parco nazionale Juan Castro Blanco, la riserva nazionale di fauna silvestre Ca\u00f1o Negro, oltre a numerose altre riserve faunistiche. \nLuoghi di interesse.\nOltre ai percorsi naturalistici, nel territorio provinciale si trovano alcuni centri abitati storici fra i quali San Ram\u00f3n, Zarcero e Sarch\u00ed, questi ultimi conosciuti per la produzione di artigianato in legno (carriuole dipinte a mano) e l'arte topiaria.\nGeografia antropica.\nSuddivisioni amministrative.\nLa provincia di Alajuela \u00e8 divisa in 15 cantoni:"}
{"id": "370310", "revid": "580", "url": "https://it.wikipedia.org/wiki?curid=370310", "title": "Pitone (filosofo)", "text": "Biografia.\nPitone visse al tempo del tiranno Dionigi I di Siracusa.\nTrovandosi esule a Siracusa, Pitone fu convocato dal tiranno siracusano con l'obiettivo di far leva su di lui per facilitare la conquista di Reggio, ma il filosofo non cedette e avvis\u00f2 i reggini invitandoli a scagliare pietre e frecce anche contro lui stesso, che fu posto in prima linea sulla macchina d'assedio appositamente costruita per espugnare la citt\u00e0. \nLe truppe siracusane di Dionisio furono cos\u00ec respinte, e questi consider\u00f2 il sacrificio del filosofo come un segno di ingratitudine per la sua ospitalit\u00e0."}
{"id": "370311", "revid": "1005847", "url": "https://it.wikipedia.org/wiki?curid=370311", "title": "Partito Azione Cittadina", "text": "Il Partito Azione Cittadina (in spagnolo: \"Partido Acci\u00f3n Ciudadana\" - PAC) \u00e8 un partito politico della Costa Rica di orientamento progressista e socialdemocratico fondato il 5 dicembre 2000 a seguito di una scissione dal Partito Liberazione Nazionale.\nPartecipa come osservatore al Foro de S\u00e3o Paulo.\nStoria.\nIl partito \u00e8 riuscito a catalizzare il voto di protesta dei cittadini costaricani in seguito allo scandalo che ha coinvolto i vertici del PUSC e che ha determinato il crollo di quest'ultimo."}
{"id": "370312", "revid": "1318658", "url": "https://it.wikipedia.org/wiki?curid=370312", "title": "Deepdale", "text": "Deepdale \u00e8 uno stadio calcistico inglese da 23.408 posti, situato a Preston (Lancashire), sede delle partite casalinghe della squadra del Preston North End.\nInaugurato il 21 gennaio 1875, il 5 ottobre 1878 ospit\u00f2 la prima partita. Il Preston North End \u00e8 stato uno dei club fondatori della Football League; dato che la Football League inglese \u00e8 stato il primo campionato di calcio professionistico ad essere disputato, Deepdale \u00e8 lo stadio di calcio pi\u00f9 antico al mondo ad essere continuamente utilizzato per campionati professionistici.\nL'impianto elettrico e la relativa illuminazione furono introdotti nel 1953.\nIl record di affluenza, registrato per\u00f2 quando lo stadio aveva una struttura differente, \u00e8 di 42.684 spettatori, durante il match di campionato Preston North End - Arsenal, il 23 aprile 1938.\n\u00c8 sede del National Football Museum inglese, il primo e il pi\u00f9 grande museo calcistico al mondo.\nAgli inizi del 2005 il National Football Museum ha lanciato un appello all'UNESCO per dichiarare Deepdale Patrimonio dell'umanit\u00e0."}
{"id": "370313", "revid": "767487", "url": "https://it.wikipedia.org/wiki?curid=370313", "title": "Christian Krohg", "text": "Krohg venne educato in Germania, dove conobbe e divenne amico di Max Klinger. In seguito visse a Parigi dal 1881 al 1882 e qui divenne il leader dei \"boh\u00e9mien\" norvegesi.\nChristian Krohg riteneva che scrivere fosse importante quanto dipingere e sosteneva che \"\u201ctutta l'arte nazionale \u00e8 cattiva arte, e tutta la buona arte \u00e8 nazionale\u201d\". Krogh riteneva che l'attenzione dell'artista dovesse essere rivolta alla vita nel modo in cui viene vissuta e percepita dagli individui, soprattutto delle classi pi\u00f9 basse. Particolarit\u00e0 che emerge in \"Albertine\" dipinto del 1886. L'opera trae spunto da una suo libro omonimo che parlava di prostituzione e che fece molto scandalo quando venne pubblicato, tanto che venne censurato e le copie sequestrate.\nRiusc\u00ec a far conciliare il Romanticismo e il Naturalismo. Christian Krogh con la sua pittura decisamente naturalistica, sensibile alla cultura francese, influenz\u00f2 Anna e Michael Ancher e Edvard Munch.\nKrohg fu anche giornalista del Verdens Gang dal 1890 al 1910, professore di pittura a Parigi oltre che direttore della Statens Kunstakademi, l'Accademia d'Arte di Oslo.\nEra sposato con Oda Krohg, ed ebbe tre figli : tra questi solo Per (1889-1965) ha seguito le orme del padre."}
{"id": "370314", "revid": "1516566", "url": "https://it.wikipedia.org/wiki?curid=370314", "title": "Capo-croce di sant'Andrea", "text": "Capo-croce di sant'Andrea (o capo-decusse) \u00e8 un termine utilizzato in araldica per indicare l'unione di un capo e di una croce di sant'Andrea (o \"decusse\") quando ambedue le pezze sono dello stesso smalto."}
{"id": "370317", "revid": "1776051", "url": "https://it.wikipedia.org/wiki?curid=370317", "title": "Evionnaz", "text": "Evionnaz (toponimo francese) \u00e8 un comune svizzero di 1\u00a0234 abitanti del Canton Vallese, nel distretto di Saint-Maurice.\nGeografia fisica.\nIl territorio comunale comprende le dighe di Salanfe, che forma il lago di Salanfe, di Saint-Barth\u00e9lemy B e di Saint-Barth\u00e9lemy C.\nStoria.\nIl comune di Evionnaz \u00e8 stato istituito nel 1822 per scorporo da quello di Saint-Maurice.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nEvionnaz \u00e8 servito dall'omonima stazione, sulla ferrovia Losanna-Briga.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "370319", "revid": "1776051", "url": "https://it.wikipedia.org/wiki?curid=370319", "title": "Dor\u00e9naz", "text": "Dor\u00e9naz (, toponimo francese) \u00e8 un comune svizzero di 911 abitanti del Canton Vallese, nel distretto di Saint-Maurice.\nStoria.\nIl comune di Dor\u00e9naz \u00e8 stato istituito nel 1816 con la divisione del comune soppresso di Outre-Rh\u00f4ne nei nuovi comuni di Collonges e Dor\u00e9naz; la frazione di Alesse, inizialmente assegnata a Collonges, nel 1841 fu assegnata a Dor\u00e9naz.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "370322", "revid": "110157", "url": "https://it.wikipedia.org/wiki?curid=370322", "title": "Salvan", "text": "Salvan (toponimo francese; in tedesco \"Scharwang\", desueto) \u00e8 un comune svizzero di 1\u00a0394 abitanti del Canton Vallese, nel distretto di Saint-Maurice.\nGeografia fisica.\nIl territorio comunale comprende parte del lago d'\u00c9mosson.\nStoria.\nDal suo territorio nel 1912 fu scorporata la localit\u00e0 di Vernayaz, divenuta comune autonomo con le frazioni di Mi\u00e9ville e Gueuroz.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (fino al 1912 con Vernayaz):\nEconomia.\nNel territorio comunale sorge la stazione sciistica di Les Mar\u00e9cottes.\nInfrastrutture e trasporti.\nSalvan \u00e8 servito dalle stazioni di Salvan e di Les Mar\u00e9cottes, sulla ferrovia Martigny-Ch\u00e2telard.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "370326", "revid": "26048", "url": "https://it.wikipedia.org/wiki?curid=370326", "title": "Michael Wolves", "text": ""}
{"id": "370330", "revid": "6923", "url": "https://it.wikipedia.org/wiki?curid=370330", "title": "Politica del Canada", "text": "Il Canada divenne indipendente dal Regno Unito nel 1867 e attualmente \u00e8 una federazione democratica parlamentare con il sovrano britannico come capo di Stato. La divisione amministrativa consiste in 10 province e 3 territori.\nEsecutivo.\nRegina: Elisabetta II (1952), rappresentata dal Governatore Generale Mary May Simon (2021).\nPrimo ministro: Justin Trudeau (2015)\nParlamento.\nIl Parlamento del Canada (\"Parliament of Canada\" o \"Parlement du Canada\") ha due camere: la Camera dei Comuni (\"House of Commons\" o \"Chambre des Communes\"), con 338 membri, eletti per cinque anni in seggi uninominali, e il Senato (\"Senate\" o \"S\u00e9nat\"), con 105 membri nominati dal Governatore Generale su consiglio del Primo Ministro.\nRisultato delle elezioni federali del 2006.\nLe elezioni federali canadesi del 2006 (le 39 elezioni generali) si sono svolte il 23 gennaio 2006, per rinnovare i membri della Camera dei Comuni.\nIl Partito Conservatore del Canada ha ottenuto la maggioranza relativa dei seggi: 124 su 308 (40.3%), con un incremento di 25 seggi dai 99 del 2004, ed il 36.3% dei voti (+6,7% rispetto al 29.6% del 2004). Di conseguenza il Partito Conservatore ha formato un governo di minoranza, retto da Stephen Harper divenuto il 22\u00ba primo ministro; si tratta del governo di minoranza con la pi\u00f9 bassa percentuale di seggi detenuta dal partito di governo nella storia del Canada. La precedente esperienza di governo di minoranza, retto dal Partito Liberale del Canada, ha portato ad elezioni anticipate dopo solo un anno e mezzo.\nDopo poche ore dalla chiusura dei seggi il primo ministro in carica, il liberale Paul Martin, ha riconosciuto la sconfitta ed ha rassegnato le dimissioni da leader del Partito Liberale. Martin \u00e8 stato comunque rieletto in parlamento nel suo collegio di Montr\u00e9al.\nLa mattina del 24 gennaio Martin si \u00e8 dimesso da primo ministro. Lo stesso giorno il governatore generale Micha\u00eblle Jean ha invitato Harper a formare un nuovo governo. La successione tra Martin ed Harper \u00e8 avvenuta formalmente il 6 febbraio.\nCausa delle elezioni anticipate.\nQueste inusuali elezioni invernali sono state causate da una mozione di sfiducia passata alla Camera dei Comuni il 28 novembre 2005. Il mattino successivo, il primo ministro Paul Martin si era incontrato con il governatore generale Micha\u00eblle Jean, accordandosi per lo scioglimento del parlamento e l'indizione delle elezioni anticipate. La campagna \u00e8 durata quasi otto settimane, la pi\u00f9 lunga da due decadi, allo scopo di far trascorrere le vacanze natalizie.\nLa testimonianza alla commissione Gomery, che aveva indagato sullo \"scandalo delle sponsorizzazioni\", aveva indebolito il Partito Liberale, per via delle accuse di corruzione. Il primo rapporto Gomery, reso noto il 1\u00ba novembre 2005, aveva fatto emergere una \"cultura del privilegio\" all'interno del governo. Di conseguenza i tre partiti di opposizione e tre dei quattro parlamentari indipendenti, in maggioranza alla Camera dei Comuni, avevano votato la sfiducia (con 171 voti favorevoli contro 133 contrari) portando il paese alle elezioni anticipate, nonostante che il primo ministro Martin avesse promesso di far sciogliere il parlamento entro un mese dal secondo rapporto Gomery (che era programmato per il 1\u00ba febbraio 2006).\nRisultati.\nI risultati delle elezioni del 23 gennaio 2006 hanno visto, oltre all'affermazione del Partito Conservatore ed al passaggio del Partito Liberale all'opposizione, un rafforzamento del Nuovo Partito Democratico (NDP). I risultati preliminari hanno fornito una stima dell'affluenza del 64,9% degli elettori registrati, un visibile aumento rispetto al 60,9% riscontrato nel 2004.\nI separatisti francofoni del Blocco del Qu\u00e9bec hanno avuto una flessione in queste elezioni, perdendo quasi il 2% in termini di voti, ma solo 3 seggi. Gli ecologisti del Partito Verde del Canada hanno all'incirca confermato la percentuale del 2004, anche questa volta non ottenendo alcun seggio alla Camera dei Comuni.\nIn un paio di collegi si \u00e8 reso necessario a norma di legge un nuovo conteggio dei voti per via del margine molto ridotto tra i due principali candidati, ma \u00e8 stato comunque confermato il risultato con lievissime variazioni\nTabella riassuntiva delle elezioni federali canadesi del 23 gennaio 2006 Camera dei Comuni\nRisultati per province.\nDavid Emerson, eletto come liberale nella Columbia Britannica, il 6 febbraio 2006 \u00e8 passato con i conservatori, entrando anche a far parte del governo come ministro. In questa tabella \u00e8 compreso nei liberali.\nAndr\u00e9 Arthur \u00e8 stato eletto come candidato indipendente in un collegio del Quebec.\nElezioni federali 2008.\nLe elezioni del 14 ottobre 2008 per il 40\u00b0 Parlamento del Canada si sono svolte in maniera anticipata, e hanno condotto alla riconferma del primo ministro Stephen Harper con una maggioranza relativa rinforzata rispetto alla legislatura uscente.\nCamera dei Comuni, 308 seggi"}
{"id": "370335", "revid": "9", "url": "https://it.wikipedia.org/wiki?curid=370335", "title": "Codifica Delta", "text": ""}
{"id": "370336", "revid": "30349", "url": "https://it.wikipedia.org/wiki?curid=370336", "title": "Forti di Genova", "text": "I forti di Genova sono un insieme di fortificazioni militari risalenti a diverse epoche, che la Repubblica di Genova edific\u00f2 a difesa del territorio urbano del capoluogo ligure nel corso della sua storia. I progetti di edificazione vennero inoltre ripresi e utilizzati in epoca napoleonica, risorgimentale e durante la prima e la seconda guerra mondiale.\nQuesto sistema difensivo scandisce gli eventi di buona parte della storia cittadina, quasi a punteggiare la complessa teoria delle sette cinte murarie che si sono sovrapposte nel tempo. Fra queste, le mura seicentesche che cingono ancora oggi a corona le alture che costituiscono il primo contrafforte dell'ormai prossimo Appennino Ligure e rappresentano la pi\u00f9 lunga cinta muraria in Europa e la seconda al mondo, dopo la grande muraglia cinese.\nNote storiche.\nFin dall'inizio del Seicento, le rivendicazioni territoriali di Carlo Emanuele I di Savoia volte al possesso del Marchesato di Zuccarello presso Albenga, i tentativi dei Savoia di reclamare il proprio dominio nei territori occidentali della Repubblica di Genova riproposero ai genovesi la necessit\u00e0 di nuovi provvedimenti difensivi che ampliassero le mura del XVI secolo e permettessero una maggiore sicurezza contro eventuali assedi provenienti dal nord.\nI primi provvedimenti furono attuati gi\u00e0 dal 1625, quando le tensioni tra la Repubblica di Genova e il ducato sabaudo facevano temere l'imminenza di un attacco, e fecero subito considerare la possibile costruzione di una linea di difesa al di fuori del perimetro murario esistente che circondasse la citt\u00e0. Nel maggio del 1625 l'esercito piemontese, che si era portato a ridosso della citt\u00e0, fu contrastato vittoriosamente dalle forze genovesi che lo fermarono al passo del Pertuso, dove in ricordo dell'avvenimento fu poi edificato il Santuario di Nostra Signora della Vittoria. Questo evento non comport\u00f2 alcun rallentamento negli iniziali lavori di fortificazione della citt\u00e0, rappresentati da decine di opere campali e alloggiamenti da una linea continua di trinceramenti e gabbioni e dal restauro della Bastie fortificate di Promontorio, Peralto e Castellaccio, secondo le disposizioni del Magistrato della Milizia di Genova.\nLa minaccia d'assedio del 1625 rese impellente l'esigenza di sottrarre alla minaccia delle artiglierie nemiche la popolazione cittadina che viveva a ridosso della cerchia muraria esistente. Il Duca di Savoia, con l'aiuto della Francia, invase il dominio dell'antica Repubblica di Genova, minacciando anche la capitale. La cinta del 1536 era diventata obsoleta e inadeguata ai progressi compiuti nel campo delle artiglierie; essa infatti seguiva fedelmente il perimetro dell'abitato, permettendo al nemico di minacciare seriamente la popolazione civile. Fu quindi decisa la costruzione di una nuova e possente cinta muraria, l'ultima, utilizzando quell'anfiteatro naturale che aveva l'apice sul monte Peralto. Da qui iniziavano due crinali che discendevano verso il mare costeggiando due vallate principali, quella del Polcevera ad ovest e quella del Bisagno a est, e le \"Mura Nuove\" vennero costruite seguendo fedelmente l'andamento dei crinali. Queste mura non furono realizzate a ridosso del centro abitato, lasciando anzi molto ambiente naturale boscoso e difficilmente percorribile.\nIl centro cittadino di Genova (ovvero la zona compresa tra la riva destra del torrente Bisagno e la Torre della Lanterna di Genova) fu quindi racchiuso da mura che partivano dall'attuale piazza della Vittoria dove si innestavano con le mura del Cinquecento, e salivano lungo il crinale est fino a Forte Sperone, e da qui discendevano verso sudovest appunto fino alla Lanterna. \nA costruzione ultimata, nel 1634, la cerchia muraria annoverava un complesso di 49 bastioni, con garitte ad ogni angolo e con 8 porte di accesso alla citt\u00e0 le cui pi\u00f9 importanti e monumentali erano Porta della Lanterna a ponente e Porta Pila a levante.\nLungo queste mura, fra il 1747 ed il 1840, furono realizzate decine di opere militari difensive, porte, bastioni e soprattutto forti integrati nella struttura muraria, che nel corso degli anni furono ampliati, modificati e integrati da altre opere al di fuori delle mura, nel contesto di altre vicende belliche.\nTale sistema fortificato - oggi di propriet\u00e0 in parte del Demanio dello Stato ed in parte del Comune di Genova - si fonda su un insieme di sedici forti principali e ottantacinque bastioni distribuiti lungo i diciannove chilometri delle \"vecchie\" (XVI secolo) e \"nuove\" mura (XVII secolo), dal punto pi\u00f9 basso della zona della stazione ferroviaria di Genova Brignole fino al punto pi\u00f9 alto, ovvero il monte Peralto.\nElenco dei Forti di Genova.\nI forti di Genova sono generalmente classificati secondo due sistemi, quello centrale e quello orientale, separati dalla valle del Torrente Bisagno. I forti sono elencati per i due sistemi procedendo da sud a nord e da est a ovest. \nGenova e le sue difese: una testimonianza del 1800.\nNella sua opera \"Istoria del blocco di Genova nell'anno 1800,\" Angelo Petracchi, cronista dell'assedio della citt\u00e0, fornisce una dettagliata descrizione di Genova e delle sue difese nel periodo della Repubblica Ligure.:\u00ab\"La Citt\u00e0 di Genova \u00e8 situata sul dorso di un monte, che appoggia le sue falde sulla riva del mare Ligustico. Ha essa dalla parte di terra un doppio circondario di mura, l'uno de'quali interno, che rinchiude quasi esattamente l'abitato, e che forma una specie di figura ovale. \u00c8 questo munito di alcuni baluardi, che non essendo stati di alcun uso in quest'assedio, \u00e8 inutile dettagliare. \u00c8 l'altro esterno, ed innalzandosi dalle due punte marittime sale sino ad una grand'altezza del monte. Questo secondo circondario rende la citt\u00e0 della figura quasi di un triangolo; mentre terminando in punta sulla cima dell'altura, scende d'ambe le parti a formar quasi i due lati che vengono chiusi e riuniti dal mare. Varj forti guarniscono questo giro di mura. Sulla cima vi \u00e8 quello dello Sperone; verso il lato di Ponente, pi\u00f9 al di sotto della met\u00e0, vi \u00e8 l'altro detto delle Tenaglie, ed alla fine del medesimo ve n'\u00e8 un altro chiamato di S. Benigno. Ci\u00f2 produce, che da quella parte la citt\u00e0 di Genova \u00e8 quasi imprendibile; tanto pi\u00f9 che la localit\u00e0 combina cos\u00ec propiziamente a difenderla, che poca o niuna speranza d\u00e0 agli assediatori di prenderla. Non \u00e8 il medesimo dalla parte di Levante, ove essendo dominata al di fuori da alcune alture, \u00e8 stato creduto inutile di alzarvi degli altri forti. In mancanza di ci\u00f2 si \u00e8 fatto al di fuori una specie di parallela, o per meglio dire un cammino coperto che fortificando quelle medesime alture, che dominano la citt\u00e0, suppliscono a tal difetto; bisogna perci\u00f2 a chi difende Genova tener questa linea esteriore, e quelle fortificazioni, che sono il monte dei Ratti, sulla cui sommit\u00e0 \u00e8 il Forte di Quezzi; il Forte Richelieu, che fu fatto fabbricare dal celebre Maresciallo di tal nome quando occup\u00f2 Genova; quello di S. Tecla, e la Madonna di Albaro. Pi\u00f9 in alto dello Sperone, e quasi perpendicolare al medesimo vi \u00e8 il forte del Diamante, che domina lo Sperone medesimo, sebbene da taluni credesi che ne sia un poco troppo distante; anch'esso per\u00f2 \u00e8 di una estrema importanza per gli assediati, sostenendo moltissimo le operazioni delle altre fortificazioni esterne. Fra il Diamante, e lo Sperone vi \u00e8 il monte de' due Fratelli, che fa due diverse punte: questa situazione \u00e8 assai rimarchevole, perch\u00e9 produce la riunione fra gli assedianti, e potrebbe prender alle spalle le opere esterne della linea di Levante; ma siccome ivi temesi l'incrociatura dei fuochi dello Sperone e del Diamante, \u00e8 assai difficile d'impadronirsene, quantunque siavi un certo sito che dicesi immune dall'artiglieria di ambo i forti. Dalla parte di mare, molte e belle batterie difendono la citt\u00e0, ed il porto, non che le mura marittime assicurate anche dalla Natura. Tali batterie rimontate ultimamente toglievano ogni pena da quella parte. Le pi\u00f9 belle sono quelle della Strega, della Cava, di ambo i Moli, e della Lanterna. Dalla parte di Ponente vi \u00e8 il fiume dellaPolcevera; dalla parte di Levante quel di Bisogno. Albaro \u00e8 un piccolo, e delizioso borgo, che da questa parte \u00e8 vicino a Genova quasi di un solo miglio, come dall'altra parte si \u00e8 quello vaghissimo egualmente di S. Pier d\u2019Arena\"\u00bb.\nSulle mura, un parco naturale.\nIntorno al sistema di fortificazioni sorto sulle alture cittadine \u00e8 stato realizzato in anni recenti - grazie all'ambiente naturale circostante di oltre 870 ettari, con circa novecento specie di piante inserite in un ecosistema integrato bosco-prateria-macchia mediterranea, e alla presenza di molti esemplari di fauna composta da mammiferi e uccelli rapaci - il Parco delle Mura.\nQuesto sfrutta un'area rimasta ai margini dello sviluppo urbanistico edilizio della citt\u00e0, e nel momento in cui vengono meno le servit\u00f9 militari delle varie fortificazioni essa viene ad avere funzione di \"polmone verde\" della citt\u00e0.\nIl parco si sviluppa pertanto attorno alle Mura Nuove includendo queste con le relative fortezze.\nGenova nel XIX secolo era una citt\u00e0 completamente fortificata e all'avanguardia nell'architettura militare; essa infatti disponeva di una doppia cerchia di mura, quella del Seicento e quella del Cinquecento, fatto che sorprese gli Austriaci nel 1746 e che li rese incapaci di riconquistare la citt\u00e0 che si era a loro ribellata. La doppia cinta era pertanto rafforzata dall'aver collegato la cerchia muraria risalente al secolo precedente alle preesistenti mura del XVI secolo e ai forti sui rilievi circostanti.\nIl parco delle mura, gestito dal Servizio Giardini e Foreste del Comune di Genova dai primi anni novanta del Novecento, ha preso in gestione alcuni forti, organizzando a determinate scadenze vari spettacoli estivi nel Forte Sperone. Poco distante da questo \u00e8 stato restaurato il forte Begato, sebbene l'inattivit\u00e0 abbia poi in parte vanificato l'operazione.\nIl parco si estende poi alle fortezze poste pi\u00f9 a Nord delle Mura Nuove, dal Forte Puin, che era stato negli anni sessanta del Novecento dato in concessione ad un pittore e pertanto si trovava ancora in buono stato, ai due Fratelli (il maggiore demolito per far posto alle contraeree nella Seconda Guerra Mondiale), sino al Diamante, questo posto gi\u00e0 nel confinante Comune di Sant'Olcese.\n\u00c8 anche - se non soprattutto - grazie a queste sue strutture difensive che la \"Superba\", gi\u00e0 antica repubblica marinara e sede della Repubblica di Genova, pot\u00e9 essere a lungo considerata una inespugnabile citt\u00e0-fortezza in grado di resistere ad ogni attacco, sia che le venisse portato dal mare che da terra.\nDi fatto abbandonati al loro destino alla fine del XIX secolo, i forti di Genova vennero riutilizzati all'inizio del Novecento per essere usati prevalentemente come punto di appoggio per le manovre militari o come carcere per i soldati prigionieri durante la prima guerra mondiale.\nIn realt\u00e0 hanno sempre costituito un importante patrimonio monumentale per una citt\u00e0 ricca di orgoglio e di storia, tanto che per essa \u00e8 stato coniato il termine \"El siglo de los genoveses, el siglo de oro\" (\"Il secolo d'oro dei genovesi\"), un secolo - il XVII - protrattosi ben oltre lo specifico riferimento temporale.\nQuesto patrimonio la inseriva a buon diritto fra le citt\u00e0 pi\u00f9 difese d'Europa.\nLe fortificazioni di Genova raccontano la storia cittadina lungo almeno tre secoli: dai fasti seicenteschi della gloriosa Repubblica marinara ai moti popolari del 1849 contro il Regno di Sardegna per una temuta \"cessione\" all'Impero austro-ungarico.\nIn parte sfiorate dal tracciato del Trenino di Casella, oggi sono meta di escursionisti (vi si pu\u00f2 praticare dalla semplice passeggiata al trekking, allo jogging e alla mountain bike) e di appassionati di storia che vi trovano motivi di approfondimento per meglio comprendere nella sua interezza l'evoluzione di una citt\u00e0 che - quale \"porta\" sul mar Mediterraneo - \u00e8 sempre stata crocevia di molteplici interessi.\nLa cinta delle \"mura nuove\", dotata di fortificazioni con possenti bastioni, era stata effettivamente portata a termine gi\u00e0 nella prima met\u00e0 del Seicento, ma neppure un secolo dopo, nel 1747, quando la citt\u00e0 dovette confrontarsi con il duro assedio austriaco, si rese necessario ristrutturare il sistema difensivo per fronteggiare adeguatamente artiglierie sempre pi\u00f9 potenti.\nPi\u00f9 tardi, nel 1781, il magistrato delle fortificazioni avvi\u00f2 un progetto che rivoluzionava il concetto di cinta muraria, mediante la costruzione di opere avanzate, in questo caso di torri isolate per opporsi al nemico lontano dalla citt\u00e0. Vennero individuate sette possibili direttrici d'attacco.\nNel 1797, all'inizio del protettorato francese (Repubblica Ligure Democratica) le opere distaccate effettivamente in uso erano quattro: i forti Richelieu, Diamante, Castellaccio e Sperone mentre i forti Quezzi e Santa Tecla erano ancora da terminare (al forte Santa Tecla avrebbe lavorato come architetto militare il ticinese Pietro Cantoni, padre degli architetti Gaetano e Simone Cantoni).\nNonostante la volont\u00e0 espressa dallo stesso Napoleone Bonaparte di incrementare le difese e i numerosi progetti presentati, alcuni dei quali proponevano grandiosi sventramenti del nucleo urbano, evitati grazie al realismo del Consiglio Comunale, in realt\u00e0 alla fine della dominazione francese le opere esterne erano ancora le quattro citate sopra, alle quali si aggiunse Quezzi. L'unica variante di un certo rilievo (e molto rivelatrice) fu il potenziamento delle difese del forte Sperone sul versante \"rivolto verso la citt\u00e0\".\nA completare quindi il complesso dei forti fino a portarli alle volumetrie massicce odierne, richiamanti uno stile neo-medievale, e ancor oggi visibili, fu poi dal 1815 il governo sabaudo.\nL'opera di D'Andreis.\nL'importanza che il nuovo \"dominatore\" dette alle fortificazioni di Genova pu\u00f2 essere compresa dalle parole di Giulio D'Andreis, direttore del Genio Militare nella piazza di Genova:\nD'Andreis, direttore del Genio preposto alle fortificazioni dal 1815 al 1827 con brevissime interruzioni nel 1817 e nel 1822-1823, coordina una commissione di ingegneri militari che traccer\u00e0 un piano accurato delle fortificazioni e del terreno circostante, provveder\u00e0 alla manutenzione dell'esistente e potenzier\u00e0 le difese adeguandole alle sempre nuove sfide tecniche. In un piano dettagliato egli propone la costruzione di ben dodici torri, ispirate alle torri Martello inglesi, a loro volta ispirate dalle torri genovesi costruite in Corsica, in particolare dalla torre di Capo Mortella.\nLa Torre Quezzi, quella delle forche Vecchie Torre Specola e il Forte Begato sono fra le strutture progettate direttamente dal D'Andreis. Il modello della torre di Quezzi in realt\u00e0 era stato previsto da D'Andreis come un elemento ripetitivo, da essere ripetuto a brevi distanze lungo tutti i crinali montuosi che attorniano la citt\u00e0. Di queste torri ne vennero realizzate pochissime, ed altre rimasero incomplete, a causa della spesa troppo forte e della sua sopraggiunta inutilit\u00e0 al variare delle necessit\u00e0 belliche. Del sistema, che prevedeva un \"continuum\" di torrette che a Levante veniva a coprire tutti i crinali sino a quello del Monte Fasce compreso, furono completate solo le torri di Quezzi, Monteratti (rimasta poi inclusa nel forte, fu in seguito demolita), e quella di San Bernardino, tuttora ben conservata. Erano previste anche altre torri, ossia la torre dello Zerbino (demolita), quella di Sant'Erasmo e quella di San Simone sulla Val Bisagno; le torri delle Bombe, di Monte Moro, di Granarolo e di Monticello presso le Mura Nuove tra i forti Tenaglia e Begato; due torri ai lati del Forte Monteratti. Di tutte queste opere furono realizzate solo le fondamenta con parte del piano terra.\nD'Andreis si occup\u00f2 poi anche di urbanistica (sempre con un occhio alla praticit\u00e0 militare) aprendo la strada fra Piazza san Domenico e Piazza delle Fontane Marose, e progettando una Piazza d'armi (in grado per\u00f2 di consentire il passeggio e un piacevole affaccio panoramico) alla spianata dell'Acquasola (1821).\nA questo punto, la citt\u00e0 - che sarebbe stata sottoposta quattro anni dopo ad una possente opera di ristrutturazione urbanistica (v. Progetto di revisione urbanistica del 1825 di Carlo Barabino) pu\u00f2 essere considerata un campo trincerato appoggiato ad una cittadella formata dai forti Sperone, Begato e Castellaccio.\nNegli ultimi anni l'autorit\u00e0 di D'Andreis venne tuttavia messa in discussione, e lui stesso guardato con sospetto perch\u00e9 troppo aperto alle idee innovative provenienti dal Nord Europa. Accolti in maniera migliore risultarono i suoi collaboratori, ossia Giovanni Battista (GioBatta) Chiodo ma soprattutto suo fratello Agostino, probabilmente perch\u00e9 liguri. Quest'ultimo complet\u00f2 le opere intorno alla zona della Lanterna, ma anche il porticato (la Loggia dei Banchi di Palazzo San Giorgio, opera civile creduta a lungo opera di altri) di Piazza Caricamento, ove sorgeva un tempo l'antico Banco di San Giorgio ed oggi sede dell'Autorit\u00e0 portuale.\nI Chiodo fecero spostare inoltre la progettata piazza d'armi da spianata Acquasola alla vicina collina di Carignano, proprio sopra la foce del torrente Bisagno, dove vennero costruite due caserme ed altre opere in grado di ospitare complessivamente due reggimenti di Fanteria in assetto di guerra (il complesso \u00e8 sede attualmente del Distretto Militare).\nI percorsi.\nDiversi sono i percorsi che uniscono i diversi forti e baluardi che costituiscono la linea di fortificazione. Questi i principali:\nPrimo percorso.\nUn primo tracciato articolato sulle \"mura vecchie\" trecentesche ha inizio dal ponente cittadino, pressappoco all'altezza della Lanterna, ovvero sulle alture del Belvedere nel quartiere di Sampierdarena ove sorgeva l'omonimo Forte Belvedere costruito fra il 1815 ed il 1825, oggi non pi\u00f9 esistente (al suo posto sorge l'impianto sportivo Morgavi, un piccolo campo da calcio dove si disputano partite del campionato dilettanti). I pochi resti della fortificazione che sopravvivono fino ad oggi furono adattati a \"batteria\" antiaerea durante la Seconda guerra mondiale e, in parte, sono tuttora visibili proprio a fianco del campo sportivo.\nIn questa zona poco pi\u00f9 in alto si trova il Forte Crocetta (situato a 145\u00a0m di altitudine, a breve distanza dall'edificio del dazio) che fu edificato nel 1818 sui resti della omonima chiesetta.\nPoco pi\u00f9 in alto (alt. 217\u00a0m) si trova il Forte Tenaglia, un tempo caposaldo delle mura cittadine, che precede di poco il quarto fortilizio che si incontra lungo il percorso, ovvero il Forte Begato, situato a 475\u00a0m di altitudine e costruito dal Genio militare di Casa Savoia fra il 1818 ed il 1830 sulla base - secondo fonti peraltro incerte, come ricordato dallo storico e studioso del sistema fortilizio genovese Stefano Finauri - di strutture esistenti fin dal 1319.\nQuesto primo gruppo di forti \u00e8 collegato tramite le Nuove Mura e sentieri al Forte Sperone, quello maggiormente conosciuto e accessibile, situato a 489 metri di altezza lungo la sommit\u00e0 del monte Peralto, oggi identificato comunemente come collina del Righi, dal nome della funicolare che collega l'altura al centro cittadino.\nForte Sperone ha la sua origine anch'esso in tempi antichi, ovvero nei primi decenni del Trecento: ebbe come nucleo una fortificazione ghibellina che sorgeva accanto a dove si trova quella attuale e che portava il nome di Bastia di Peralto (di essa non rimane peraltro alcuna traccia).\nFu poi completato nel 1747 con l'edificazione di una caserma con abitazione per gli ufficiali, magazzini e polveriera (arricchita nel 1820 da tre torri) e di una adeguata recinzione resa possibile utilizzando le adiacenti \"mura nuove\" in pietra.\n\u00c8 questa l'unica struttura ad avere avuto una utilizzazione massiccia in epoca moderna quale sede di spettacoli teatrali estivi per i quali vengono usate sia le aree all'aperto sia i vani interni.\nAppena pi\u00f9 in basso (alt. 362\u00a0m, sempre nella zona del Parco del Peralto) le mura rasentano il Castellaccio che per tre secoli - dal 1507 all'inizio dell'Ottocento fu lugubre sede di pubbliche esecuzioni per impiccagione.\nDalla sommit\u00e0 della collina del Righi si diramano i sentieri che segnano lo spartiacque fra i diversi gruppi di colline che si aprono a fianco della valle del Bisagno. A 508\u00a0m di altitudine il primo che si incontra \u00e8 il Forte Pu\u00ecn, una torre di struttura quasi cubica alta nove metri costruita fra il 1815 ed il 1830 dal Genio militare, da cui \u00e8 possibile godere di un'ottima vista panoramica.\nUn'ulteriore breve salita porta al vicino Forte Fratello Minore (alt. circa 622\u00a0m) - costituito da una torre centrale di et\u00e0 napoleonica, opera del governo piemontese, e valorizzato nel 1815 da un recinto murario nonch\u00e9 da un fossato - e ai resti di quello che fu il Forte Fratello Maggiore, una torre a pianta quadra posta poco pi\u00f9 in alto e demolita in epoca fascista.\nL'area compresa fra lo Sperone, i Due Fratelli ed il Diamante vide un'autentica battaglia il giorno 30 aprile 1800 tra attaccanti austro-ungheresi e truppe franco-italiane comandate dal Gen. Andr\u00e9 Massena. Il Forte Diamante fu aspramente conteso ma a fine giornata la vittoria fu francese (per una descrizione analitica del fatto si veda, in biografia, l'ultima edizione del 'Giornale delle operazioni militari, dell'assedio e del blocco di Genova' di P.Thiebault, in particolare l'analisi a cura di Marco Vecchi.\nIl punto pi\u00f9 elevato del sistema di fortificazioni (667\u00a0m) \u00e8 il monte Diamante, dove sorge l'omonimo forte, appunto il Forte Diamante, costruito a partire dal 1756 sui resti di un'antica rocca difensiva della quale si hanno notizie a far data dal 1478.\nSecondo alcuni storici l'opera fu completata in due soli anni anche se tale dato non \u00e8 suffragato da elementi certi; \u00e8 da tenere conto che, con i mezzi dell'epoca, sarebbe stato molto difficile edificare un forte come il Diamante, situato su un'erta collina, in un lasso di tempo cos\u00ec breve, in condizioni climatiche assolutamente variabili, tenuto conto dell'ubicazione.\nPubbliche esecuzioni al \"Quadrato delle forche\".\nUno dei principali baluardi del sistema di fortificazione genovese, il Forte Castellaccio, edificato sopra un precedente impianto fatto erigere nel XIV secolo da Roberto d'Angi\u00f2; fu pi\u00f9 volte potenziato nel corso del tempo fino all'innalzamento del bastione detto delle forche - torre ottagonale in laterizio - da cui il nome della zona chiamata \"quadrato delle forche\".\nLo storico Giuseppe Banchero, autore nel 1865 di un saggio intitolato \"Monumenti pubblici della citt\u00e0 di Genova\", dette cos\u00ec conto di quello che oggi \u00e8 conosciuto con il nome di Castellaccio (appellativo rimasto sebbene la struttura sia stata sottoposta negli anni novanta a lavori di recupero): \nLe prime notizie che si hanno sul Castellaccio si riferiscono effettivamente ad una torre edificata nel 1317 per ordine di d'Angi\u00f2 ma subito demolita due anni dopo (1319) per costruire ex novo una nuova fortificazione a difesa del partito guelfo.\nL'ottagonale e adiacente Torre Specola fu innalzata ad opera dell'architetto militare Giulio D'Andreis pressappoco nel periodo cui fa riferimento lo storico Banchero, ovvero tra il 1817 ed il 1823, sul preesistente sito detto \"quadrato delle forche\", luogo deputato - come \u00e8 facilmente comprensibile dal nome - ad esecuzioni capitali.\nRiscontri in questo senso si hanno nei rilievi effettuati dal Corpo Reale del Genio, mentre viceversa la struttura non compare sulle planimetrie fatte eseguire alla fine del Settecento dal colonnello Giacomo Brusco, ingegnere militare del Genio; sempre un disegno del 1818 mostra tuttavia la caratteristica facciata meridionale; una planimetria del 1823 riporta infine la pianta dell'edificio con il rilievo del terreno circostante. \nQuesta documentazione \u00e8 conservata presso l'Istituto Storico e di Cultura dell'Arma del Genio militare (ISCAG), a Roma.\nDopo l'annessione della Repubblica di Genova al Regno di Sardegna, il forte sub\u00ec una radicale trasformazione tanto da rendere la zona su cui sorgeva una sorta di cittadella fortificata, quella citt\u00e0-fortezza prefigurata dalla collaudata fortificazione alla moderna, ideale luogo ove allestire una guarnigione utile sia per una difesa delle mura sia per controbattere a eventuali improvvise insurrezioni da parte della popolazione locale.\nUn po' come accadr\u00e0, leggermente pi\u00f9 a valle, con la costruzione del piccolo castello difensivo che ancor oggi d\u00e0 il nome ad un quartiere residenziale cittadino, appunto, il quartiere di Castelletto a circonvallazione a monte.\nSecondo percorso.\nL'approccio del secondo percorso attraverso cui \u00e8 possibile ancor oggi visitare il corso delle fortificazioni \"fuori le mura\" di Genova - e insieme ad esse buona parte della storia cittadina - avviene al di l\u00e0 del torrente Bisagno, sulle alture di Quezzi dove si incontrano in successione Forte Quezzi, Torre Quezzi, Forte Monteratti, Forte Richelieu e Forte Santa Tecla, che creano un percorso a ferro di cavallo lungo i bordi della conca creata dal torrente Fereggiano.\nQui le fortificazioni sono di epoca relativamente pi\u00f9 recente, riferendosi al periodo di espansione della citt\u00e0 oltre la valle del Bisagno; queste fortificazioni erano tutte destinate alla difesa della val Bisagno, della vallata che da San Desiderio porta al mare (la valle Sturla) e di tutte quelle vie di comunicazione che avrebbero consentito al nemico di scendere dalle alture di Sant'Olcese o Bargagli.\nProcedendo dalle prime alture di Quezzi, come primo forte si incontra quello omonimo al quartiere, oggi fortemente diroccato, di propriet\u00e0 di un privato e quindi non visitabile; continuando lungo la strada asfaltata, si giunge alla Torre Quezzi, una torre in laterizio di circa 17 metri di diametro ancora ben conservata ma priva dei solai interni un tempo esistenti.\nSempre in direzione del levante cittadino, il fortilizio successivo che si incontra \u00e8 il Forte Monteratti, una imponente struttura difensiva che si sviluppa lungo i quasi 260m del pianoro in cima all'altura di Monte Ratti. Il forte \u00e8 ancora in buone condizioni, ma alcuni crolli non consentono una visita dettagliata della struttura. Nel retro del forte (nord) si trova il terrapieno in cui erano posizionate le artiglierie, rivolte verso l'alta val Bisagno.\nSuccessivamente, passando per l'antica cava di pietra di Quezzi, si giunge a Forte Richelieu, dal nome del Maresciallo di Francia Louis Armand du Plessis de Richelieu, comandante dell'esercito francese in Liguria, ad oggi sede di ripetitori televisivi RAI e quindi non visitabile.\nNella zona sono comunque presenti due batterie contraeree risalenti al secondo conflitto mondiale, rispettivamente a nord e a sud del Forte Richelieu, visitabili anche se lasciate in uno stato di abbandono.\nIl \"tour\" dei forti di Genova prosegue a quota 180\u00a0m di altitudine, fra la collina di Pianderlino e quella di San Martino, con il Forte Santa Tecla, edificato a partire dal 1747 sulla base di alcune strutture difensive (dette ridotte) poste a lato di una vecchia chiesetta che portava il medesimo nome.Oggi il Forte Santa Tecla, dopo due costosi restauri, \u00e8 in buone condizioni, ma a causa di un'amministrazione sbagliata, il forte \u00e8 chiuso ai visitatori anche se un'associazione di volontari della Protezione Civile lo mantiene in buono stato.\nScendendo poi lungo il sentiero che conduce in citt\u00e0 si trova l'ultimo forte, un tempo periferico alla citt\u00e0 ma oggi inglobato nell'urbe cittadino, Forte San Martino, oggi visitabile ma in cattivo stato di conservazione.\nLa costruzione dei bastioni e del muro di cinta in terra fu completata fra il 1815 ed il 1833.\nGenova portuale fortificata ieri e oggi.\nIl particolare sistema orografico di Genova - che ne fa una citt\u00e0 difficile da attraversare, da \"praticare\" - ha posto sempre dei problemi sul piano logistico, tanto in tempi di pace quanto di guerra.\nSulle mura collinari che la cingono come un diadema - restituendole il caratteristico \"skyline\" che tanto suggestiona coloro che l'avvicinano dal mare - si \u00e8 combattuta la guerra di Liberazione. I partigiani tenevano come riferimento i contrafforti, spesso \"convertiti\" a batteria contraerea, per spingersi sino ai carrugi del centro storico e da qui all'intera zona dell'angiporto, ricca di \"docks\" e fabbriche (si pensi allo stabilimento Ansaldo di Sampierdarena).\nSi \u00e8 cos\u00ec in presenza di un altro sistema di fortificazioni con mura, postazioni, torri di guardia (su tutte la Lanterna simbolo cittadino) che riguarda da vicino - se non esclusivamente - la zona portuale.\nI bastioni - ancora ben visibili - fra Porta Siberia e il Mandraccio, accesso al Porto antico recentemente restaurato da Renzo Piano, furono scenario di scontri durante il secondo conflitto mondiale e obiettivo di pesanti bombardamenti aerei e dal mare (1941, 1942).\nLe vicine Mura della Malapaga erano state costruite intorno al 1550 con il probabile intervento dell'architetto Galeazzo Alessi. Servivano a congiungere la Porta del Molo con il Casone della Malapaga costruita il secolo prima, proprio accanto al mercato generale del pesce, ove oggi sorge la Caserma della Guardia di Finanza a Piazza Cavour. Il \"Casone\" era adibito a prigione per i debitori inadempienti.\nSituate poco distanza dalle mura e dalla galleria delle Grazie - oggi transito della moderna metropolitana - furono fonte di ispirazione per l'omonimo film Premio Oscar del 1949 diretto da Ren\u00e9 Cl\u00e9ment, con l'interpretazione di Jean Gabin.\n\"Fortezza Genova\" (o, meglio, \"Fortress Genoa\") \u00e8 tornata a rivivere in anni ancor pi\u00f9 recenti nei titoli dei mass media internazionali in occasione dei fatti di Genova, in occasione della riunione del G8 nel 2001.\nLa \"zona rossa\" \"edificata\" con container e cancellate attorno alla zona del Palazzo Ducale (un tempo sede dei dogi del popolo), tesa a preservare il normale svolgimento dell'incontro degli \"otto grandi\" del mondo, \u00e8 sembrata a molti osservatori un nuovo - e aggiornato - modello di fortificazione difensiva."}
{"id": "370337", "revid": "1776051", "url": "https://it.wikipedia.org/wiki?curid=370337", "title": "Vernayaz", "text": "Vernayaz (; toponimo francese) \u00e8 un comune svizzero di 1\u00a0881 abitanti del Canton Vallese, nel distretto di Saint-Maurice.\nStoria.\nIl comune di Vernayaz \u00e8 stato istituito nel 1912 per scorporo da quello di Salvan.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nVernayaz \u00e8 servito dall'omonima stazione, sulle ferrovie Losanna-Briga e Martigny-Le Chatelard-Saint Gervais. Nel territorio comunale sorge il ponte stradale di Gueuroz.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "370338", "revid": "7", "url": "https://it.wikipedia.org/wiki?curid=370338", "title": "Fortificazioni di Genova", "text": ""}
{"id": "370339", "revid": "123699577", "url": "https://it.wikipedia.org/wiki?curid=370339", "title": "Gabby Hayes", "text": "Biografia.\nIl primo lungometraggio in cui Hayes ebbe una parte fu il film muto \"Why Women Marry\" (1923). Abile a cimentarsi con i ruoli pi\u00f9 diversi, compreso quello del cattivo, a volte interpretava anche due personaggi in un unico film. La causa che lo port\u00f2 a diventare un personaggio noto nell'ambiente dei film western fu il crollo della Borsa del 1929, che gli fece perdere quasi tutti i risparmi fino ad allora accumulati con il lavoro nel cinema e lo costrinse a riprendere la carriera d'attore.\nIl western.\nHayes scelse la via dei western perch\u00e9 era un genere che, sebbene non amasse particolarmente, stava considerevolmente crescendo negli anni trenta, e anche perch\u00e9 molti film western dell'epoca erano serial con numerosi personaggi ricorrenti, e quindi pi\u00f9 possibilit\u00e0 di recitare. Dal 1935 al 1939 interpret\u00f2 il personaggio di Windy Halliday, la spalla del cowboy Hopalong Cassidy (interpretato da William Boyd). Hayes non era in grado di andare a cavallo e dovette imparare all'et\u00e0 di oltre 40 anni per esigenze di scena.\nNel 1939, una disputa con la Paramount Pictures per motivi di stipendio port\u00f2 Hayes ad abbandonare gli \"studios\" e a stipulare un contratto con la Republic Pictures; dato per\u00f2 che la Paramount deteneva i diritti sull'uso del nome Windy Halliday, alla Republic decisero di rinominare il personaggio di Hayes \"Gabby Whitaker\".\nGabby Whitaker comparve in oltre 40 pellicole tra il 1939 e il 1946, al fianco di noti personaggi del cinema western come Roy Rogers o Gene Autry, senza dimenticare i ruoli di spalla al fianco di John Wayne (con il quale aveva gi\u00e0 recitato all'inizio degli anni '30, ricoprendo per\u00f2 ruoli diversi e a volte anche quello del cattivo).\nL'ultimo film di Gabby Hayes fu \"The Cariboo Trail\" (1950), dopodich\u00e9 egli si dedic\u00f2 alla televisione con il programma per ragazzi \"The Gabby Hayes Show\", sempre di ispirazione western. Terminata la serie nel 1954, Hayes si ritir\u00f2 definitivamente dalle scene.\nIl personaggio di Gabby Whitaker ha ispirato il personaggio di Doppio Rhum, spalla di Capitan Miki nell'omonimo fumetto edito a partire dagli anni '50.\nIl personaggio di Gabby Whitaker, assieme a tanti altri stereotipi dei film western, venne parodiato all'interno del film \"Mezzogiorno e mezzo di fuoco\" di Mel Brooks, con il personaggio di Gabby Johnson.\nSempre il personaggio di Gabby Whitaker, venne parodiato all'interno del film \"Per un pugno di dollari\" di Sergio Leone, con il personaggio di Piripero interpretato da Joseph Egger."}
{"id": "370343", "revid": "287204", "url": "https://it.wikipedia.org/wiki?curid=370343", "title": "El Libertador", "text": ""}
{"id": "370344", "revid": "46291", "url": "https://it.wikipedia.org/wiki?curid=370344", "title": "Phillyrea latifolia", "text": "Phillyrea latifolia, noto con il nome comune di Ilatro \u00e8 un arbusto o piccolo albero appartenente alla famiglia (tassonomia) delle Oleacee e del genere Phillyrea.\n\u00c8 una specie tipica della macchia mediterranea.\nDescrizione.\n\u00c8 un arbusto sempreverde legnoso che pu\u00f2 raggiungere l'altezza di 6\u20137 m.\nLe foglie sono semplici, opposte, sempreverdi.\nI fiori sono dioici, piccoli, bianchi, con 4 sepali e 4 petali riuniti parzialmente in un breve tubo. I fiori sono raccolti in brevi grappoli ascellari.\nI frutti sono drupe carnose, nere a maturazione, vagamente simili alle olive, ma pi\u00f9 piccoli, pi\u00f9 rotondi e riuniti in grappoli.\nLa pianta \u00e8 molto simile al \"Rhamnus alaternus\" che \u00e8 chiamato alaterno, che ha foglie solitamente alterne.\nDistribuzione.\nOriginario del bacino mediterraneo, predilige climi miti e soleggiati e vegeta sino a 800 m di quota.\nPropagazione.\nSi moltiplica per propaggine che, fatte in autunno, mettono radici nel secondo anno e possono essere messe a dimora nel terzo anno"}
{"id": "370345", "revid": "1318658", "url": "https://it.wikipedia.org/wiki?curid=370345", "title": "Libertador", "text": ""}
{"id": "370347", "revid": "339392", "url": "https://it.wikipedia.org/wiki?curid=370347", "title": "Pediculus pubis", "text": ""}
{"id": "370348", "revid": "35804", "url": "https://it.wikipedia.org/wiki?curid=370348", "title": "Phyllirea latifolia", "text": ""}
{"id": "370351", "revid": "880848", "url": "https://it.wikipedia.org/wiki?curid=370351", "title": "Palombaro", "text": "Il palombaro \u00e8 un subacqueo che, per immergersi, utilizza un'apposita attrezzatura, detta scafandro, da cui \"scafandro da palombaro\", consistente essenzialmente in elmo, tuta gommata e scarponi zavorrati per camminare sul fondo marino.\nIl palombaro riceve il sostentamento d'aria dalla superficie attraverso un tubo di gomma collegato ad una pompa ad aria. Il tubo \u00e8 coassiale ad una corda che serve per calare o issare a bordo il palombaro nonch\u00e9 a comunicare con la superficie attraverso degli strattoni convenzionali, a meno che non sia in comunicazione con cavo telefonico.\nStoria.\nI primi progetti di un'attrezzatura da palombaro risalgono addirittura a Leonardo da Vinci, che per\u00f2 non rese noti i suoi studi \nIn seguito, nella prima met\u00e0 del XIX secolo e pi\u00f9 precisamente nel 1829, Charles e John Deane di Whitstable, nel Kent inglese, progettarono il primo elmo da palombaro. Nel 1837, sulla base degli studi di Leonardo da Vinci e di Halley, Augustus Siebe costru\u00ec una \"veste per immersione standard\", una sorta di prima muta da palombaro per l'immersione. Nel 1849 venne istituita la Scuola palombari a Genova.\nIn disuso dagli inizi degli anni ottanta, l'immersione con lo scafandro e la muta da palombaro in ambito civile appartiene ormai alla storia, anche se alcune evoluzioni ulteriori hanno portato alla creazione delle cosiddette Atmospheric Diving Suit (\"mute atmosferiche\"), utilizzate per immersioni molto profonde o in ambienti particolari. Resta impiegato invece in ambito militare (vedi GOS).\nL'evoluzione delle moderne attivit\u00e0 subacquee legate al mondo professionale soprattutto per immersioni ad alta e altissima profondit\u00e0 ha portato al ritorno del sistema detto a palombaro tanto che il lavoratore subacqueo per lavori in piattaforme ed interventi vincolati con tubi che portano aria o miscele gassose, riscaldamento e collegati con sistemi di comunicazione svolge attivit\u00e0 del tutto simili a quelle del palombaro tanto che talvolta viene chiamato fantasiosamente \"palombaro moderno\", pur mantenendo l'assetto leggero che caratterizza invece il sommozzatore. \nEquipaggiamento.\nLa parte pi\u00f9 importante dell'attrezzatura \u00e8 l'elmo del palombaro, tramite il quale il sub riceve aria compressa dalla superficie. Questo elmo oltre che essere collegato alla superficie con il cosiddetto in gergo \"cordone ombelicale\", \u00e8 imbullonato ad una particolare e resistente alle abrasioni muta subacquea stagna, appesantita se necessario da ulteriori pesi di zavorra. \nElmo.\nL'elmo da palombaro consiste in una sfera di bronzo, rame o ottone cava munita di alcuni fori: uno inferiore per far entrare la testa del palombaro, uno frontale, chiuso da uno sportello trasparente a tenuta stagna per la visione e di solito due di fianco al principale per permettere la visione laterale. Alcuni elmi, come il famoso \"Mark V\" della US Navy, hanno anche un obl\u00f2 superiore per permettere la visione dall'alto.\nAlla foratura inferiore viene collegata la muta del palombaro.\nAll'interno dell'elmo si trovano gli ugelli di apporto dell'aria proveniente dalla superficie e una valvola di scarico. Questi comandi, azionati da movimenti della testa del palombaro, equilibrano la pressione esterna con quella interna all'elmo e alla muta.\nZavorra.\nDa notare che la zavorra della muta da palombaro \u00e8 integrata con gli scarponi, in modo da consentire al sub di camminare sul fondale marino, e in altre posizioni (di solito sul busto).\nLa quantit\u00e0 di zavorra \u00e8 consistente, fino a quasi 8/10\u00a0kg per quanto riguarda le calzature in modo da agevolare la camminata e per ostacolare l'assetto positivo del \"vestito\" del palombaro, permettendogli quindi una posizione eretta inclinata in avanti. Da rilevare inoltre che essendo l'acqua un elemento circa 800 volte pi\u00f9 denso dell'aria, questo peso si avverte di meno nell'immersione.\nL'attrezzatura completa arriva a pesare circa 80\u00a0kg, tale da non consentire al palombaro i movimenti fuori dall'acqua.\nFisiologia dell'immersione.\nIl palombaro effettua l'immersione respirando il gas a circuito aperto, in pratica come un subacqueo con le bombole: di conseguenza egli \u00e8 soggetto alle leggi fisiche dei gas (legge di Boyle-Mariotte, legge di Dalton e legge di Henry) e deve pertanto osservare delle rigide procedure di immersione determinate da tempi di immersione stabiliti, correlati alle profondit\u00e0 operative.\nPer questo, agli albori del '900, quando gli studi degli effetti dei gas respirati a pressione superiore a quella atmosferica sull'organismo umano non erano ancora stati completati in maniera sufficiente, si verificarono numerosi incidenti quali la cosiddetta \"malattia dei cassoni\" (alias MDD), all'inizio cos\u00ec chiamata per gli incidenti da decompressione a cui andavano incontro gli operai che lavoravano nella fondazione di moli o altre opere subacquee avvalendosi per l'appunto dei cassoni pneumatici e la cosiddetta \"risalita a pallone\" (alias EGA), cos\u00ec chiamata perch\u00e9 il palombaro veniva in superficie con il suo vestito completamente gonfio per l'appunto come un pallone, spesso con funesti epiloghi."}
{"id": "370352", "revid": "104458", "url": "https://it.wikipedia.org/wiki?curid=370352", "title": "Martigny", "text": "Martigny (toponimo francese; in tedesco \"Martinach\", desueto) \u00e8 un comune svizzero di 17\u00a0998 abitanti del Canton Vallese, nel distretto di Martigny del quale \u00e8 capoluogo; ha lo status di citt\u00e0.\nStoria.\nEra l'antico \"oppidum\" celta di Octoduro (in latino \"Octodurus\"), menzionato da Gaio Giulio Cesare nel corso della conquista della Gallia (58-50 a.C.), capitale del popolo dei Veragri. Qui si combatt\u00e9 un'importante battaglia tra questo popolo e le forze romane del legato di Cesare, Servio Sulpicio Galba, nel 56 a.C. La presenza romana \u00e8 testimoniata da numerosi reperti archeologici.\nDal comune di Martigny nel XIX secolo furono scorporate varie localit\u00e0 divenute comuni autonomi: nel 1835 La Ville (comune di Martigny-Ville), nel 1836 Charrat, nel 1841 La Combe (comune di Martigny-Combe, dal quale nel 1845 fu scorporato La B\u00e2tiaz e nel 1899 Trient) e Le Bourg (comune di Martigny-Bourg). Nel 1956 Martigny-Ville inglob\u00f2 tuttavia La B\u00e2tiaz e nel 1964 Martigny-Bourg e Martigny-Ville tornarono a unirsi per formare nuovamente il comune di Martigny.\nDa Martigny, in epoca romana, passava la via delle Gallie detta Via Cesarea, strada romana consolare fatta costruire da Augusto per collegare la Pianura Padana con la Gallia. Inoltre da qui passava un'altra strada denominata Via Severa Augusta proveniente dal Passo del Sempione fatta costruire da Settimio Severo per facilitare lo spostamento delle truppe dalla pianura ai confini dell'Impero. Nel medioevo fu parte della Via Francigena\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nCultura.\nMusei.\nIl principale museo \u00e8 la Fondation Pierre Gianadda, costituita nel 1978 da L\u00e9onard Giannadda in memoria del fratello in prossimit\u00e0 delle , che ospita all'anno mostre pittoriche di altissimo livello. e in diverse occasioni concerti di musica classica e lirica. Negli anni L\u00e9onard Gianadda ha completato l'offerta culturale della Fondazione allestendo il Museo Gallo-Romano, un'esposizione permanente sui Gallo-romani, il Museo dell'Automobile, una ricchissima collezione di auto d'epoca e il Parco delle Sculture nei giardini della Fondazione. \nLa sua azione si estende anche in citt\u00e0, in particolare con la rotonda decorata con sculture di artisti svizzeri, con le diciassette vetrate di Hans Erni collocate nella chiesa protestante, e con il Museo dei cani del Gran San Bernardo. \nInfrastrutture e trasporti.\nMartigny \u00e8 servita dall'omonima stazione sulla ferrovia Losanna-Briga e capolinea della ferrovie per Orsi\u00e8res e per Saint-Gervais-les-Bains.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "370355", "revid": "21880", "url": "https://it.wikipedia.org/wiki?curid=370355", "title": "Phyllirea", "text": ""}
{"id": "370356", "revid": "1369234", "url": "https://it.wikipedia.org/wiki?curid=370356", "title": "Finhaut", "text": "Finhaut (toponimo francese) \u00e8 un comune svizzero di 419 abitanti del Canton Vallese, nel distretto di Saint-Maurice.\nGeografia fisica.\nIl territorio comunale comprende le dighe d'\u00c9mosson, che forma il lago d'\u00c9mosson, e del Vieux \u00c9mosson, che forma il lago del Vieux \u00c9mosson.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nFinhaut \u00e8 servito dall'omonima stazione, sulla ferrovia Martigny-Ch\u00e2telard.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nFinhaut ha ospitato l'arrivo della 17\u00aa tappa del Tour de France 2016."}
{"id": "370357", "revid": "125649546", "url": "https://it.wikipedia.org/wiki?curid=370357", "title": "Camera di decompressione", "text": "La camera di decompressione \u00e8 un apparato in grado di sopportare la pressione di aria al suo interno (superiore a quella atmosferica, da cui il termine \"iperbarica\") e che permette di ospitare persone che abbiano la necessit\u00e0 di essere sottoposte a un trattamento iperbarico di decompressione, nel caso di subacquei per inosservanza di decompressione, o per necessit\u00e0 di terapia iperbarica nel caso di pazienti affetti da diverse patologie. Deve il suo nome al fatto che la sua invenzione \u00e8 derivata dalla necessit\u00e0 di effettuare le soste di decompressione da parte dei palombari; in seguito ha assunto altri nomi a seconda dell'utilizzo: \"camera di ricompressione\", \"camera per terapia iperbarica\", o \"camera iperbarica\"; quest'ultimo \u00e8 il nome tecnico dell'apparato, che viene cos\u00ec denominato ufficialmente.\nL'inventore.\nLa camera di decompressione, cos\u00ec come \u00e8 oggi concepita e in grado di essere facilmente trasportata e collocata a bordo di imbarcazioni e navi, venne inventata nel 1916 da Alberto Gianni, noto palombaro della SO.RI.MA., dopo una grave embolia, e soprattutto stanco di dover fare le lunghe soste di decompressione in acqua, alla quale erano costretti tutti i palombari all'epoca dopo avere superato i limiti di non decompressione. Inizialmente l'inventore la chiam\u00f2 cassa disazotatrice, in seguito venne chiamata cassa di decompressione e poi assunse il nome definitivo attuale. La societ\u00e0 Draeger, una delle prime aziende produttrici di attrezzature e sistemi di respirazione e di sicurezza per l'industria mineraria e poi subacquea in seguito present\u00f2 il primo modello di serie.\nCaratteristiche.\nConsiste in un involucro cilindrico generalmente di metallo, ma anche in materiale acrilico trasparente o tessuto, e resistente a seconda delle tipologie alle medie o alte pressioni, chiuso da portelli ermetici e collegato a bombole di aria compressa respirabile e ossigeno ed eventualmente altro gas, (elio), che viene immesso per generare una pressione differente da quella atmosferica e per permettere la respirazione all'interno. I modelli utilizzati presso i centri iperbarici sono in grado di ospitare numerose persone e hanno ambienti separati ma collegati, per consentire il passaggio di pazienti e/o personale medico dall'interno verso l'esterno e viceversa permettendo la compensazione degli ambienti. Sono quindi stazioni fisse e di grandi dimensioni e con strumentazione di gestione e monitoraggio molto sofisticata, che comprende sistemi di comunicazione audio video. In certi casi pu\u00f2 essere allestita una vera e propria sala operatoria, per delicati e particolari interventi, e nel caso si tratti di intervenire su un embolizzato con traumi e ferite causate durante una immersione.\nVi sono poi modelli portatili monoposto o a due posti che trovano sistemazione a bordo di imbarcazioni, furgoni, elicotteri e aerei, alcune sono direttamente equipaggiate con sistema di traino omologato e quindi carrellabili e trainabili dai mezzi di soccorso e/o ambulanze che permettono il recupero di embolizzati e il relativo trasporto presso il centro e successivamente il trasbordo nella camera iperbarica principale del centro tramite le flangiature di connessione e successiva compensazione della pressione. Sono stati costruiti e sono attualmente commercializzati anche modelli di camera di decompressione flessibili e portatili, realizzate con tessuti non traspiranti ad altissima resistenza, e chiusura con cerniera stagna del tutto simile a quelle delle mute subacquee speciali. Molto utili per essere trasportate ovunque, vengono utilizzate per poter effettuare terapie iperbariche a domicilio e talvolta per immersioni esplorative in ambienti carsici molto vasti e poco accessibili. Queste ultime hanno un prezzo molto competitivo e sono una soluzione alternativa molto valida soprattutto nel caso di emergenze dove non vi siano centri iperbarici o non sia possibile trasportare il paziente.\nSpesso i termini \"camera di decompressione\", \"camera di ricompressione\" o \"camera per terapia iperbarica\" o \"camera iperbarica\" sono usati a seconda dell'uso:\nNel caso dei subacquei sportivi o sommozzatori professionisti, la camera iperbarica viene usata a seguito di permanenze subacquee oltre i limiti di non decompressione, per eseguire ricompressioni e successive decompressioni, atte a evitare rischi e complicazioni relative nel caso di mancato rispetto dei tempi limite di immersione, ed eventuali terapie iperbariche nel caso si siano verificati sintomi di malattia da decompressione e sia necessario sottoporre i subacquei colpiti da embolia gassosa arteriosa e/o traumatica (sovradistenzione ed enfisema polmonare), e comunque nei casi in cui sia richiesta una pressione differente da quella atmosferica. Consente quindi di eliminare i disagi e i rischi di una lunga decompressione subacquea in acqua, in casi di pericolo o di situazioni estreme quali quelle necessarie per immersioni professionali o attivit\u00e0 esplorative soprattutto in acque fredde. Creata inizialmente per solo uso subacqueo, per i particolari vantaggi terapeutici, dati dalla maggior vascolarit\u00e0 e distribuzione di ossigeno nei tessuti in iperbaria, viene prevalentemente utilizzata ora presso strutture ospedaliere e ambulatoriali per prestazione di terapie di vario genere quali l'ossigenoterapia iperbarica.\nUso della camera iperbarica.\nPer usare una camera iperbarica in ambito sportivo e professionale per l'effettuazione di decompressioni standard non ci sono particolari limitazioni, tutte le grandi aziende di lavori subacquei, i corallari, alcuni centri di immersione e talvolta navi da crociera per turismo subacqueo operanti in localit\u00e0 distanti dai centri iperbarici ne possiedono una. In ambito terapeutico e ospedaliero le norme sono molto esplicative ed \u00e8 necessaria la presenza di un medico esperto in terapia iperbarica, con almeno cinque anni di esperienza documentata nella specialit\u00e0 (vedi Normativa ISPESL sulle Camere Iperbariche). La direzione dell'impianto deve essere affidata a uno specialista in Anestesia e Rianimazione o a uno specialista in Medicina del Nuoto e delle Attivit\u00e0 Subacquee, per la conduzione terapeutica \u00e8 necessario anche un tecnico iperbarico abilitato; \u00e8 quindi evidente che l'esecuzione di terapie iperbariche \u00e8 demandata esclusivamente a personale fornito dei requisiti previsti dalla legge, proprio per la particolarit\u00e0 della branca specialistica e la tipologia dei pazienti che a essa afferiscono.\nPrecauzioni.\nNel caso di insorgenza di patologia da Decompressione (PDD) dopo una immersione \u00e8 opportuno contattare il centro Iperbarico pi\u00f9 vicino, avendo cura di idratare l'infortunato (se cosciente far bere almeno 2 - 3 litri di acqua) e somministrargli ossigeno normobarico a flussi elevati (almeno 10 litri/minuto), sino al raggiungimento della Camera Iperbarica. Nel caso di trasporto presso il centro iperbarico con mezzo aereo, il volo deve essere tenuto a bassa quota, per la diminuzione progressiva di pressione atmosferica verso le alte quote e relativo rischio di accelerazione dell'insorgere di embolie. Nel caso di sospetto di patologia da decompressione, in attesa di raggiungere il pi\u00f9 vicino centro iperbarico o di arrivo dei soccorsi, deve essere posizionato in decubito laterale sinistro evitando assolutamente di sollevare le gambe del paziente per il grave rischio di embolizzazione massiva dei territori cerebrali.\nAttivit\u00e0 subacquee.\nLe prime camere erano state ideate per permettere la decompressione del sommozzatore in ambiente confortevole, soprattutto in seguito a delle lunghe immersioni.\nAttualmente nel caso di immersioni subacquee professionali e militari, le camere iperbariche sono ospitate a bordo dei mezzi navali addetti alle attivit\u00e0. I sommozzatori dopo le immersioni le usano per poter effettuare le lunghe soste di decompressione, e nel caso per ottenere eventuali trattamenti di ricompressione direttamente sul posto. La presenza della camera iperbarica in questi casi \u00e8 indispensabile soprattutto considerando la lontananza o la inesistenza di centri iperbarici presso i luoghi di operazione.\nVengono usate le tabelle di decompressione che stabiliscono una esatta e specifica tempistica di sosta e permanenza alle varie quote per un determinato periodo di tempo e pressione a seconda del tempo di permanenza sul fondo e di profondit\u00e0 massima raggiunta.\nGeneralmente nelle immersioni lavorative per scopi civili o militari \u00e8 prevista per legge la presenza di un impianto iperbarico sul mezzo appoggio, che oltre a eventuali scopi terapeutici ha la finalit\u00e0 di diminuire i tempi di decompressione degli Operatori Tecnici Subacquei (OTS).\nDa un punto di vista classificativo si distinguono due tipologie di immersioni a seconda della profondit\u00e0 operativa:\nbasso fondale se svolte entro la fascia dei -50\u00a0m,\nalto fondale se svolte oltre la fascia dei -50\u00a0m,\nIn Italia le camere iperbariche, per legge, debbono essere tutte multiposto con camera di equilibrio, al fine di consentire l'ingresso di personale in qualsiasi momento del trattamento, collegate a bombole e compressori ad aria compressa respirabile adeguati e scorte accessorie di gas relativi, ossigeno ed elio. La gestione delle operazioni a bordo \u00e8 tenuta da personale specializzato, spesso gli stessi sommozzatori, con monitoraggio e gradi di allerta elevati e costanti quando i sommozzatori sono in immersione durante le operazioni, e in seguito all'interno della camera durante la soste decompressive.\nCon il progresso tecnologico nel campo delle immersioni professionali, essa ha trovato largo utilizzo nelle immersioni in saturazione.\nCon questa tecnica il sub \u00e8 in grado di lavorare per diversi giorni a profondit\u00e0 notevoli e utilizzare la camera da decompressione, o meglio la stazione iperbarica, dotata dei vari necessari comfort, come abitazione, solitamente sistemata sulla nave appoggio e collegabile con campana presurizzabile di trasporto verso il fondo marino (vedi il recupero del Polluce presso l'Isola d'Elba), ed effettuare una sola decompressione alla fine del ciclo di operazioni.\nTrattamenti terapeutici.\nL'ossigenoterapia iperbarica viene prescritta dai medici per svariate patologie per alcune delle quali rappresenta colpa grave il mancato ricorso alla Terapia Iperbarica; l'elenco completo delle patologie trattabili in ambiente iperbarico \u00e8 stato stilato dalla SIMSI (Societ\u00e0 Italiana di Medicina Subacquea ed Iperbarica http://www.simsi.org/) e recepito dal Ministero della Sanit\u00e0; vi sono alcune patologie che vengono trattate in fase sperimentale.\nLinee guida sulle indicazioni all'ossigenoterapia iperbarica 2007.\nNel 2006 una commissione mista, formata da rappresentanti delle societ\u00e0 scientifiche, Societ\u00e0 Italiana di Anestesia, Analgesia, Rianimazione e Terapia Intensiva (SIAARTI), Societ\u00e0 Italiana di Medicina Subacquea e Iperbarica (SIMSI) e di categoria, Associazione Nazionale Centri Iperbarici Privati (ANCIP), ha rivisto le Linee Guida sulle indicazioni all'Ossigenoterapia Iperbarica, alla luce delle nuove acquisizioni scientifiche e seguendo le regole della medicina basata sull'evidenza (EBM). Ne sono nate le linee guida italiane sull'uso dell'Ossigenoterapia Iperbarica (OTI).\nIl documento contiene le indicazioni alla ossigenoterapia iperbarica:\nPericoli e misure di sicurezza.\nNonostante questa serie di utili benefici c'\u00e8 da considerarne anche la potenziale pericolosit\u00e0: ci sono stati infatti negli anni diversi incidenti. L'incidente pi\u00f9 grave in Italia \u00e8 avvenuto il 31 ottobre 1997 presso l'ospedale privato Galeazzi di Milano, quando a causa del malfunzionamento del sistema antincendio della camera ben 11 persone furono arse vive e morirono intrappolate all'interno.\nLa pericolosit\u00e0 delle camere iperbariche \u00e8 data dalla presenza di ossigeno in alte concentrazioni in un ambiente iperbarico. Essendo comburente rende la combustione dei materiali combustibili molto pi\u00f9 facile. Un evento di questo tipo nello spazio ristretto della camera e l'impossibilit\u00e0 spesso di aprire rapidamente il portello, tenuto bloccato dalla pressione interna, rende questi incidenti spesso mortali.\nNormalmente la camera iperbarica, sia per questioni di sicurezza sia di costi, non viene riempita con ossigeno puro, ma con normale aria compressa. L'ossigeno, se somministrato, viene fornito solo tramite mascherine o erogatori a richiesta molto simili a quelli dei subacquei. Nelle moderne camere iperbariche esiste un sistema di recupero dell'espirato che permette di eliminare al di fuori della camera l'ossigeno espirato in modo da non alterare l'aria interna.\nEsistono tuttavia anche camere monoposto, utilizzate per particolari patologie, che utilizzano un'atmosfera arricchita in ossigeno. Si tratta di camere intrinsecamente meno sicure per via della presenza di ossigeno compresso in tutto il volume della camera.\nSono stati fatti diversi studi sulla casistica degli incidenti avvenuti nelle camere iperbariche.\nFino agli anni sessanta venivano utilizzati all'interno della camera tessuti infiammabili, seggiolini in legno, lampade a incandescenza, non esistevano sistemi antincendio e l'olio dei compressori entrava nella camera sotto forma di aerosol e si depositava sulle pareti. Prima del 1980 pi\u00f9 di met\u00e0 degli incidenti era causato da problemi elettrici, ma da allora in Europa e Nordamerica sono state prese tutte le precauzioni necessarie tanto che il problema \u00e8 stato praticamente eliminato.\nAttualmente tutte le camere iperbariche devono soddisfare norme severissime e anche le attrezzature mediche eventualmente da utilizzare (defibrillatori, elettrocardiografi, rianimatori, ecc) devono essere dedicate e progettate in modo da non produrre scintille. Il sistema di illuminazione \u00e8 all'esterno e la luce viene portata all'interno da speciali obl\u00f2. L'umidit\u00e0 dell'aria viene mantenuta alta per ridurre l'accumulo di cariche elettrostatiche.\nIl pericolo maggiore, in particolare nelle camere monoposto che utilizzano un'atmosfera di ossigeno, rimane l'introduzione di oggetti in grado di generare fiamme o scintille. \u00c8 sufficiente anche indossare abiti o copertine fatte in materiale sintetico che per sfregamento generano elettrostaticit\u00e0 e quindi fiamme.\nTristemente famoso fu il caso di Salvatore Iannelli, un bimbo di quattro anni di Napoli sottoposto a trattamento in una camera a ossigeno puro morto in seguito a un incendio causato da un giocattolo in grado di generare scintille che gli era stato lasciato per farlo stare buono.\nProprio in seguito a questi incidenti si sono sviluppate una serie di procedure in grado di ridurre qualsiasi rischio di incendio: da un lato si cerca di ridurre al minimo la quantit\u00e0 di ossigeno nella camera, dall'altro si \u00e8 migliorato il controllo degli oggetti introdotti dai pazienti, anche attraverso sofisticate tecniche di analisi dell'aria in grado di individuare tracce anche minime di prodotti di combustione. Ai pazienti \u00e8 assolutamente vietato indossare abbigliamento sintetico e portare con s\u00e9 qualunque tipo di oggetto che produca o possa produrre una combustione come ad esempio accendini e scaldamani a carbonella. Inoltre a scopo precauzionale si fanno depositare all'esterno anche cellulari, orologi non subacquei, chiavi, torce e i dispositivi a batteria in genere.\nAllo scopo di individuare sul nascere qualunque tipo di combustione in alcune camere \u00e8 installato un sensibilissimo sistema di rilevazione di fumo che attraverso appositi condotti analizza costantemente l'aria della camera iperbarica.\nIncidenti recenti.\nUn grave incidente \u00e8 avvenuto negli Stati Uniti, a Lauderdale by the Sea il 1\u00ba maggio 2009, presso l'OHNC della Florida, Centro di terapia iperbarica neurologico del Dr. Neubauer's, per un incendio verificatosi all'interno della camera iperbarica, e ha coinvolto due cittadini italiani: Francesco Pio Martinisi, di soli 4 anni, rimasto ustionato sul 90% del corpo e deceduto l'11 giugno e la nonna, Vincenza Pesce, che lo assisteva, anche lei \u00e8 morta in seguito alle gravissime ustioni riportate. Il fatto ha destato notevole scalpore poich\u00e9 per il bambino, affetto da una particolare disfunzione neurologica, era stata creata una petizione di raccolta fondi con relativo sito e blog, e per cui si era interessato anche l'ex-presidente della Repubblica Giorgio Napolitano."}
{"id": "370359", "revid": "647919", "url": "https://it.wikipedia.org/wiki?curid=370359", "title": "Maialini", "text": ""}
{"id": "370360", "revid": "46291", "url": "https://it.wikipedia.org/wiki?curid=370360", "title": "Phillyrea angustifolia", "text": "La Phillyrea angustifolia, nota con il nome comune di Ilatro sottile \u00e8 un arbusto o piccolo albero sempreverde della famiglia delle Oleacee.\n\u00c8 una specie tipica della macchia mediterranea.\nDescrizione.\n\u00c8 una pianta legnosa che pu\u00f2 raggiungere l'altezza di 6\u20137 m.\nLe foglie sono semplici, opposte, sempreverdi. Sono pi\u00f9 sottili e hanno meno nervature secondarie rispetto alle foglie di \"P. latifolia\".\nI fiori sono unisessuali, piccoli, bianchi, con 4 sepali e 4 petali riuniti parzialmente in un breve tubo. I fiori sono raccolti in brevi grappoli ascellari.\nI frutti sono drupe carnose, nere a maturazione, vagamente simili alle olive, ma pi\u00f9 piccoli, pi\u00f9 rotondi e riuniti in grappoli.\nDistribuzione e habitat.\nVegeta soprattutto lungo la costa tirrenica sino a 600 m di quota. Colonizza terreni difficili e siccitosi"}
{"id": "370361", "revid": "180559", "url": "https://it.wikipedia.org/wiki?curid=370361", "title": "Patrick Augustine Sheehan", "text": "Nominato parroco della parrocchia di Doneraile nella contea di Cork in Irlanda il 4 luglio 1895, egli si dedic\u00f2 a una lunga carriera letteraria creando una vera letteratura cattolica in lingua inglese.\nVita.\nPatrick Augustine Sheehan nacque il 17 marzo 1852 in New Street, nella citt\u00e0 di Mallow (contea di Cork, Irlanda). Egli era il terzo dei cinque figli di Patrick Sheehan e Johanna Regan, piccoli commercianti nella medesima citt\u00e0. Secondo il registro parrocchiale di Mallow, il piccolo Patrick Augustine fu battezzato nella chiesa madre dall'allora parroco, J.C. Wigmore, astanti come padrino e madrina Timothy Cronin e Mary Ann Relehan.\nPochissime sono le precise informazioni dei primi anni della sua vita rimasteci. Da giovane era di salute cagionevole. Nelle memorie di un compagno di scuola, era ritenuto un sognatore, a causa del suo comportamento spesso distaccato: mentre gli altri alunni giocavano e gridavano durante la pausa meridiana, egli usava spesso recarsi in un boschetto adiacente per pensare, leggere, o contemplare le nuvole e le acque cristalline del ruscello locale.\nRimasto orfano a undici anni, insieme con due sorelle ed un fratello minore, Sheehan divenne alunno dell'allora parroco di Mallow, John McCarthy, che avrebbe dovuto succedere alla sede episcopale di Cloyne nel 1874. In questo periodo le due sorelle Hannah e Margaret si occuparono del mantenimento della casa e sorvegliarono l'educazione dei loro pi\u00f9 giovani fratelli, destinati a entrare nel liceo diocesano di Saint Colman nel 1866. Hannah e Margaret scelsero la vita monastica presso le Suore della Misericordia: la prima, spirata il 7 novembre 1868 ancora durante il noviziato, prese i voti religiosi come Suor Maria Agostina, e l'altra come Suor Maria Stanislao, diventando maestra delle scuole dello stesso istituto fino al suo decesso avvenuto il 17 dicembre 1871. Il pi\u00f9 giovane, John, mor\u00ec a soli cinque anni.\nRiflettendo sugli avvenimenti della sua giovent\u00f9, Sheehan scrisse in \"Under the Cedars and the Stars\":\nSheehan cominci\u00f2 la sua educazione formale nella scuola primaria di Mallow. Del suo maestro di scuola, scrisse:\nWilliam O'Brien, famoso giornalista e parlamentare, con cui Sheehan si sarebbe politicamente alleato pi\u00f9 tardi, fu un compagno di scuola. Sheehan complet\u00f2 la sua educazione secondaria nel liceo diocesano, Saint Colman's College, nella citt\u00e0 di Fermoy, durante un periodo che coincise con la ribellione dei Feniani nel 1867. Gli avvenimenti di questi anni incisero profondamente su di lui e riemersero nel suo romanzo politico \"The Graves at Kilmorna\", e in altri suoi scritti sul tema della violenza politica.\nSeminario Nazionale Maggiore di Maynooth.\nCompiuti gli studi classici nel liceo diocesano di Saint Colman's College, Sheehan entr\u00f2 per la famosa soglia, difesa dalla sfinge, del Seminario Nazionale Maggiore Nazionale Irlandese di Saint Patrick's College, Maynooth, Co. Kildare, il 25 agosto 1869. Nonostante la sua salute cagionevole, riusc\u00ec ad anticipare il termine del corso accademico da un anno. Trasferito dal seminario di Maynooth dal suo vescovo e protettore John McCarthy, Sheehan continu\u00f2 gli studi ecclesiastici nel seminario dei Padri Lazzaristi nella citt\u00e0 di Cork. Fu ordinato sacerdote da Monsignor William Delaney, Vescovo di Cork, nella cattedrale di Saint Mary and Saint Anne il 18 aprile 1875. La sua prima Messa fu celebrata nella cappella dell'istituto delle Suore della Misericordia nella citt\u00e0 nativa di Mallow.\nLe traduzioni italiane.\nLa traduzione in lingua italiana del suo libro pi\u00f9 rinomato \"My New Curate\" fu effettuata da Angelo Mauri e pubblicata a Milano sotto il titolo \"Il Mio Nuovo Vicario\", ripubblicata a Roma nel 1954 sotto il titolo \"Il mio nuovo curato\". Il testo apparse per primo in seriale sulle pagine del quotidiano L'Osservatore Cattolico di Milano.\nPer il tramite dell'edizioni paoline sono state tradotte in lingua italiana le seguenti opere: \"Tristram Lloyd\" (Alba, 1942), \"Il Trionfo dell'Insuccesso\" (Francavilla-al-Mare, 1968), e \"La Benda della Regina\" (Milano, 1970)."}
{"id": "370364", "revid": "998297", "url": "https://it.wikipedia.org/wiki?curid=370364", "title": "TGA (formato di file)", "text": "Il formato di file raster Targa (estensione del file *.tga), \u00e8 un formato utilizzato per memorizzare fotografie ed immagini digitali.\nStoria.\nNato alla fine degli anni ottanta \u00e8 dedicato al salvataggio di immagini digitali per le schede di acquisizione \"Targa\".\nData la potenza e le caratteristiche di suddette schede, originariamente installate direttamente sui monitor, si vide la necessit\u00e0 di trattare le immagini ad alta definizione con programmi e componenti hardware aventi tra loro una perfetta compatibilit\u00e0, ma senza sbocchi verso altri sistemi.\nCaratteristiche.\nPer anni il formato .tga \u00e8 rimasto il pi\u00f9 preciso e particolarmente fedele nei colori, soprattutto grazie al salvataggio di immagini non compresse, salvaguardando il risultato da quelle alterazioni che spesso si verificano con i formati compressi (ad esempio il JPEG). Unico difetto di questi file \u00e8 la loro grandezza."}
{"id": "370365", "revid": "7", "url": "https://it.wikipedia.org/wiki?curid=370365", "title": "Ferrovia Genova Casella", "text": ""}
{"id": "370367", "revid": "125231318", "url": "https://it.wikipedia.org/wiki?curid=370367", "title": "Gaio Svetonio Tranquillo", "text": "Biografia.\nSvetonio nacque attorno al 70 d.C. in un luogo imprecisato del \"Latium vetus\", forse a Ostia, dove ebbe la carica religiosa locale di pontefice di Vulcano (solitamente conferita a vita). \nNon si conosce, tuttavia, con precisione l'anno di nascita: alcuni, facendo riferimento a una lettera inviata da Plinio il Giovane a Svetonio nel 101 collocano la data al 77, anno in cui avrebbe potuto ricevere un tribunato militare, se avesse intrapreso la carriera militare. Altri anticipano la data al 69, altri ancora, esaminando altre lettere indirizzate all'autore del \"De vita Caesarum\", la collocano al 71 o al 75.\nUgualmente incerta \u00e8 l'origine sociale di Svetonio: non si pu\u00f2 stabilire con precisione se la sua famiglia appartenesse al ceto equestre o fosse plebea, anche se l'autore stesso riferisce che il padre, Svetonio Leto, era tribuno angusticlavio della XIII legione, che serv\u00ec Otone nella prima battaglia di Bedriaco contro Vitellio.\nNonostante le origini non patrizie, Svetonio studi\u00f2 non solo grammatica e letteratura, ma anche retorica e giurisprudenza, divenendo avvocato e corrispondente di Plinio il Giovane, che lo considerava un suo protetto e che diede un impulso alla carriera di Svetonio. Prima di morire, nel 113 d.C., infatti, lo affid\u00f2 alla protezione di Setticio Claro, che, divenuto prefetto del pretorio dell'imperatore Adriano, ottenne per lui la carica di segretario dell'imperatore (\"procurator a studiis\" e \"ab epistulis\", ovvero sovrintendente degli archivi e curatore della corrispondenza imperiale), e in tale qualit\u00e0 aveva accesso ai documenti pi\u00f9 importanti degli archivi imperiali.\nSvetonio ricopr\u00ec, dunque, cariche importanti sotto l'imperatore Adriano e forse gi\u00e0 sotto Traiano, entrando a far parte del personale a pi\u00f9 stretto contatto con l'imperatore: tuttavia, il suo allontanamento da parte dell'imperatore Adriano nel 122 (assieme al prefetto del pretorio Setticio Claro, con la motivazione ufficiale di aver trattato con eccessiva vicinanza l'imperatrice Sabina), per motivi non chiari (nel contesto di una epurazione dei quadri dirigenti voluta forse dall'imperatrice stessa per conferire gli incarichi ai suoi protetti) segn\u00f2 la fine della sua carriera.\nAnche la data di morte non \u00e8 del tutto sicura, ed \u00e8 posta da alcuni attorno al 126, da altri una quindicina di anni dopo, intorno al 140 o addirittura al 161, anno della morte dell'imperatore Antonino Pio.\nOpere.\n\"De viris illustribus\".\nIl \"De viris illustribus\" (\"I personaggi famosi\"), che trova un suo chiaro precedente in Cornelio Nepote, analizza le figure di personalit\u00e0 illustri nel campo culturale, suddividendole in cinque categorie: poeti (\"De poetis\"), grammatici e retori (\"De Grammaticis et rhetoribus\"), oratori (\"De oratoribus\"), storici (\"De historicis\") e filosofi (\"De philosophis\"). \nDell'opera si conserva pressoch\u00e9 intatta soltanto la sezione riservata ai grammatici e ai retori (21 grammatici e 5 retori), anche se mancante della parte finale: dopo una diffusa introduzione sull'arrivo della scienza grammaticale a Roma, Svetonio offre dei brevi ritratti (alcuni brevissimi) di coloro che hanno contribuito allo sviluppo dello studio della grammatica a Roma, ponendo l'attenzione, oltre che sulle novit\u00e0 che ciascun grammatico ha apportato, spesso anche su particolari aneddotici.\nDelle altre sezioni del \"De viris illustribus\", rimangono soltanto alcune vite, sulla cui reale attribuzione a Svetonio, peraltro, non c'\u00e8 accordo fra gli studiosi. Si ricordano la \"Vita Terentii\" (che costituisce la premessa al commento di Elio Donato alle commedie terenziane), la vita di Orazio e quella di Lucano; deriva dal \"De poetis\" anche la vita di Virgilio, premessa al commento delle opere del poeta sempre da Elio Donato.\n\"De vita Caesarum\".\nLe \"Vite dei dodici Cesari\" in otto libri, sono ben pi\u00f9 ampie e sono a noi giunte pressoch\u00e9 complete (manca solo una breve parte iniziale). Comprendono, in ordine cronologico, i ritratti di dodici Imperatori romani, tra cui lo stesso Cesare, a cui seguono Augusto, Tiberio, Caligola, Claudio, Nerone, Galba, Otone, Vitellio, Vespasiano, Tito, Domiziano.\nA parte una genealogia introduttiva e un breve riassunto della vita e della morte del personaggio, queste biografie non seguono un modello cronologico, bens\u00ec uno schema non rigido, modificabile a seconda delle esigenze dell'autore. Questo schema era composto da moduli biografici di tipo alessandrino: si partiva dalla nascita e dalle origini familiari, per poi passare all'educazione, alla giovinezza, alla carriera politica prima dell'assunzione al potere; qui iniziava la seconda parte (organizzata \"per species\", ovvero per categorie) della narrazione: i principali atti di governo, un ritratto fisico e morale, la descrizione della morte e del funerale, infine il testamento. Tutto ci\u00f2 a discapito dell'organicit\u00e0 del racconto, con un interesse spesso dispersivo verso il particolare o l'aneddoto. \nLa differenza con il contemporaneo Plutarco \u00e8 che, mentre quest'ultimo partecipava pi\u00f9 emotivamente al racconto, Svetonio dimostra un'attenzione pi\u00f9 documentaria che appassionata. Svetonio appare pi\u00f9 distaccato, astenendosi da un giudizio personale. Emerge anche una caratterizzazione negativa degli imperatori del I secolo, forse incoraggiato dallo stesso Adriano, al fine di contrapporre il suo buon governo a quello dei suoi predecessori, caratterizzato spesso da eccessi (vedi su tutti Caligola, Nerone e Domiziano). Svetonio sembra concentrarsi soprattutto attorno alla figura del \"princeps\", quasi incurante del mondo imperiale che lo circonda.\nLa forma, che appare in alcuni casi sciatta, risulta semplice, lineare, con una struttura schematica, anche frammentaria, che non fornisce un discorso articolato da un punto di vista stilistico. In alcuni casi, Svetonio riesce invece a \"ottenere notevoli effetti drammatici ed a mostrare una caratterizzazione psicologica coerente\".\nCome membro della corte imperiale (del \"consilium principis\") e \"procurator a studiis\" e \"a bibliothecis\" (sovrintendete degli archivi e delle biblioteche imperiali), Svetonio aveva a disposizione documenti di prima mano (decreti, \"senatus consulta\", verbali del Senato), tutti utili fonti per il suo lavoro, e materiale utile agli storici moderni per la ricostruzione del periodo. Tuttavia egli si serv\u00ec anche di fonti non ufficiali, quali scritti propagandistici e diffamatori e anche testimonianze orali, al fine di alimentare quel gusto per l'aneddoto e il curioso cui egli dedica ampio spazio e che alcuni gli ascrivono come difetto e altri come pregio.\nOpere minori.\nSotto il nome di Svetonio sono pervenuti anche alcuni titoli e frammenti di argomento storico-antiquario, grammaticale e scientifico. Di carattere erudito, ad esempio, sono \"Peri ton par' Hellesi paidion\" (\"Sui giochi in Grecia\") e \"Peri blasphemion\" (\"Sugli insulti\"), scritti in greco e che sopravvivono in estratti in tardi glossari greci.\nDi altre opere ci informano in parte il lessico \"Suda\" e grammatici latini tardi: si, cos\u00ec, dalle \"Vite dei sovrani\" alle pi\u00f9 piccanti \"Vite di famose cortigiane\", per continuare con opere che erano, forse, sezioni di un trattato spesso citato come \"Roma\" e che doveva comprendere, in una sorta di miscellanea, vari aspetti della vita romana. Lo attesterebbero titoli come \"Su usi e costumi dei Romani\", \"Sull'anno romano\", \"Sulle feste romane\", \"Sui vestiti\", \"Sul De re publica di Cicerone\", \"Sulle magistrature\".\nDi carattere ancor pi\u00f9 vario e meno compatto doveva essere il \"Pratum\", che forse comprendeva titoli come \"Sui metodi di misurazione del tempo\", \"Problemi grammaticali\", \"Sui difetti fisici\", \"Sulla Natura\", \"Sui segni diacritici usati nei libri\".\nL'insieme dei frammenti, in parte latini e in parte greci, \u00e8 tuttavia troppo esiguo per consentire un'analisi di tali opere e verificarne la paternit\u00e0.\nUna valutazione di Svetonio.\nSvetonio svolse le funzioni di segretario (\"ab epistulis\"), di responsabile delle biblioteche pubbliche di Roma (\"a bibliothecis\") e di direttore dell'archivio imperiale (\"a studiis\") durante l'impero di Adriano. Grazie a questi compiti ebbe accesso a informazioni riservate, grazie a cui ci sono giunte notizie di prima mano sui Cesari, altrimenti irrimediabilmente perdute. Tuttavia, suo grande difetto \u00e8 quello di prestare credito, riguardo alle vite di alcuni imperatori, alla presenza di fonti storiche del tempo di per s\u00e9 corrotte e parziali. Eppure, nonostante i limiti stilistici e strutturali delle sue biografie, egli ottenne un'enorme fama durante tutta l'et\u00e0 antica e il Medioevo. \nSvetonio fu, comunque, essenzialmente un erudito, vista la grande mole di opere composte negli ambiti pi\u00f9 svariati (in parte scritte in greco), amante della vita ritirata, onde potersi dedicare agli studi che pi\u00f9 am\u00f2. Fu figura di antiquario, studioso enciclopedico, con grande interesse per le antichit\u00e0 e la cultura romana, accostabile a Marco Terenzio Varrone per le caratteristiche della produzione."}
{"id": "370387", "revid": "661526", "url": "https://it.wikipedia.org/wiki?curid=370387", "title": "Livelli di grigio", "text": "Le immagini a livelli di grigio, anche dette a scala di grigi, grayscale o greyscale, sono immagini digitali raster in bianco e nero costituite da una gamma di grigi (in genere da 4 a 256 livelli o toni) che vanno dal bianco al nero.\nAlcuni programmi di grafica permettono di convertire una fotografia a colori in livelli di grigio.\nScala di grigi canali come singole immagini a colori multicanale.\nLe immagini a colori sono spesso costruite su diversi canali di colore sovrapposti, ciascuno di loro che rappresa i livelli di valore del canale specificato. Ad esempio, le immagini RGB sono composte da tre canali indipendenti per il rosso, verde e blu, i colori primari, le immagini CMYK hanno quattro canali per ciano, magenta, giallo e nero, ecc...\nEcco un esempio di suddivisione di un canale di colore l'immagine a colori RGB. La colonna a sinistra mostra i canali di colore separati nei colori naturali, mentre a destra si trovano le immagini in scala di grigio equivalenti:\nIl contrario \u00e8 anche possibile: costruire un'immagine a colori fondendo le tre immagini a livelli di grigio. L'alterazione dei canali, utilizzando offset, rotazione e altre manipolazioni, \u00e8 possibile ottenere effetti artistici anzich\u00e9 riproduzione accurata dell'immagine originale."}
{"id": "370389", "revid": "21880", "url": "https://it.wikipedia.org/wiki?curid=370389", "title": "Achyrachaena", "text": ""}
{"id": "370390", "revid": "46291", "url": "https://it.wikipedia.org/wiki?curid=370390", "title": "Achyrachaena mollis", "text": "Achyrachaena mollis \u00e8 una pianta appartenente alla famiglia delle Asteraceae, diffusa in California, Oregon e Baja California. \u00c8 l'unica specie del genere Achyrachaena."}
{"id": "370391", "revid": "1573940", "url": "https://it.wikipedia.org/wiki?curid=370391", "title": "Libellula saturata", "text": "Libellula saturata , \u00e8 un insetto della famiglia delle Libellulidae, nativa degli Stati Uniti occidentali."}
{"id": "370393", "revid": "1543377", "url": "https://it.wikipedia.org/wiki?curid=370393", "title": "Ivan Supek", "text": "Biografia.\nDopo essersi laureato presso la Facolt\u00e0 di Filosofia a Zagabria, Supek continua gli studi in matematica, fisica e filosofia a Vienna. Completa il dottorato di ricerca in fisica con Werner Karl Heisenberg e continua a lavorare con lui fino al 1943, quando decide di ritornare in Croazia. Heisenberg interviene per liberare Supek quando questi viene arrestato dalla Gestapo.\nSupek diviene quindi professore di fisica teorica presso l'Universit\u00e0 di Zagabria. \u00c8 uno dei fondatori dell'Istituto Ru\u0111er Bo\u0161kovi\u0107. Nel 1958 viene escluso dall'Istituto quando protesta contro il progetto della Commissione Federale per l'Energia Nucleare jugoslava nel progetto della costruzione della bomba atomica.\nNel 1960 fonda l'Istituto per la Filosofia della Scienza e della Pace, una sezione dell'Accademia Croata delle Arti e Scienze (allora Accademia Jugoslava delle Arti e Scienze), della quale sar\u00e0 presidente dal 1991 al 1997. L'istituto \u00e8 anche il centro del movimento contro le armi nucleari, la Conferenza Pugwash per la Jugoslavia. Supek \u00e8 tra i fondatori delle organizzazioni mondiali Pugwash e Il mondo senza la Bomba (The World without the Bomb).\nSupek diventa il rettore dell'Universit\u00e0 di Zagabria nel 1969 e fonda l'anno successivo un Centro Interuniversitario a Ragusa.\nNel 1976 firma la Dichiarazione di Ragusa-Filadelfia, con altri noti attivisti come Noel Becker, Linus Pauling e Peccei.\nOpere letterarie.\nNel 1966, inizia la pubblicazione della Encyclopedia moderna.\nSupek ha scritto anche numerosi romanzi, con temi filosofici, politici e science fiction. Il suo romanzo \"Proces stolje\u0107a\" (\"Il processo del secolo\") narra del processo contro il noto fisico statunitense Robert Oppenheimer. \nNelle sue numerose opere, Supek illustra una visione del mondo dove la libert\u00e0, il rispetto, la responsabilit\u00e0 e la democrazia sono integrati con riflessioni filosofico-scientifiche."}
{"id": "370394", "revid": "729019", "url": "https://it.wikipedia.org/wiki?curid=370394", "title": "Autostrada A54 (Italia)", "text": "L'autostrada A54, o tangenziale Ovest di Pavia, \u00e8 un'autostrada tangente alla citt\u00e0 di Pavia nella sua zona ovest, gestita dalla societ\u00e0 concessionaria Milano Serravalle - Milano Tangenziali.\nStoria.\nCostruita dalla societ\u00e0 concessionaria \"Milano Serravalle - Milano Tangenziali SpA\" \u00e8 entrata in funzione nel 1994 dopo tre anni di lavori.\nFino al 2015 \u00e8 stata l'unica tangenziale di tipo autostradale a servire un capoluogo di sola provincia e non anche di regione, fino all\u2019inaugurazione della Autostrada A60 (Italia) Tangenziale sud di Varese.\nL'autostrada oggi.\nNasce come variante autostradale della ex strada statale 35 dei Giovi. Arrivando da Genova dalla statale si entra sulla tangenziale al km 0. Prosegue in direzione nord passando sul fiume Ticino seguendo un andamento curvilineo.\nSi collega direttamente all'A7 Milano-Genova per mezzo del raccordo Bereguardo-Pavia e alla tangenziale Nord di Pavia.\nLa tangenziale termina dopo 8,4\u00a0km immettendosi di nuovo sulla SS 35 diretta a Milano.\n\u00c8 costituita da due corsie per senso di marcia ed \u00e8 priva di corsia di emergenza.\nTutti i sei svincoli d'uscita e ingresso sono liberi da caselli e non possiede barriere autostradali in quanto priva di pedaggio.\nAttraversa due comuni, quello di San Martino Siccomario dal km 0 al km 2,5 e quello di Pavia.\nTabella percorso.\nL'autostrada dal km 5 in poi si sviluppa totalmente nel territorio urbano di Pavia, precedentemente, invece, attraversa parzialmente la campagna pavese e il Parco del Ticino."}
{"id": "370402", "revid": "767487", "url": "https://it.wikipedia.org/wiki?curid=370402", "title": "Georges Claude", "text": "Biografia.\nPioniere nell'uso dei tubi al neon (1910) ossia della luminescenza per l'illuminazione pubblicitaria, \u00e8 stato ideatore anche di un procedimento di sintesi dell'ammoniaca mediante una pressione (1917).\nQuesti, alcuni dei suoi principali contributi fra i molti offerti da Claude all'ingegneria chimica. In questo campo fu uno dei pi\u00f9 importanti e pi\u00f9 attivi ricercatori del nostro secolo e le conseguenze pratiche dei suoi lavori si sono dimostrate preziose in molteplici settori dell'industria.\nDopo aver studiato alla Scuola di fisica e chimica di Parigi, dal 1886 in poi fu capo laboratorio in una officina di elettricit\u00e0, poi ingegnere in vari complessi industriali.\nNel 1924 era stato eletto membro dell'Accademia delle Scienze di Francia, ma nel 1944 ne fu espulso sotto l'accusa di aver collaborato con i tedeschi. Come collaborazionista fu imprigionato dal 1945 al 1949."}
{"id": "370403", "revid": "466539", "url": "https://it.wikipedia.org/wiki?curid=370403", "title": "No\u00ebl Coward", "text": "Il teatro inglese, che nel XIX secolo aveva dato evidenti segni di crisi, nel periodo intercorso tra le due grandi guerre pot\u00e9 registrare una serie di trionfi grazie alle pantomime musicali di Noel Coward.\nBiografia.\nCoward nacque nel 1899 in Inghilterra, nel sobborgo londinese di Teddington, da Arthur Sabin Coward (1856-1937) e da Violet Agnes Coward (1863\u20131954), figlia di Henry Gordon Veitch, capitano della Royal Navy. No\u00ebl era il secondo di tre figli, il pi\u00f9 grande dei quali mor\u00ec all'et\u00e0 di sei anni. Il padre di Coward ebbe difficolt\u00e0 finanziarie che ridussero la famiglia in povert\u00e0. Nonostante le difficolt\u00e0, Noel Coward inizi\u00f2 presto a calcare le scene; frequent\u00f2 la scuola del Chapel Royal Choir e apparve in alcuni concerti amatoriali gi\u00e0 a sette anni. La sua istruzione fu irregolare, ma si dedic\u00f2 a vaste letture.Incoraggiato dalla madre, che lo iscrisse a un'accademia di danza a Londra, il primo impegno professionale di Coward fu il ruolo del Principe Mitilo nella commedia per ragazzi \"The Goldfish\", nel gennaio 1911. In \"Present Indicative\", il suo primo libro di memorie, Coward scrisse: \u00abUn giorno ... un piccolo annuncio apparve sul Daily Mirror... Una certa Miss Lila Field cercava un ragazzo di talento e di bell'aspetto per un ruolo nella sua produzione di una commedia fiabesca per ragazzi: \"The Goldfish\". Questo mise fine a tutte le discussioni. Ero un ragazzo di talento, Dio solo lo sa, e quando ero lavato e aggiustato, ero di aspetto passabile. Non c'era quindi motivo per cui Miss Lila Field non mi saltasse addosso, ed entrambi credevamo che sarebbe stata davvero folle a lasciarsi scappare una cos\u00ec magnifica opportunit\u00e0\u00bb.\nLa sua prosa era arguta, spigliata, e le vicende riesumavano mode antiquate del periodo vittoriano ed edoardiano che, messe abilmente in mostra, costituiscono un autentico spasso per l'ascoltatore, ma danno poco alimento allo spirito. A Coward si devono anche alcune commedie di commento polemico ai fatti del giorno, ma anch'esse formano un quadro piuttosto compiaciuto della corruzione dell'alta societ\u00e0. Fra le sue opere maggiori si ricordano \"Bitter sweet\", \"Vite Private\", \"Cavalcade\", \"Spirito allegro\", \"Virt\u00f9 facile\", \"Angeli caduti\", \"Valori relativi\".\nMolte delle sue commedie vennero adattate per lo schermo e per la TV. Le sue musiche e i suoi lavori teatrali vennero utilizzati in moltissime produzioni, soprattutto negli Stati Uniti d'America e nel Regno Unito, ma anche da registi e produttori francesi, greci, finlandesi, tedeschi, svedesi, jugoslavi, italiani, ungheresi, spagnoli. Ha lavorato come attore con Stanley Donen, Otto Preminger, Joseph Losey e David Wark Griffith, con il quale debutt\u00f2 nel 1918.\nLa sua commedia \"Il vortice\" debutt\u00f2 nel 1924 all'Everyman Theatre di Londra con Coward (sostituito in qualche occasione da John Gielgud) spostandosi il 16 dicembre al Royalty Theatre e nel febbraio 1925 al Comedy Theatre e poi al Little Theatre, con la collaborazione dell'impresario teatrale Charles Blake Cochran. Il 16 settembre arriv\u00f2 al Henry Miller's Theatre per il Broadway theatre arrivando a 157 recite. Nel 1928 la sua rivista \"This Year of Grace\" ebbe la prima assoluta con successo al London Pavilion di Londra e giunse al Selwyn Theatre per il Broadway theatre con Coward e Beatrice Lillie, arrivando a 157 recite.\nNel 1929 la sua operetta \"Bitter Sweet\" and\u00f2 in scena al Her Majesty's Theatre di Londra con Alan Napier (noto come Alfred Pennyworth, il maggiordomo di Batman), Austin Trevor (noto come detective Hercule Poirot) e Robert Newton (noto come Long John Silver ne \"L'isola del tesoro\"), giunse a 697 recite, terminando al Lyceum Theatre promuovendo il film \"Tzigana\" di W. S. Van Dyke con Jeanette MacDonald e Nelson Eddy del 1940. Tra i registi che girarono film tratti dalle commedie di Coward, vanno ricordati almeno Alfred Hitchcock, David Lean, Ernst Lubitsch. Nel 2008, Stephan Elliott firm\u00f2 la regia di \"Un matrimonio all'inglese\" (\"Easy Virtue\"), tratto dalla commedia di Coward, il quale mor\u00ec a Port Maria, sull'isola di Giamaica, all'et\u00e0 di 73 anni.\nVita privata.\nGli sono state attribuite relazioni sentimentali omossessuali con diverse persone, fra cui il pittore Philip Streatfeild, il principe Giorgio di Kent, il collega Graham Payn, il compositore americano Ned Rorem e l'attore Laurence Olivier.\nPremi e riconoscimenti.\nIl suo nome \u00e8 stato inserito nella Songwriters Hall of Fame."}
{"id": "370404", "revid": "76963", "url": "https://it.wikipedia.org/wiki?curid=370404", "title": "Errol Flynn", "text": "Considerato il successore naturale di Douglas Fairbanks Sr., Errol Flynn ha raggiunto la fama mondiale durante l'et\u00e0 dell'oro di Hollywood. \nBiografia.\nAlto, agile, scattante, elegante nel portamento, fu un idolo delle platee per la sua aria spavalda, i suoi atteggiamenti di simpatico scapestrato e di allegro seduttore, per i suoi duelli spettacolari ed acrobatici, per i suoi ruoli romantici da cappa e spada, le frequenti collaborazioni con Olivia de Havilland e per la sua vita personale, donnaiolo ed edonista. \nPrima di esordire nel cinema, studi\u00f2 a Londra e a Parigi, poi esercit\u00f2 i mestieri e le professioni pi\u00f9 disparate: impiegato, cuoco di bordo, poliziotto, sorvegliante di una piantagione, contadino, manovale, giornalista, commerciante, pescatore di perle, cercatore d'oro, pugile, attore teatrale.\nI suoi primi grandi successi furono \"Capitan Blood\" (1935) e \"La carica dei seicento\" (1936). Nella seconda met\u00e0 degli anni trenta e negli anni quaranta fu uno dei divi pi\u00f9 popolari dello schermo, apparendo in film quali \"La leggenda di Robin Hood\" (1938) di Michael Curtiz.\nAltri suoi film significativi furono \"Il principe e il povero\" (1937), \"Gli avventurieri\" (1939), \"La storia del generale Custer\" (1941), \"Il sentiero della gloria\" (1942), \"La bandiera sventola ancora\" (1943), \"La saga dei Forsyte\" (1949), \"Kim\" (1950), \"Il sole sorger\u00e0 ancora\" (1957) di Henry King, dal romanzo di Ernest Hemingway, una delle sue migliori interpretazioni. Nel 1942 fu accusato da due minorenni, Peggy Satterlee e Betty Hansen, di violenza carnale, ma venne assolto dopo due processi ricchi di dettagli scabrosi e accanitamente seguiti dalla stampa scandalistica. Alcuni arrivarono a sospettare che le accuse fossero state montate ad arte per danneggiare il suo produttore Jack Warner, che avrebbe rifiutato di pagare un'adeguata tangente ai nuovi inquilini del municipio di Los Angeles.\nIn \"Furia d'amare\" (1958) imperson\u00f2 John Barrymore, attore del cinema muto al quale Flynn somigli\u00f2 per la vita spericolata e per la fama di grande seduttore. \nAltro lato decisamente controverso della personalit\u00e0 di Flynn - e sul quale, specie dopo la biografia dedicatagli da Charles Higham, si \u00e8 molto discusso - \u00e8 relativo alle presunte simpatie naziste dell'attore (dovute soprattutto ad alcune sue particolari amicizie, tra cui un medico nazista, e a prese di posizione antisemitiche). La tesi - sotto forma di diceria - \u00e8 comunque a lungo sopravvissuta negli ambienti di Hollywood ben oltre la sua morte, tanto che un film del 1991, \"Le avventure di Rocketeer\", ambientato negli anni '30-'40, vede Timothy Dalton, nel ruolo del villain, che caratterizza la propria interpretazione \"facendo il verso\" ad Errol Flynn (baffi compresi).\nErrol Flynn mor\u00ec nel 1959, a 50 anni, per un infarto. Da circa un decennio la sua vita era segnata dall'alcolismo. Volle essere sepolto con dodici bottiglie di whiskey, desiderio che fu esaudito dal regista Raoul Walsh. Flynn, infatti, temeva che nell'aldil\u00e0 non sarebbe riuscito a trovare alcolici e considerava insopportabile, per uno come lui, passare una vita eterna senza bere.\nVita privata.\nDa buon tasmaniano, Flynn amava il mare ed era proprietario di uno yacht, lo Zaca, uno schooner di 118 piedi \n che fu impiegato anche dal cinema, come set del film \"La signora di Shanghai\" di Orson Welles. Flynn - skipper dell'imbarcazione - appare fugacemente anche in qualche fotogramma del film.\nMatrimoni.\nErrol Flynn si \u00e8 sposato tre volte. Il 29 giugno 1935 con l'attrice Lili Damita, dalla quale ebbe nel 1941 un figlio, Sean. La coppia divorzi\u00f2 l'8 aprile 1942. Il 12 agosto 1943 con Nora Eddington, dalla quale ebbe due figlie: Deirdre, nata il 10 gennaio 1945 e Rory, nata il 12 marzo 1947. La coppia divorzi\u00f2 l'8 luglio 1949. Il 23 ottobre 1950 con l'attrice Patrice Wymore, dalla quale ebbe una figlia, Arnella, nata il 25 dicembre 1953 e morta il 21 settembre 1998.\nIl suo primo figlio, Sean, divenuto attore e poi corrispondente di guerra, scomparve nel 1971 in Cambogia mentre lavorava come fotoreporter freelance per la rivista \"Time\". Probabilmente ucciso dai Khmer rossi, fu dichiarato ufficialmente morto nel 1984.\nLa figlia Rory ha avuto un figlio, Sean Rio Flynn, chiamato cos\u00ec in ricordo dello zio scomparso. Anch'egli ha intrapreso la carriera di attore."}
{"id": "370405", "revid": "253269", "url": "https://it.wikipedia.org/wiki?curid=370405", "title": "Judy Holliday", "text": "Biografia.\nFiglia di immigrati russi di origine ebraica, Judy Holliday fu un'attrice brillante e ricca di verve, caratterizzata da un particolare tono di voce querulo, che nel doppiaggio italiano venne ottimamente reso da Rina Morelli, un sorriso contagioso e una particolare abilit\u00e0 nel recitare le battute pi\u00f9 imbarazzanti con l'aria pi\u00f9 ingenua. Figlia di un'insegnante di pianoforte, svilupp\u00f2 sin da piccola un grande amore per il teatro.\nDebutt\u00f2 ufficialmente al Village Vanguard nel 1938, recitando nello show \"The Revuers\". Nonostante non avesse mai frequentato scuole di recitazione, dimostr\u00f2 grande talento quando si esib\u00ec nei teatri di Boston, di Filadelfia, di Washington e di New York. Il grande successo arriv\u00f2 nel 1946, quando interpret\u00f2 la deliziosa svampita Billie Dawn in \"Nata ieri\", commedia teatrale di successo di Garson Kanin.\nLo spiritoso personaggio di \"Nata ieri\", trasferito sullo schermo nel 1950 dal regista George Cukor, venne perfettamente interpretato dalla Holliday, che vinse il premio Oscar alla miglior attrice e divent\u00f2 il simbolo della ragazza americana qualsiasi, apparentemente superficiale, ma dotata in realt\u00e0 di senso pratico e di intuito. L'attrice continuer\u00e0 a sfruttare questo modello in altri film, come \"Vivere insieme\" (1952) e \"La ragazza del secolo\" (1954), sempre diretta da Cukor, \"Una Cadillac tutta d'oro\" e \"Piena di vita\", entrambi del 1956.\nNel 1957 vinse un Tony Award per la sua interpretazione di una centralinista che si innamora per telefono nel musical \"Bells Are Ringing\", che porter\u00e0 anche sullo schermo in \"Susanna agenzia squillo\" (1960), suo ultimo film, interpretato accanto a Dean Martin. Negli ultimi anni abbandon\u00f2 il cinema per dedicarsi al teatro e alla televisione. Nel 1965 un cancro al seno la condusse a una morte prematura, all'et\u00e0 di soli 44 anni."}
{"id": "370410", "revid": "1013865", "url": "https://it.wikipedia.org/wiki?curid=370410", "title": "Regione della Lapponia", "text": "La regione della Lapponia (\"Lapin maakunta\" in finlandese, \"Lapplands landskap\" in svedese) \u00e8 una regione della Finlandia situata nel nord della nazione. Essa comprende la stessa area ricoperta dalla provincia della Lapponia.\nSub-regioni o distretti.\nLa Regione della Lapponia \u00e8 composta da 6 distretti o subregioni, che sono i seguenti:\nComuni.\nNella regione della Lapponia ci sono 21 comuni, di cui quattro citt\u00e0. Nella seguente lista le citt\u00e0 sono evidenziate in grassetto:"}
{"id": "370416", "revid": "1896180", "url": "https://it.wikipedia.org/wiki?curid=370416", "title": "Paranoia Agent", "text": " \u00e8 una serie televisiva anime composta da 13 episodi di circa 23 minuti ciascuno, creata e diretta da Satoshi Kon nel 2004. La trama segue le vicende di due investigatori che indagano sulle aggressioni di un misterioso ragazzo che a Tokyo si accanisce sulle proprie vittime con una mazza da baseball, apparentemente senza motivo, per poi dileguarsi nel nulla.\nTrama.\nTsukiko Sagi, la famosa disegnatrice che ha partorito la mascotte \"Maromi\", viene aggredita con una mazza da baseball da uno squilibrato di cui la ragazza ricorda solo essere un bambino su pattini a rotelle color oro e con indosso un cappellino da baseball. Le ricerche partono immediatamente anche se il sospetto che la ragazza abbia mentito sull'accaduto viene subito avanzato da uno degli investigatori. Giorni dopo altre persone vengono per\u00f2 colpite da questo maniaco, che viene soprannominato \"Shonen Bat\", ed il misterioso ragazzino diventa una sorta di leggenda metropolitana.\nDopo diversi casi i due detective riescono a mettere le mani su un sospetto che combacia con la descrizione fatta dalla prima vittima. Il ragazzo confessa di aver perpetrato la riprovevole azione perch\u00e9 crede di essere il guerriero protagonista di un gioco di ruolo. Dopo vari interrogatori, per\u00f2, i poliziotti scoprono che in realt\u00e0 il ragazzo non \u00e8 altro che un emulo e che il vero Shonen Bat \u00e8 ancora a piede libero. Ma il confronto con il giovane mitomane porta la narrazione su un piano surreale, con Maniwa, uno dei due detective, che intraprende un percorso d'indagine a met\u00e0 tra il videogioco ed una trama fantasy. Da questo punto in poi la storia continua a snodarsi su pi\u00f9 piani di realt\u00e0, fondendo in un'unica dimensione elementi onirici, psicoanalitici e sociologici, per poi sfociare in un epilogo catastrofico alla \u014ctomo.\nFinale.\nNell'epilogo si scopre che Tsukiko, la prima vittima di Shonen Bat, non \u00e8 mai stata aggredita, ma si \u00e8 inferta da sola il colpo per guadagnare tempo su una scadenza di lavoro e suscitare la solidariet\u00e0 dei propri colleghi. Mentre l'aggressione si trasforma in una leggenda metropolitana, la psiche traumatizzata della ragazza d\u00e0 per\u00f2 origine ad un Maromi parlante e a quello che tutti chiamano Shonen Bat.\nTutto questo perch\u00e9 Tsukiko da bambina aveva un cucciolo di cane in carne ed ossa, chiamato appunto Maromi, che per via di una sua disattenzione mor\u00ec investito da una macchina. La ragazza, per paura che il severo padre la sgridasse, si invent\u00f2 un'aggressione da parte di un ragazzo sui pattini e con una mazza da baseball. Il padre, che in realt\u00e0 intuiva la verit\u00e0, fin\u00ec con l'assecondare la figlia che, in questo modo, trasform\u00f2 lentamente la sua bugia nell'unica verit\u00e0 accettabile.\nDopo l'aggressione simulata il pupazzo Maromi, animato dalla sua fantasia, protegge la ragazza dai suoi brutti ricordi, ma cos\u00ec non fa altro che consentirle di continuare a non affrontare la realt\u00e0 della propria vita, aiutandola sempre a scappare davanti alle difficolt\u00e0. In questa fuga dalla realt\u00e0 Tsukiko tuttavia non \u00e8 sola, perch\u00e9 anche il detective Ikari, lasciato il lavoro come poliziotto, si perde ora tra mille altri lavori pur di rientrare il pi\u00f9 tardi possibile a casa, dove lo aspetta la devota moglie malata di cuore, con cui condivide il triste destino di chi non pu\u00f2 avere figli. Alla fine Tsukiko ed Ikari si ritroveranno, padre e figlia immaginari, in una Tokyo bidimensionale e cartonata, che rappresenta il passato sereno di Ikari, dove entrambi cercano riparo dalle loro paure, dal loro senso di colpa e dall'infelicit\u00e0 che li struggono e che, nel mondo reale, hanno assunto le fattezze di Shonen Bat.\nQuesta \u00e8 infatti un'entit\u00e0 malvagia partorita dalla mente di Tsukiko, che si nutre della paura e della paranoia della societ\u00e0. Creduta all'inizio un fenomeno di delinquenza giovanile, la bugia di Tsukiko \u00e8 divenuta un essere reale che attacca in particolare la gente sotto pressione e che in qualche modo chiede di essere \"salvata\" dallo stress. Ma in questo senso, Shonen Bat non \u00e8 altro che una soluzione apparente ai loro problemi, cos\u00ec come lo \u00e8 Maromi per Tsukiko e ormai per tutta Tokyo. Maromi fornisce infatti un falso senso di benessere e calore a chi lo possiede, e quando le numerose icone del pupazzo scompaiono contemporaneamente dalla citt\u00e0, questa precipita nella psicosi e nella paranoia collettiva. Ci\u00f2 scatena il ritorno di Shonen Bat in una forma immensamente pi\u00f9 grande, somigliante ad un fluido oscuro che invade e distrugge tutto quello che incontra.\nQuando Shonen Bat si abbatte sulla citt\u00e0, gli unici che riescono a fronteggiarlo sono la moglie di Ikari, che malgrado la disperazione gli resiste grazie all'amore per il marito, ed il detective Maniwa, divenuto ormai una sorta di cavaliere errante votato alla lotta contro questo mostro. Tsukiko ed Ikari, isolati nel tranquillo passato bidimensionale di questi, vengono quindi raggiunti prima da sua moglie, che in punto di morte esprime il desiderio di vederlo un'ultima volta ovunque si trovi, e poi da Maniwa il quale, compreso che Shonen Bat e Maromi sono le due facce del suo male, costringe Tsukiko a ricordare la verit\u00e0 sulla fine del vero Maromi. Finalmente consapevole, Tsukiko riesce a far pace con s\u00e9 stessa ed a perdonarsi per non essere stata in grado di proteggerlo. Quello che all'inizio era noto come Shonen Bat cos\u00ec scompare insieme al Maromi parlante, lasciando dietro di s\u00e9 uno scenario di guerra. Due anni dopo, in una Tokyo completamente ricostruita, si vede Tsukiko immersa nella sua nuova vita, ed una carrellata sugli abitanti della citt\u00e0 mostra che ormai pi\u00f9 nessuno confeziona scuse ed alibi durante i confronti, ma ognuno dice ci\u00f2 che pensa realmente, sfuggendo forse cos\u00ec allo stress ed al senso di colpa. Ma \u00e8 una situazione chiaramente temporanea, poich\u00e9 la tendenza dell'uomo a rifuggire dalla realt\u00e0 e dal dolore \u00e8 sempre dietro l'angolo e pu\u00f2, in qualsiasi momento, partorire nuovi strumenti di fuga quali erano Maromi e Shonen Bat. Questa ciclica ripetizione degli eventi, denominata \"eterno ritorno\", trova, sul finire dell'anime, immediata concretizzazione nel passaggio di consegne tra l'anziano saggio che aveva aiutato Maniwa e Maniwa stesso, diventato il nuovo anziano due anni dopo il termine del precedente ciclo. \nEdizione italiana.\nNel 2007 la Panini Video ha pubblicato la serie in tre DVD per il mercato home video italiano.\nCritica.\nCome altri lavori di Satoshi Kon, anche questa serie breve si presta a diverse letture. Tuttavia, se si vuole privilegiare l'unitariet\u00e0 e la coerenza dell'opera, l'analisi deve concentrarsi sugli aspetti di critica sociologica mossa ancora una volta alla societ\u00e0 iperproduttiva e consumista giapponese. La serie, piena di riferimenti alla cultura nipponica tradizionale e pop, muove una severa critica ai frenetici ritmi di produzione imposti dall'assetto dell'organizzazione socio-economica nipponica, fonte di alienazione e solitudine da cui la massa cerca di fuggire immergendosi in mondi virtuali, come quello dell'animazione, che, tuttavia, viene ancora una volta cinicamente sfruttato dal capitalismo per lucrare ulteriori profitti. Fuga dalla realt\u00e0 che, peraltro, in Giappone assume spesso anche le forme drastiche e definitive del suicidio, come sottolineato nell'episodio 8, \"Happy family planning\".\nA proposito dello stress da produzione che permea la moderna societ\u00e0 nipponica, emblematico \u00e8 l'episodio 10, \"Maromi dolce-sonno\", in cui viene efficacemente descritto proprio il mondo degli anime, fatto di superlavoro, scadenze ravvicinatissime e precariet\u00e0. Ma proprio l'animazione, se da un lato \u00e8 questo, dall'altro \u00e8 anche un potente strumento di fuga dalla realt\u00e0 (come ben evidenziato dalla bidimensionalit\u00e0 della memoria-rifugio di Ikari) che garantisce lauti profitti, ed \u00e8 cos\u00ec essa stessa l'oggetto cui si riferisce il simbolismo del binomio Shonen Bat-Maromi. Tale tesi, che quindi coinvolge anche \"Paranoia Agent\" inteso come prodotto di animazione, \u00e8 resa esplicita dal Maniwa anziano che compare sul finire dell'ultimo episodio: egli, al termine del laborioso calcolo a cui gi\u00e0 il precedente anziano stava lavorando, scrive i caratteri di \"A\"-\"NI\"-\"ME\" (\u30a2 \u00b7 \u30cb \u00b7 \u30e1), ma quest'ultimo solo parzialmente, poich\u00e9 interrompe la scrittura rimanendo sconvolto dal risultato ottenuto.\nInsieme a quanto sopra, \u00e8 stato anche messo in evidenza il lato psicoanalitico dell'opera, in cui viene rivelata l'estrema fragilit\u00e0 della mente umana sotto i devastanti effetti del senso di colpa.\nColonna sonora.\nLa colonna sonora composta da Susumu Hirasawa \u00e8 stata pubblicata in CD nel 2005. Questi i titoli dei brani che la compongono:"}
{"id": "370421", "revid": "729019", "url": "https://it.wikipedia.org/wiki?curid=370421", "title": "Sojuz T-4", "text": "Sojuz T-4 \u00e8 la denominazione di una missione della navicella spaziale Sojuz T verso la stazione spaziale sovietica Saljut 6 (DOS 5). Si tratt\u00f2 del quarantesimo volo equipaggiato di questo velivolo spaziale, del sessantaduesimo volo nell'ambito del programma Sojuz sovietico nonch\u00e9 del diciassettesimo volo equipaggiato verso la predetta stazione spaziale (il quindicesimo equipaggiato - a causa degli insuccessi della Sojuz 25 e Sojuz 33 - che riusc\u00ec effettivamente a svolgere la manovra di aggancio).\nEquipaggio.\nEquipaggio di riserva.\nAl termine della fase di addestramento di missione venne deciso che l'equipaggio Kaval\u00ebnak/Savinych, originariamente previsto quale equipaggio di riserva, effettuasse la missione, mentre l'equipaggio principale originale dovette accontentarsi del ruolo di equipaggio di riserva.\nMissione.\nA bordo della Sojuz T-4 venne trasportato l'ultimo equipaggio base che soggiorner\u00e0 a bordo della stazione spaziale Saljut 6. Si tratt\u00f2 del sesto equipaggio base di questa stazione e pertanto la missione stessa viene pure catalogata sotto la denominazione di Saljut 6 EO-6. Durante la permanenza dei due cosmonauti, la stazione venne visitata dagli equipaggi delle missioni Sojuz 39 e Sojuz 40.\nLa manovra di aggancio alla stazione spaziale avvenne con notevole ritardo sui piani di volo originari, dato che il computer di bordo Argon segnal\u00f2, che il contatto con il centro di controllo di volo a terra (TsUP) si era interrotto.\nPoco prima del termine della missione, verso la met\u00e0 di maggio, venne eseguito un esperimento molto interessante, cio\u00e8 la reattivazione della capsula Sojuz T agganciata alla stazione spaziale. Tale manovra venne eseguita per testare se una capsula del tipo Sojuz T, agganciata alla stazione spaziale, potesse fungere da navicella di soccorso per riportare incolume l'equipaggio a terra in caso di pericolo con conseguente immediata interruzione della missione. In particolar modo si voleva testare quanto tempo la fase di reattivazione impegnasse. L'esperimento venne considerato di vitale importanza anche per ovviare eventuali problemi che un aggancio non riuscito di una successiva missione potesse comportare. Si tratt\u00f2 comunque di un esperimento dato che fu chiaro sin dall'inizio che l'equipaggio ritornasse a bordo della navicella nella quale erano stati lanciati. Dopo quasi 75 giorni di volo, con l'atterraggio dell'equipaggio avvenuto il 26 maggio 1981, si concluse l'era dell'equipaggiamento della Saljut 6. La stessa fu equipaggiata per ben 685 giorni ed era stata visitata da ben 33 cosmonauti. Oltre alle missioni equipaggiate ben 13 capsule non equipaggiate si agganciarono alla Saljut 6. La stazione spaziale stessa rimarr\u00e0 in orbita fino al 29 luglio 1982 quando si spegner\u00e0 man mano rientrando nell'atmosfera terrestre.\nUlteriori dati di volo.\nI parametri sopra elencati indicato i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "370425", "revid": "486946", "url": "https://it.wikipedia.org/wiki?curid=370425", "title": "Nikolaj Gogol", "text": ""}
{"id": "370426", "revid": "1592097", "url": "https://it.wikipedia.org/wiki?curid=370426", "title": "Guy De Maupassant", "text": ""}
{"id": "370428", "revid": "32536", "url": "https://it.wikipedia.org/wiki?curid=370428", "title": "Buelach", "text": ""}
{"id": "370429", "revid": "1305772", "url": "https://it.wikipedia.org/wiki?curid=370429", "title": "Yuan", "text": ""}
{"id": "370433", "revid": "200568", "url": "https://it.wikipedia.org/wiki?curid=370433", "title": "George Hayes", "text": ""}
{"id": "370434", "revid": "1543377", "url": "https://it.wikipedia.org/wiki?curid=370434", "title": "Teddy Sheringham", "text": "Nel 2009 \u00e8 stato introdotto nella Hall of Fame del calcio inglese.\nBiografia.\nTra il 2006 e il 2007 \u00e8 stato legato alla modella inglese Danielle Lloyd.\nCaratteristiche tecniche.\nGiocatore.\nEra un attaccante che poteva giocare sia da prima che da seconda punta, in grado sia di segnare che di fornire assist per i compagni per via della sua buona visione di gioco. La sua altezza gli permetteva di essere pericoloso anche nel gioco aereo.\nCarriera.\nMillwall.\nNel 1982, sedicenne, fu notato dai dirigenti del Millwall nel corso di una partita delle giovanili contro il Leytonstone &amp; Ilford, squadra in cui militava. Messo sotto contratto, and\u00f2 in gol contro il alla seconda partita con il Millwall, nel gennaio 1984. Nel 1985 fu girato in prestito prima all'Aldershot e poi agli svedesi del Djurg\u00e5rden, poi rientr\u00f2 al Millwall e divenne ben presto un titolare, affermandosi in coppia con un altro attaccante, Tony Cascarino, alla fine degli anni '80. Dal 1986 al 1991 fu il migliore marcatore stagionale della squadra per quattro annate e per due stagioni non salt\u00f2 una singola partita.\nNel 1987-1988 la squadra ottenne per la prima volta la promozione in First Division, la massima serie inglese. I gol di Sheringham, che realizz\u00f2 la prima marcatura casalinga nella storia del club in massima divisione, e Cascarino, 15 a testa, consentirono al Millwall di salire in vetta alla classifica della massima serie nell'ottobre del 1988 e poi di mantenersi nelle prime quattro posizioni fino a Pasqua; in seguito la squadra accus\u00f2 un periodo di crisi che la fece scivolare al decimo posto finale. Nel campionato 1988-1989 il club si iss\u00f2 nuovamente in vetta alla graduatoria all'inizio della stagione, ma l'annata fu complicata e si chiuse con la retrocessione; Sheringham fu autore di 12 reti in campionato, pur avendo saltato 10 partite per infortunio. Segu\u00ec un'annata in cui il Millwall fu eliminato nelle semifinali dei play-off nel campionato di Second Division 1990-1991, con Sheringham che conferm\u00f2 la propria vena realizzativa, andando a segno 37 volte (con 4 quadriplette) e aggiudicandosi la classifica dei marcatori. La cessione del calciatore, ormai lanciato verso una carriera di altro profilo, fu inevitabile; Sheringam termin\u00f2 l'esperienza al Millwall con 111 reti segnate in totale negli otto anni di militanza nel club, risultando il pi\u00f9 prolifico bomber nella storia della squadra sino al 2009.\nNottingham Forest e Tottenham.\nNel luglio 1991 fu ceduto al per 2 milioni di sterline, dove affianc\u00f2 in attacco Nigel Clough. Contribu\u00ec all'ottavo posto in massima serie nel 1991-1992 e al raggiungimento della finale di Coppa di Lega, persa contro il Manchester United. Nell'agosto 1992 segn\u00f2 il primo gol del Forest nella neonata Premier League, contro il Liverpool (fu anche il primo gol trasmesso in diretta da Sky Sports), ma una settimana dopo fu ceduto al Tottenham Hotspur per 2,1 milioni di steline.\nNella stagione 1992-1993 fu capocannoniere della Premier League, con 22 reti (21 con il Tottenham e una con il Nottingham Forest), giocando al fianco di Gordon Durie, Ronny Rosenthal, J\u00fcrgen Klinsmann e Chris Armstrong. Nel 1993-1994 fu il migliore marcatore degli \"Spurs\" con 14 reti in campionato segnate in sole 19 partite giocate, a causa di infortuni. I suoi problemi fisici influirono sul calo di forma della squadra, che chiuse al quindicesimo posto, avendo avuto la certezza della permanenza in massima serie solo alla penultima giornata. Negli anni a venire continu\u00f2 a difendere i colori del Tottenham, contribuendo al settimo posto del 1994-1995 e al raggiungimento della semifinale della FA Cup 1995-1996, risultando il migliore marcatore degli \"Spurs\" nelle stagioni 1995-1996 (24 reti, cui 16 in Premier League) e 1996-1997 (8 reti, di cui 7 in campionato).\nManchester United.\nNel giugno 1997, trentunenne, fu prelevato per 3,5 milioni di sterline dal , dove and\u00f2 a rimpiazzare \u00c9ric Cantona, il cui prematuro ritiro dall'attivit\u00e0 agonistica aveva lasciato amarezza tra i tifosi dell'Old Trafford. Esord\u00ec con i \"Red Devils\" nella Supercoppa d'Inghilterra 1997 contro il , vinta dal Manchester United ai tiri di rigore. L'esordio in campionato con la nuova maglia avvenne a White Hart Lane contro la sua ex squadra, il Tottenham; fischiato dai suoi vecchi tifosi, fall\u00ec un calcio di rigore nel secondo tempo sul punteggio di 0-0, ma i mancuniani si imposero per 2-0. La prima annata in maglia rossa si chiuse per Sheringham con 14 reti in tutte le comptizioni e senza trofei. Verso la fine del campionato, nella partita contro il Bolton Wanderers, ebbe un diverbio con il compagno di squadra Andy Cole, accusato da Sheringham dopo il gol del Bolton. L'episodio lasci\u00f2 degli strascichi nelle relazioni tra i due, che rimasero molto fredde, sebbene il rapporto tra i due fosse gi\u00e0 compromesso dal 1995.\nAll'inizio della stagione 1998-1999 si fecero insistenti le voci di una partenza di Sheringham, specie dopo l'acquisto di Dwight Yorke dall'Aston Villa, che parve chiudere al 32enne attaccante ogni spazio in squadra, ma Sheringham rimase nella rosa dello United. Yorke form\u00f2 subito una valida coppia d'attacco con Cole, che fece vincere allo United il titolo inglese all'ultima giornata, e Sheringham fu relegato a un ruolo di comprimario, ma l'annata gli regal\u00f2 importanti soddisfazioni. Vinto il titolo inglese, si aggiudic\u00f2 anche la Coppa d'Inghilterra, aprendo le marcature nella finale contro il vinta per 2-0, nella quale era entrato in campo nel secondo tempo. Quattro giorni pi\u00f9 tardi, nella finale di UEFA Champions League giocata al Camp Nou di Barcellona contro il , subentr\u00f2 al 67' al posto di Jesper Blomqvist e nei minuti di recupero, al 91', realizz\u00f2 il gol del pareggio (1-1); al 93' forn\u00ec a Ole Gunnar Solskj\u00e6r, con una deviazione, l'assist per il decisivo gol del 2-1, che consegn\u00f2 la coppa allo United, consentendogli di completare il \"treble\": in una sola annata Sheringham si aggiudic\u00f2 tre trofei, dopo vari anni di carriera trascorsi senza vincere alcun alloro.\nNel 1999-2000 e nel 2000-2001 Sheringham vinse due altri campionati inglesi con il Manchester, risultando il migliore marcatore stagionale dei diavoli rossi nel 2000-2001 con 15 gol. Nell'aprile 2001 fu votato Calciatore dell'anno della Premier League dalla Professional Footballers' Association e dalla Football Writers' Association. Malgrado i 35 anni d'et\u00e0, fu preso in considerazione per la nazionale inglese, ricevendo la convocazione per il .\nRitorno al Tottenham Hotspur.\nNel 2001, alla scadenza del contratto quadriennale con il Manchester United, anche a causa dell'acquisto di Ruud van Nistelrooy, che aument\u00f2 la concorrenza in attacco, rifiut\u00f2 una proposta di rinnovo annuale e si accas\u00f2 a parametro zero al Tottenham, dove si era insidiato il nuovo allenatore Glenn Hoddle. Contribu\u00ec al raggiungimento del nono posto, il migliore piazzamento della squadra nei precedenti sei anni, e della finale della Coppa di Lega, persa per 2-1 contro il . Milit\u00f2 nelle file degli \"Spurs\" anche nel 2002-2003, assommando 80 presenze e 26 reti con la squadra in due anni.\nSheringham e Clive Allen furono inseriti nella Hall of Fame del Tottenham Hotspur l'8 maggio 2008.\nPortsmouth e West Ham.\nAlla scadenza del contratto con il Tottenham, firm\u00f2 per il Portsmouth, neopromosso in Premier League. Divenne il pi\u00f9 anziano marcatore di una tripletta in Premier League, segnando tre reti contro il Bolton nell'agosto 2003, all'et\u00e0 di 37 anni. Nonostante un altro gol all'ultima giornata (nella vittoria per 5-1 contro il Middlesbrough, a salvezza gi\u00e0 acquisita), non gli fu offerto il rinnovo contrattuale. L'attaccante chiuse, pertanto, l'esperienza al Portsmouth con 38 presenze e 10 reti.\nNel luglio 2004 decise, dunque, di scendere di categoria, accordandosi con il West Ham United, militante nel Championship, la seconda serie inglese. Con 20 reti (21 in tutte le competizioni) fu il secondo migliore marcatore del campionato, aggiudicandosi il titolo di Championship Player of the Season e aiutando gli \"Hammers\" a vincere i play-off, grazie al successo contro il Preston North End, e a ritornare, dunque, in massima serie. A promozione avvenuta, prolung\u00f2 il contratto con il West Ham, rimanendo ad Upton Park. Il 2 aprile 2006, giorno in cui comp\u00ec 40 anni, subentrando nella gara contro il Charlton Athletic, entr\u00f2 nel novero dei calciatori scesi in campo a quarant'anni e oltre in Premier League, gruppo comprendente anche Les Sealey, John Burridge, Gordon Strachan e poi Ryan Giggs. Il 19 agosto 2006 divenne il pi\u00f9 anziano calciatore in panchina nella storia della Premier League, all'et\u00e0 di 40 anni e 139 giorni. Firm\u00f2 un contratto per militare nel club fino alla fine dell'annata 2006-2007 e il 13 maggio 2006 divent\u00f2, all'et\u00e0 di 40 anni e 41 giorni, il pi\u00f9 anziano giocatore schierato in una finale di FA Cup, essendo sceso in campo contro il (vittorioso ai tiri di rigore). Il 26 dicembre 2006, all'et\u00e0 di 40 anni e 266 giorni, miglior\u00f2 un proprio precedente record, divenendo il pi\u00f9 anziano marcatore della Premier League, andando in rete contro il nella gara vinta per 2-1. Il 30 dicembre seguente miglior\u00f2 il record di calciatore pi\u00f9 anziano in panchina in Premier League, in occasione della partita persa per 1-0 contro il Manchester City, all'et\u00e0 di 40 anni e 270 giorni. Sheringham gioc\u00f2 11 partite tra Coppa d'Inghilterra, Coppa di Lega e Coppa UEFA con gli \"Hammers\", segnando 2 reti.\nColchester United.\nSvincolatosi dal West Ham, nel luglio 2007 firm\u00f2 per il Colchester United. Qui fu il calciatore pi\u00f9 anziano nelle quattro divisioni della Football League inglese, superando le 700 presenze in campionato in carriera. Si ritir\u00f2 dall'attivit\u00e0 agonistica all'et\u00e0 di 42 anni, alla fine della stagione 2007-2008, chiusasi con la retrocessione della sua squadra. Nelle squadre di club ha giocato un totale di 760 partite, realizzando 289 gol.\nNazionale.\nHa debuttato con l'Inghilterra a 27 anni nell'1-1 contro la Polonia del 29 maggio 1993. L'8 giugno 1995 ha segnato la sua prima rete per la selezione inglese nel 3-3 in amichevole contro la Svezia. Convocato per l'Europeo casalingo del '96, realizza una doppietta decisiva per il passaggio del turno degli inglesi nel 4-1 contro i Paesi Bassi. Successivamente viene convocato per i Mondiali del '98 e del 2002, dove non trova la via del goal. Con la nazionale inglese ha disputato 51 partite ufficiali, mettendo a segno 11 reti.\nAllenatore.\nNel 2015 \u00e8 divenuto allenatore dello Stevenage, mantenendo la carica fino all'esonero avvenuto il 1\u00ba febbraio 2016.\nStatistiche.\nPresenze e reti nei club.\nTra club e nazionale maggiore, Sheringham ha giocato 957 partite segnando 372 reti, alla media di 0,39 gol a partita.\n\"Statistiche aggiornate al termine della carriera da calciatore.\""}
{"id": "370437", "revid": "1652635", "url": "https://it.wikipedia.org/wiki?curid=370437", "title": "TIM (disambigua)", "text": ""}
{"id": "370438", "revid": "773636", "url": "https://it.wikipedia.org/wiki?curid=370438", "title": "MPAA", "text": ""}
{"id": "370440", "revid": "16066", "url": "https://it.wikipedia.org/wiki?curid=370440", "title": "Motion picture association of america", "text": ""}
{"id": "370441", "revid": "1993461", "url": "https://it.wikipedia.org/wiki?curid=370441", "title": "Alfabeto turco", "text": " \nIl nome di alfabeto turco \u00e8 variamente applicato ai vari sistemi di scrittura alfabetica utilizzati per la lingua turca.\nIn particolare, dagli anni '20 (1\u00ba novembre 1928 dal punto di vista legale) il turco utilizza l'alfabeto latino con alcuni adattamenti promossi da Mustafa Kemal Atat\u00fcrk. L'alfabeto turco inteso semplicemente come alfabeto latino adattato al turco comprende le seguenti lettere:\nLe lettere maiuscole si usano non solo con i nomi propri e dopo il punto fermo, ma anche con i nomi di popoli usati come aggettivo (ex. gli studenti Turchi), con in nomi di lingua (ex. il Turco), con i titoli onorifici affiancati al nome di persona (ex. il Signor Mehmet), nei nome del mese e giorno della settimana in una data completa e in tutte le parole del titolo di un qualunque prodotto artistico-culturale, eccetto nelle parole di per s\u00e9 vuote di significato come le congiunzioni e preposizioni (ex. I Dolori del Giovane Werther). Quando in fondo ad un aggettivo di origine araba compare la \"i\" allungata, essa talvolta si indica con un accento circonflesso che fa cadere il punto dalla \"i\". Il circonflesso si pu\u00f2 trovare su altre parole per indicare solitamente l'allungamento vocalico. \nIl punto sulla \"i\" resta nella versione in maiuscolo (ex. \u0130st\u00e1nbul). Inoltre la lettera non \u00e8 da confondere con \u0131, senza punto e con pronuncia completamente diversa.\nL'accento tonico si trova scritto sui dizionari ed \u00e8 orientato verso l'alto. L'apostrofo si trova quando un nome proprio qualunque \u00e8 seguito da un suffisso di caso, dal possessivo e dal verbo \"essere\" (ex. Mehmet'le, \"con Mehmet\").\nLa pi\u00f9 antica forma di scrittura usata per la lingua turca, prima della grande migrazione che ha diffuso il turco verso occidente, \u00e8 stata scoperta nell'attuale Mongolia ed \u00e8 una scrittura alfabetica detta Orkhon, risalente all'VIII secolo d.C.\nNel periodo recente, dall'epoca della conversione dei turchi all'Islam sino alla riforma dell'alfabeto voluta da Atat\u00fcrk, l'alfabeto utilizzato dalla popolazione turca era il Nasta'liq. Questo tipo di scrittura \u00e8 una variante dell'alfabeto arabo applicato a lingue non semitiche, tra cui, oltre al turco, il farsi e l'urdu. Questo tipo di scrittura permetteva l'utilizzo facoltativo di alcuni diacritici per marcare le vocali brevi, tuttavia esistevano solo quelli per i suoni \"a, i, u\". Inoltre, non era possibile scrivere le consonanti doppie/geminate (ex. D\u00fc\"kk\"\u00e2n) se non con un diacritico."}
{"id": "370477", "revid": "2225", "url": "https://it.wikipedia.org/wiki?curid=370477", "title": "Paramount", "text": ""}
{"id": "370478", "revid": "1104133", "url": "https://it.wikipedia.org/wiki?curid=370478", "title": "L'eccezione", "text": "L'eccezione \u00e8 il quinto album discografico della cantautrice italiana Carmen Consoli, pubblicato nel 2002.\nDescrizione.\n\u00c8 un album fortemente influenzato dall'esperienza acustica di \"L'anfiteatro e la bambina impertinente\", dalla collaborazione con il direttore d'orchestra Paolo Buonvino e dal ritorno della cantautrice in Sicilia, sua terra d'origine. Le canzoni si fanno pi\u00f9 sofisticate ed eleganti, come dimostra il primo singolo \"L'eccezione\".\nNell'album, la \"cantantessa\" omaggia inizialmente i suoi luoghi descrivendo le attivit\u00e0 dei pescatori di Aci Trezza in \"Pioggia d'aprile\", per poi passare a immaginare tutta una serie di personaggi ed episodi malinconici, puramente di influenza decadente, in brani dal sapore amaro: vengono affrontati il tema della malattia (in \"Mulini a vento\"), quello della depressione (in \"Matilde odiava i gatti\") e quello della solitudine del professore protagonista di \"Moderato in Re minore\". Accanto figurano personaggi di stampo pirandelliano, vittime di episodi grotteschi, come la sposa abbandonata di \"Fiori d'arancio\" e \"Masino\", protagonista di una sorta di filastrocca cantata in lingua siciliana e impreziosita da un arrangiamento di musica elettronica.\nIl disco si chiude con \"Carmen\", un brano esclusivamente strumentale.\nAll'esordio in hit-parade, \"L'eccezione\" si classific\u00f2 inaspettatamente primo, superando in termini di vendite l'album di Mina \"Veleno\", pubblicato lo stesso giorno.\nNel 2003 viene pubblicata una versione europea dell'album intitolata \"Carmen Consoli\", contenente due inediti e alcune versioni tradotte in inglese, pi\u00f9 una cover.\nSingoli.\n\"L'eccezione\", primo singolo dell'album, raggiunge la posizione numero 4 della classifica generale italiana dei singoli.\n\"Pioggia d'aprile\", pubblicato come secondo singolo, vende 15.000 copie (disco d'oro) ed \u00e8 un buon successo radiofonico.\n\"Fiori d'arancio\" \u00e8 il terzo singolo e raggiunge la posizione numero 1 della classifica 'radiofonica' italiana. In particolare, quest'ultimo, \u00e8 uno dei brani pi\u00f9 suonati dalla cantante, immancabile nelle scalette dei suoi concerti in versioni pi\u00f9 o meno rielaborate (folk, rock, elettronica), rendendolo uno dei brani pi\u00f9 iconici dell'album e dell'intero repertorio della cantante.\nTracce.\nLa durata dell'ultima traccia \u00e8 in realt\u00e0 di 7:21 poich\u00e9 dopo un minuto di silenzio dalla fine di \"Carmen\" \u00e8 presente la traccia fantasma \"Mathilda Hated Tom Cats\", versione inglese di \"Matilde odiava i gatti\", con la partecipazione di Max Gazz\u00e8 che interviene recitando una parte del testo italiano. Questo brano \u00e8 una anticipazione della volont\u00e0 di Carmen Consoli di realizzare un intero album per il mercato estero che si concretizzer\u00e0 l'anno seguente con la pubblicazione di \"Carmen Consoli\".\nSuccesso commerciale.\nL'eccezione debutta alla posizione numero 1 della classifica italiana degli album, diventando il primo album di Carmen Consoli a raggiungere la prima posizione (perch\u00e9 nonostante i grandi successi di vendita e la longevit\u00e0 degli album precedenti, non aveva mai raggiunto il podio). Come i suoi predecessori \"Stato di Necessit\u00e0\" e \"L'anfiteatro e la bambina impertinente\" (live), l'album si rivela un grande successo, vendendo oltre 200.000 copie e conquistando due dischi di platino (con la certificazione di quel periodo che equivale a un disco di platino per 100.000 copie vendute), anche grazie alla scelta azzeccata dei tre singoli che hanno trainato l'album."}
{"id": "370492", "revid": "1675182", "url": "https://it.wikipedia.org/wiki?curid=370492", "title": "Super Extra Gravity", "text": "Super Extra Gravity \u00e8 il sesto album di canzoni dei The Cardigans pubblicato nel 2005."}
{"id": "370496", "revid": "256896", "url": "https://it.wikipedia.org/wiki?curid=370496", "title": "C.N.G.E.I.", "text": ""}
{"id": "370503", "revid": "1005847", "url": "https://it.wikipedia.org/wiki?curid=370503", "title": "Mario Occhipinti", "text": "Biografia.\nLaureato in medicina e chirurgia, lavora all'Ospedale Maggiore di Modica, dove \u00e8 dirigente corresponsabile del servizio di immuno-ematologia e medicina trasfusionale. \u00c8 stato nel 1990 tra i fondatori de La Rete, guidato da Leoluca Orlando. Nel 1996 ha contribuito alla nascita dei comitati\" Per l'Italia che vogliamo\" di Romano Prodi, divenendo nel 1998 il coordinatore dei Democratici per L'Ulivo in provincia di Ragusa.\nNel 1996 \u00e8 stato eletto al Senato. Il 22 dicembre del 1999 \u00e8 stato nominato sottosegretario di Stato presso il ministero dei trasporti e della navigazione nel secondo governo D'Alema, carica che ha mantenuto anche nel secondo governo Amato, fino al termine della legislatura.\n\u00c8 impegnato da credente nelle attivit\u00e0 pastorali della diocesi di Noto e nell'associazionismo cattolico (Azione cattolica italiana), nonch\u00e9 in associazioni di volontariato (Shalom), sviluppando concrete esperienze di solidariet\u00e0 nel campo dell'affido di minori in difficolt\u00e0 e dell'adozione nazionale e internazionale, degli immigrati extracomunitari, delle malattie mentali, della donazione volontaria di sangue e degli organi.\n\u00c8 impegnato inoltre nella societ\u00e0 civile con l'\"Associazione culturale nazionale Giuseppe Dossetti: i Valori\", della quale \u00e8 stato presidente nazionale nel primo quadriennio della sua fondazione e attualmente \u00e8 vicepresidente vicario."}
{"id": "370508", "revid": "436907", "url": "https://it.wikipedia.org/wiki?curid=370508", "title": "Gorillaz (album)", "text": "Gorillaz \u00e8 il primo album in studio del gruppo musicale britannico omonimo, pubblicato il 26 marzo 2001 dalla Parlophone.\nDescrizione.\nComposto di 15 brani (pi\u00f9 una traccia fantasma che altro non \u00e8 che un remix del singolo \"Clint Eastwood\"), lo stile \u00e8 largamente considerabile come alternativo, non mancando numerose influenze come hip hop, pop ed elettronica, oltre che brani che toccano il dub e il funk.\nL'uscita dell'album precedette per molti aspetti la vera identit\u00e0 degli elementi della band, iniziando cos\u00ec un fenomeno mediatico senza precedenti, tant'\u00e8 che raggiunse la terza posizione nel Regno Unito con 6 milioni di copie e la quattordicesima negli Stati Uniti con 1.5 milioni. Da questo album sono stati estratti tre singoli inizialmente: \"Clint Eastwood\", \"19-2000\" e \"Rock the House\", seguiti l'anno successivo da \"Tomorrow Comes Today\".\nNel 2004 fu pubblicato assieme a \"Laika Come Home\" del 2002 in un box ad edizione limitata facente parte di una collezione speciale EMI."}
{"id": "370509", "revid": "93556", "url": "https://it.wikipedia.org/wiki?curid=370509", "title": "Porto (vino)", "text": "Il porto, o vino di porto, \u00e8 un vino liquoroso portoghese prodotto esclusivamente da uve provenienti dalla regione del Douro, nel nord del Portogallo, sita a circa 100 chilometri a est della citt\u00e0 di Oporto.\nCaratteristiche e tipi.\nLa peculiarit\u00e0 maggiore del porto, oltre al clima in cui maturano le uve, \u00e8 la sua fermentazione incompleta, fermata (\"mutizzata\") ad uno stadio iniziale tramite l'aggiunta di alcol vinico, ottenuto da distillazione del vino contenente circa il 77% di alcol. In questo modo il vino risulta naturalmente dolce - a causa del residuo zuccherino derivante dall'uva che i lieviti non hanno potuto trasformare interamente in alcol perch\u00e9 inibiti dalla concentrazione elevata di etanolo che pu\u00f2 raggiungere livelli compresi tra il 19 e il 22%.\nSono noti sette tipi fondamentali di vino di porto: le categorie base, bianco, \"ruby\" e \"tawny\", poi i tipi pi\u00f9 pregiati, \"Tawny\" invecchiato (\"aged tawny\" pu\u00f2 essere commercializzato dopo 10 anni di invecchiamento, fino a 40), \"Colheita\", \"LBV\" (Late Bottled Vintage), e \"Vintage\", in assoluto il pi\u00f9 pregiato. Il vino di porto \u00e8 tradizionalmente un assemblaggio, tra uve provenienti da diversi vigneti, vinificate con tecniche differenti, di diverse annate; tuttavia un nuovo tipo di prodotto detto \"Single quinta\" (proveniente da una sola tenuta), ha conosciuto un successo crescente negli ultimi anni.\nPorto bianco.\nIl porto bianco \u00e8 prodotto esclusivamente da uve bianche ed invecchia in grandi botti di legno di quercia, da oltre 20.000 litri. \u00c8 un vino tipicamente giovane e fruttato ed \u00e8 l'unico vino di porto classificato per grado di dolcezza. Esistono pertanto bianchi secchi, semi-secchi e dolci. Per via delle sue modalit\u00e0 di produzione, il porto bianco catalogato come \"secco\" non \u00e8 mai completamente secco e conserva sempre parte della sua dolcezza iniziale.\nIl porto bianco - normalmente giallo pallido quando giovane - col tempo tende a scurire diventando giallo-dorato e giallo-castano. Vi sono vini di porto bianco che data la loro et\u00e0 hanno assunto un colore ambrato tale da poter essere confusi per colore con \"tawny\" altrettanto vecchi.\nPorto ros\u00e9.\nDal 2008 alcune cantine producono il cosiddetto porto \"pink\", un rosato dal sapore leggero e fruttato.\nPorto \"ruby\".\nI \"ruby\" sono vini rossi ed anch'essi invecchiano in grandi botti. Per via del poco contatto con il legno - dovuto al basso rapporto superficie/volume - e della scarsa ossidazione, essi conservano a lungo le loro caratteristiche iniziali. Sono vini molto fruttati, dal colore rubino intenso e sapore di frutti rossi (frutti di bosco e prugna, per esempio), con le caratteristiche dei vini giovani.\nPorto \"tawny\".\nI \"tawny\" sono vini rossi prodotti con le stesse uve dei \"ruby\", ma invecchiano in botti grandi solo per due-tre anni, dopo i quali vengono travasati in piccole botti da circa 550 litri. In queste botti il contatto con il legno e, tramite esso, con l'aria, \u00e8 maggiore; i \"tawny\" \"respirano\" di pi\u00f9, ossidandosi e invecchiando pi\u00f9 rapidamente dei \"ruby\". In questo modo perdono nel tempo il colore originale rosso rubino per assumere una tonalit\u00e0 pi\u00f9 chiara, ambrata, e sapore di frutta secca, tipo noci o mandorle. Con l'invecchiamento, i \"tawny\" guadagnano ulteriormente in complessit\u00e0 aromatica, rinforzando il sentore di frutta secca ed acquisendo sapori che vanno dal tostato al caff\u00e8, al cioccolato, al miele. Nei \"tawny\" molto vecchi il colore rosso iniziale va scomparendo e passa da tonalit\u00e0 castane-dorate al color ambra.\nCategorie speciali.\nIl porto invecchiato fino a tre anni \u00e8 considerato \"Standard\". Tutti gli altri porto che rimangono ad invecchiare nel legno per pi\u00f9 tempo appartengono alla categoria speciali, questo \u00e8 dovuto al fatto che sono prodotti con uve di alta qualit\u00e0, in anni dove le condizioni climatiche hanno permesso una produzione eccezionale. Fanno parte della categoria \"speciali\": \"Reserva\" (riserva), \"Vintage\", \"Late Bottle Vintage (LBV)\", \"Single Quinta Vintage\", \"Tawnies invecchiati\", \"Colheita e Crusted\".\nPorto \"Reserva\".\nTawny, White e Ruby possono essere Porto Reserva se invecchiati in rovere per almeno 7 anni, durante i quali subiscono un\u2019ulteriore evoluzione dei sentori, del colore e degli aromi.\nPorto \"LBV\".\nPorto Late Bottled Vintage (LBV) \u00e8 un porto Stile ruby di un solo anno selezionato per la sua elevata qualit\u00e0 e imbottigliato dopo un periodo di invecchiamento in botte che va da 4 a 6 anni. La maggior parte delle volte \u00e8 pronto ad essere consumato al momento dell'acquisto. Se l'etichetta presenta la scritta LBV filtered (filtrato) significa che il suo invecchiamento \u00e8 stato stabilizzato e quindi negli anni cambier\u00e0 solo lievemente il suo aroma, mentre se presenta l'etichetta LBV unfiltered (non filtrato) il porto continuer\u00e0 ad invecchiare in bottiglia. Questo Vino presenta un colore rosso rubino intenso, molto corposo, ricco e in bocca ha la caratteristica e la personalit\u00e0 di un vino di una sola vendemmia (uve di una sola annata).\nPorto \"Tawnies invecchiati\".\nI Tawnies sono vini ottenuti da uve rosse, invecchiati in botti di legno; ci\u00f2 li espone a ossidazione graduale ad evaporazione. Come risultato dell'ossidazione, gradualmente il porto passa a un colore marrone dorato. L'esposizione all'ossigeno conferisce sapori di nocciola per il vino, che viene miscelato per corrispondere allo stile della casa produttrice. Un porto Tawny invecchiato \u00e8 una miscela di vini che hanno trascorso pi\u00f9 di tre anni in botti di legno, mescolati in modo tale da garantire il gusto tipico della casa produttrice. Una qualit\u00e0 superiore \u00e8 quella del porto Tawny con indicazione di et\u00e0. Esso rappresenta una miscela di diverse annate, rabboccate nelle loro botti per compensare l'evaporazione. Ufficialmente si possono vendere Tawny qualificati come: 10 anni, 20 anni, 30 anni e oltre 40 anni. Le categorie indicano un'et\u00e0 media che viene definita dal protocollo di miscelazione. Dopo l'imbottigliamento, un vino di porto invecchiato in botte per un tempo cos\u00ec lungo cessa sostanzialmente di evolvere. \u00c8 anche possibile produrre una porto bianco invecchiato in questo modo, ma non tutti i produttori commercializzano vini di porto bianchi invecchiati.\nPorto \"Colheita\".\nQuesto vino \u00e8 analogo al Tawny ma proveniente da una sola vendemmia ed \u00e8 invecchiato in barrica per un periodo di almeno 7 anni; come il Tawny invecchiato si presenta con colori che vanno dal castano fino all'ambra (all'aumentare dell'et\u00e0). L'evoluzione si arresta sostanzialmente dopo l'imbottigliamento.\nPorto \"vintage\".\nDi gran lunga il porto pi\u00f9 pregiato, prodotto con uve di una singola annata, invecchiato inizialmente in botte per un periodo di circa due anni per poi essere sottoposto ad un secondo invecchiamento in bottiglia che pu\u00f2 durare molto a lungo (fino a 40 - 50 anni, e nelle annate migliori anche pi\u00f9 di un secolo). Il suo prestigio \u00e8 dato da un insieme di fattori, non ultimo la qualit\u00e0 delle uve raccolte, che, come nel caso di alcuni grandi vini italiani e francesi, qualora non raggiunga un alto standard non verr\u00e0 impiegata per la produzione del \"Vintage\", ma solo per vini di qualit\u00e0 inferiore: in quella annata, quindi, non verr\u00e0 prodotto alcun \"Vintage\". Il vino, per raggiungere la completa maturazione, necessita di lunghissimo invecchiamento: secondo alcuni produttori non andrebbe bevuto prima dei vent'anni, raggiungendo in molti casi et\u00e0 ben pi\u00f9 mature. \nSingle Quinta Vintage Port Alcuni produttori selezionano uve di una sola vigna, in questo caso il vino sar\u00e0 un porto di \"Quinta unica\". A differenza di molte altre aree del mondo, in cui il singolo vigneto \u00e8 valutato come Top qualit\u00e0, nel porto, la singola Quinta, si classifica ad un gradino inferiore di qualit\u00e0 rispetto al Vintage porto. \nIl Single Quinta viene prodotto in annate buone ma non eccellenti, non dichiarate come \"Vintage\" dall'Instituto do Vinho do Porto."}
{"id": "370511", "revid": "67726710", "url": "https://it.wikipedia.org/wiki?curid=370511", "title": "Diritti gay", "text": ""}
{"id": "370513", "revid": "31886", "url": "https://it.wikipedia.org/wiki?curid=370513", "title": "Garbage (Garbage)", "text": "Garbage \u00e8 il primo album in studio del gruppo musicale statunitense omonimo, pubblicato il 15 agosto 1995 dalla Mushroom Records.\nRegistrazione.\nQuando Shirley Manson si un\u00ec ai Garbage, questi avevano gi\u00e0 scritto molto materiale, tra cui testi e melodie. Manson inizi\u00f2 subito a lavorare sulle canzoni \"Queer\" e \"Vow\". Per cercare una etichetta discografica che avrebbe commercializzato il disco, i Garbage inviarono i loro demo senza una biografia; questo per evitare una battaglia di offerte su Butch Vig, diventato ambito produttore dopo aver curato \"Nevermind\" dei Nirvana. I Garbage firmarono un contratto con l'etichetta Almo Sounds per il Nord America, e con Mushroom UK per il resto del mondo.\nIl gruppo continu\u00f2 a scrivere per l'album durante il 1995, dopo che Vig fin\u00ec di produrre il disco \"Let Your Dim Light Shine\" dei Soul Asylum. Gran parte del lavoro era inerente alla riscrittura dei testi. Vig dice che prima che Manson facesse parte del gruppo, i Garbage provarono a scrivere dalla prospettiva di una donna e che alcuni testi risultavano per questo motivo troppo \u00abcostruiti\u00bb. Non appena Manson si un\u00ec al gruppo, rese i testi molto pi\u00f9 aperti e semplici, in modo da funzionare meglio nel contesto della musica dei Garbage.\nTracce.\nTesti e musiche dei Garbage, eccetto dove indicato.\nNella versione giapponese furono inserite anche due bonus track, \"Subhuman\" e \"#1 Crush\".\nPromozione e successo.\nIl disco vendette oltre 4 milioni di copie in tutto il mondo; il primo singolo estratto dall'album fu \"Vow\", che fu anche il primo brano a essere completato dalla band durante le sessioni di registrazione. Sempre nel 1995, fu pubblicato il singolo \"Subhuman\", canzone non inclusa nell'album. Seguirono \"Only Happy When It Rains\" e i grandi successi \"Queer\" e \"Stupid Girl\". Il quinto e ultimo singolo dall'album fu \"Milk\", nel 1996.\nI Garbage iniziano una tourn\u00e9e il 5 novembre 1995 destinata a riscuotere notevole successo. Nel 1996 i Garbage supportano gli Smashing Pumpkins nel loro Infinite Sadness Tour; buona parte delle date vengono per\u00f2 cancellate o rimandate, dopo la morte per overdose del tastierista Jonathan Melvoin avvenuta l'11 luglio 1996.\nI Garbage si esibiscono per la prima volta dal vivo nel programma musicale \"Top of the Pops\" il 28 settembre 1995 con \"Only Happy When It Rains\"; sempre nello stesso show, si esibiscono in seguito con \"Queer\", \"Stupid Girl\" e \"Milk\". Nel 1996 il gruppo si esibisce agli MTV Movie Awards e al \"Saturday Night Special\" con \"Only Happy When It Rains\", e ai VH1 Fashion Awards con \"Stupid Girl\". Il 14 novembre 1996 i Garbage vincono il premio come miglior artista rivelazione agli MTV Europe Music Awards; dopo aver ricevuto il riconoscimento, si esibiscono in un'acclamata performance di \"Milk\".\nVideoclip furono girati per \"Vow\", \"Queer\", \"Only Happy When It Rains\", \"Stupid Girl\" e \"Milk\". I video sono stati inclusi nella VHS \"Garbage Video\" (conosciuta anche come \"Garbage Home Video\") che include anche alcuni spezzoni dal vivo e un video per il lato B \"Sleep\", girato dai Garbage stessi. Nel 2007 i 5 video sono stati inclusi nel DVD \"Absolute Garbage\".\nUso nei media.\nLa canzone \"As Heaven Is Wide\" \u00e8 stata inserita nella colonna sonora del simulatore di guida \"Gran Turismo\", pubblicato nel 1997 da \"Polyphony Digital\" per la consolle \"Playstation\" di Sony.\nClassifiche e certificazioni.\nClassifiche\nClassifiche di fine anno"}
{"id": "370517", "revid": "83531", "url": "https://it.wikipedia.org/wiki?curid=370517", "title": "Stonewall Inn", "text": "Lo Stonewall Inn \u00e8 il bar in cui ebbero inizio le celebri rivolte del 1969, scelte come data simbolica dell'inizio del movimento LGBT, dopo la fase del movimento omofilo; il locale si trova nella Christopher Street del Greenwich Village, a New York, e dal 2016 \u00e8 uno dei monumento nazionali degli Stati Uniti d'America.\nStoria.\nIl locale nacque nel 1930 come bar gestito dalla Mafia, divenuto col tempo un gay bar; seppur l'omosessualit\u00e0 all'epoca fosse legale nello stato di New York, servire alcolici a clienti omosessuali veniva considerata una pratica illecita: per questa ragione il locale non ottenne mai una licenza per vendere alcolici, cosa che permise alle forze dell'ordine di irrompere pi\u00f9 volte nel bar ed arrestare chi rimaneva al suo interno.\nIl 28 giugno 1969 un'irruzione della polizia si trasform\u00f2 in una serie di rivolte durate tre giorni, note come Moti di Stonewall.\nIn seguito alle proteste, la reputazione - gi\u00e0 bassa - del bar, scese; i proprietari furono costretti ad iniziare a far consumare succhi di frutta al posto degli alcolici, cosa che port\u00f2 al fallimento del locale nell'ottobre del 1969: al bar susseguirono i pi\u00f9 svariati tipi di attivit\u00e0.\nNegli anni '90 met\u00e0 del locale venne riadibita a gay bar, che nel 2007 si espanse anche alla met\u00e0 mancante, tornando a chiamarsi \"Stonewall Inn\".\nIl 28 giugno 1999, in occasione dell'anniversario dei moti di Stonewall, il locale venne inserito nel \"National Register of Historic Places\".\nNel giugno del 2016, l'allora Presidente degli Stati Uniti d'America Barack Obama proclam\u00f2 l'edificio monumento nazionale, con la classificazione di \"National Historic Landmark\"."}
{"id": "370521", "revid": "1543377", "url": "https://it.wikipedia.org/wiki?curid=370521", "title": "Difesa da panico gay", "text": "La difesa da panico gay (in inglese: gay panic defense, che sarebbe meglio tradotto come difesa da panico anti-gay) \u00e8 una strategia legale difensiva, tipicamente anglosassone, piuttosto rara, utilizzata in casi di accuse per aggressione od omicidio nei confronti di persone omosessuali o scambiate per tali nel compimento del reato.\nIn Gran Bretagna \u00e8 conosciuta anche come \"guardsman's defence\".\n\u00c8 utilizzata principalmente negli Stati Uniti e in Gran Bretagna, ma anche in altri Paesi della \"Common law\".\nApplicazione.\nGli avvocati utilizzano la difesa da panico gay per dimostrare che l'accusato ha agito in uno stato di infermit\u00e0 mentale temporanea, causata da una non comprovata condizione psichiatrica chiamata \"panico omosessuale\". Questo tipo di difesa si \u00e8 finora dimostrato sempre infruttuoso per l'ottenimento di una completa assoluzione dell'imputato, ma \u00e8 spesso fruttuoso per la riduzione della colpa e la mitigazione del verdetto.\nSecondo le tesi della difesa da panico gay, le proposte romantiche o sessuali di natura omosessuale possono risultare cos\u00ec offensive e spaventose per certuni individui da indurli in uno stato psicotico temporaneo che pu\u00f2 sfociare in una violenza inusuale.\nQuesto tipo di difesa \u00e8 considerata oltraggiosa dalla comunit\u00e0 LGBT, che la considera come una strategia che mira a \"colpevolizzare la vittima\". In effetti, nessuna strategia difensiva similare \u00e8 mai stata tentata relativamente a proposte romantiche o sessuali eterosessuali.\nLa difesa da panico gay \u00e8 utilizzata principalmente negli Stati Uniti, in particolar modo nelle aree dove l'intolleranza sociale (omofobia e la disapprovazione) nei confronti dell'omosessualit\u00e0 \u00e8 assai diffusa. Occasionalmente, \u00e8 stata utilizzata anche in casi di violenza contro transgender, transessuali e lesbiche.\nAnche se non usata diffusamente, la difesa da panico gay \u00e8 sempre meno applicata. I giudici spesso permettono questa strategia difensiva solo nel caso in cui siano convinti dell'onest\u00e0 dell'imputato nel credere imminente un'aggressione sessuale da parte della vittima. Le indicazioni date ai legali dal \"Crown Prosecution Service\" d'Inghilterra e Galles affermano:\n\u00c8 da notare la somiglianza con l'uso nei tribunali, fino a qualche decennio fa, di considerare le vittime di stupro partecipanti alla colpa. Fino a poco prima del '68, infatti, quando una donna veniva violentata, era diffusa l'idea che essa avesse probabilmente \"provocato\" il suo aggressore con comportamenti troppo procaci.\nAlcuni casi.\nUno dei primi e pi\u00f9 importanti casi in cui la strategia difensiva fu utilizzata \u00e8 stato il processo a Jonathan Schmitz, che uccise l'amico Scott Amedure dopo aver scoperto, durante la registrazione del \"The Jenny Jones Show\" del 1995, che Amedure era sessualmente attratto da lui.\nSchmitz confess\u00f2 di aver commesso il crimine, ma afferm\u00f2 che le proposte omosessuali di Amedure l'avevano umiliato e irritato. Schmitz venne condannato per omicidio di secondo grado a un periodo di detenzione compreso tra i 25 e i 50 anni.\nNel 1999 gli accusati di omicidio dello studente universitario Matthew Shepard affermarono alla corte che le proposte omosessuali di Shepard li avevano \"incolleriti\" fino al punto di spingerli a torturarlo, rapinarlo e ucciderlo. Il giudice Barton Voigt ricus\u00f2 questa strategia affermandone l'inapplicabilit\u00e0 nello stato del Wyoming. Dopo la loro incarcerazione, gli assassini di Shepard ritrattarono la loro storia durante un\u2019intervista, dicendo che l'omicidio era stato un tentativo di rapina effettuato sotto l'influsso di droghe.\nUna variante transgender della difesa da panico gay \u00e8 stata utilizzata nel 2004-2005 dai tre imputati per l'omicidio di Gwen Araujo, che affermarono la loro \"collera\" alla scoperta che ad Araujo, una ragazza transgender, fosse stato assegnato alla nascita il sesso maschile. Il primo processo si concluse in uno stallo della giuria; nel secondo gli imputati Mike Magidson e Jose Mer\u00e9l vennero accusati di omicidio di secondo grado, ma la giuria si blocc\u00f2 nuovamente sul caso del terzo imputato, Jason Cazares, successivamente condannato a sei anni di carcere per omicidio volontario."}
{"id": "370522", "revid": "39558", "url": "https://it.wikipedia.org/wiki?curid=370522", "title": "Gay panic defense", "text": ""}
{"id": "370524", "revid": "339392", "url": "https://it.wikipedia.org/wiki?curid=370524", "title": "Diritti dei gay", "text": ""}
{"id": "370527", "revid": "38120", "url": "https://it.wikipedia.org/wiki?curid=370527", "title": "Jan Valker", "text": ""}
{"id": "370528", "revid": "38120", "url": "https://it.wikipedia.org/wiki?curid=370528", "title": "Valker", "text": ""}
{"id": "370532", "revid": "174925", "url": "https://it.wikipedia.org/wiki?curid=370532", "title": "Esercito di terracotta", "text": "L'Esercito di terracotta o Armata di terracotta \u00e8 un insieme di statue collocato nel mausoleo del primo imperatore Qin, situato a Xi'an, che si trova nei pressi del capoluogo dello Shaanxi, la citt\u00e0 di Xi'an. Si tratta di un esercito simbolico, destinato a servire il primo imperatore cinese Qin Shi Huang nell'Aldil\u00e0. Due sono le teorie pi\u00f9 ricorrenti fra archeologi e studiosi, per quanto riguarda il motivo per il quale Qin Shi Huang ordin\u00f2 la costruzione di questo esercito. La pi\u00f9 diffusa \u00e8 che l\u2019imperatore volesse dominare i due mondi, quello dei vivi e quello dei defunti, e per fare ci\u00f2 gli sarebbe servito un grande esercito. La seconda teoria invece esplora la possibilit\u00e0 che l\u2019imperatore credesse che dopo la morte terrena e dopo aver lasciato questo mondo, esistesse un altro mondo e, una volta svegliatosi, si sarebbe trovato da solo. Per questo motivo necessitava di un esercito che lo scortasse e gli facesse compagnia. \nNel 1987 il mausoleo dell'imperatore Qin Shi Huang, di cui l'esercito di terracotta fa parte, \u00e8 stato inserito nell'elenco dei Patrimoni dell'umanit\u00e0 dell'UNESCO.\nStoria.\nScoperta archeologica e fortune mediatiche.\nNel marzo del 1974, un contadino di nome Yang Zhifa rinvenne, durante lo scavo di un pozzo, delle fosse sepolcrali contenenti statue in terracotta di soldati in armi con tanto di carri e cavalli. Il fortuito rinvenimento dette origine agli scavi che permisero di rinvenire il mausoleo di Shi Huangdi, sino ad allora ritenuto scomparso.\nNel 1987, l'intero sito del mausoleo venne inserito nell'elenco dei Patrimoni dell'umanit\u00e0 dell'UNESCO. Da allora, le statue dell'Esercito di Terracotta sono state oggetto di numerosi \"prestiti museali\":\nDescrizione.\nL'esercito \u00e8 composto da riproduzioni di guerrieri di terracotta, vestiti con corazze e dotati di armi, poste di guardia alla tomba dell'imperatore Qin Shi Huang. Di queste statue sono state riportate alla luce circa 8000 guerrieri, 18 carri di legno e 100 cavalli di terracotta. Si tratta di una replica fedele dell'armata che aveva contribuito a unificare la Cina. Tuttavia, nelle fosse sono state trovate poche armi, poich\u00e9 furono saccheggiate dai ribelli che si insediarono sul trono imperiale: la dinastia Han. Dalle posizioni delle mani e del corpo delle statue, si possono immaginare le tecniche di combattimento di fanti, alabardieri, arcieri e balestrieri. Si combatteva soprattutto a piedi: i carri e i cavalli servivano per dirigere i movimenti della fanteria. La cavalleria fu introdotta pi\u00f9 tardi, per affrontare i guerrieri nomadi che in battaglia utilizzavano appunto i cavalli.\nLe statue sorprendono per il loro realismo nei dettagli: la tecnica usata per realizzarle consisteva nel compattare cerchi di argilla per creare un tubo (il torace) e completarle con l'aggiunta di testa, gambe e braccia realizzati con degli stampi. La struttura poi si ricopriva di blocchetti di argilla per creare le uniformi e di varie decorazioni e dettagli per abiti e aspetto fisico.\nNel 2016 alcuni archeologi hanno avanzato una singolare ipotesi speculativa sulla possibilit\u00e0 che le statue dell'esercito di terracotta possano essere state ispirate alle statue ellenistiche diffuse in Asia a seguito delle conquiste di Alessandro Magno; spingendosi oltre, alcuni di essi immaginano che artisti greci possano aver aiutato nell'ideazione delle statue e supervisionato alla loro realizzazione. Questa ipotesi renderebbe conto dell'improvvisa apparizione in Cina di statue ad altezza naturale, un prodotto artistico privo di alcun precedente nell'arte cinese, mentre era comune nella Grecia dell'epoca; l'ipotesi \u00e8 dovuta al ritrovamento, nella provincia, di DNA mitocondriale europeo e di raffinate figurine di uccelli di bronzo realizzate con fusione a cera persa, una tecnica scultorea che era conosciuta nella scultura greca e dell'antico Egitto.\nDislocazione dei reperti.\nL'esercito di terracotta \u00e8 dislocato in otto fosse scavate circa due chilometri a ovest del sepolcro imperiale:\nSu alcune delle statue nelle fosse 1 e 2 sono state rinvenute tracce di combustione. Si ritiene possa trattarsi della prova archeologica del sacco operato all'Armata da parte di Xiang Yu e del successivo incendio, a seguito del quale il soffitto della camera contenente i soldati \u00e8 crollato, provocando la distruzione di numerosi reperti, oggi esposti al pubblico a seguito dell'opera di ricostruzione effettuata dai restauratori."}
{"id": "370537", "revid": "29727", "url": "https://it.wikipedia.org/wiki?curid=370537", "title": "Basilisco (animale)", "text": ""}
{"id": "370540", "revid": "21079", "url": "https://it.wikipedia.org/wiki?curid=370540", "title": "Iniettiva", "text": ""}
{"id": "370541", "revid": "57342", "url": "https://it.wikipedia.org/wiki?curid=370541", "title": "Suriettiva", "text": ""}
{"id": "370542", "revid": "21079", "url": "https://it.wikipedia.org/wiki?curid=370542", "title": "Biiettiva", "text": ""}
{"id": "370543", "revid": "433895", "url": "https://it.wikipedia.org/wiki?curid=370543", "title": "Eliminazione di Gauss-Jordan", "text": ""}
{"id": "370585", "revid": "43530", "url": "https://it.wikipedia.org/wiki?curid=370585", "title": "Chemtrail", "text": ""}
{"id": "370586", "revid": "32658", "url": "https://it.wikipedia.org/wiki?curid=370586", "title": "Pitagora Reggino", "text": ""}
{"id": "370587", "revid": "712828", "url": "https://it.wikipedia.org/wiki?curid=370587", "title": "Statistica (Pok\u00e9mon)", "text": ""}
{"id": "370592", "revid": "1005847", "url": "https://it.wikipedia.org/wiki?curid=370592", "title": "Distretti giurisdizionali della Finlandia", "text": "I distretti giurisdizionali della Finlandia (\"kihlakunnat\" in finlandese) erano aree giurisdizionali, sottodivisioni delle varie province della Finlandia.\nDal 1\u00ba dicembre 1996 al 31 dicembre 2007 l'amministrazione locale finlandese era organizzata in 90 distretti giurisdizionali. I confini dei vari distretti giurisdizionali erano gli stessi dei comuni che essi comprendono e venivano decisi dal Governo. Nei distretti giurisdizionali esisteva un'amministrazione giurisdizionale, che era l'autorit\u00e0 locale del consiglio provinciale in cui il distretto si trovava. Tale amministrazione si occupa dei servizi di polizia, del pubblico ministero e di esecuzione forzata.\nDal 1\u00ba gennaio 2008 i distretti giurisdizionali sono stati soppressi ed i loro compiti trasferiti alle varie autorit\u00e0 a livello comunale, regionale o statale.\nStoria.\nNegli anni dal 1945 al 1996 i distretti giurisdizionali erano le aree di servizio degli ufficiali di stato civile. Originariamente i responsabili di tali distretti erano i parroci, mentre successivamente \u00e8 diventato il distretto ufficiale del giudice.\nSecondo l'etnologo e accademico Kustaa Vilkuna (1902-1980), cos\u00ec come affermato in un suo libro sui distretti giurisdizionali (\"Kihlakunta ja h\u00e4\u00e4vuode\", Otava, Helsinki 1964), la parola dialettale della Finlandia occidentale \"kihlakunta\" definisce ci\u00f2 che nei dialetti della Finlandia orientale \u00e8 chiamato \"pit\u00e4j\u00e4\" (parrocchia), nel senso per\u00f2 di \"parrocchia delle tasse\". La parola \"kihla\", infatti \u00e8 un prestito dal germanico antico, e deriva da \"geisel\" (pegno, cauzione)."}
{"id": "370606", "revid": "37618", "url": "https://it.wikipedia.org/wiki?curid=370606", "title": "Die Entf\u00fchrung aus dem Serail", "text": ""}
{"id": "370644", "revid": "123207232", "url": "https://it.wikipedia.org/wiki?curid=370644", "title": "Accademia dei Floridi", "text": "LAccademia dei Floridi fu, assieme all'Accademia Filarmonica, una delle pi\u00f9 importanti accademie musicali italiane del XVII secolo.\nStoria.\nVenne fondata da Adriano Banchieri in Bologna (presso il monastero di San Michele in Bosco) nel 1615 con lo scopo di promuovere attivit\u00e0 musicali e di educare i soci alla teoria e alla pratica musicale. L'Accademia fu poi trasformata nel 1622 in \"Accademia dei Filomusi\" (ospitata nella casa di Girolamo Giacobbi). Membri eccellenti furono Claudio Monteverdi e Tarquinio Merula. Nel 1633 nasce l\"Accademia dei Filaschisi\", attiva fino al 1666 quando le esperienze accademiche bolognesi confluirono nell'Accademia Filarmonica."}
{"id": "370647", "revid": "1543377", "url": "https://it.wikipedia.org/wiki?curid=370647", "title": "Sfida all'eternit\u00e0", "text": "Sfida all'eternit\u00e0 (\"Eternity\") \u00e8 un romanzo di fantascienza di Greg Bear del 1988, seguito di \"Eon\" (1985).\nTrama.\nA diversi anni dalla separazione del Thistledown (l'asteroide cavo usato come astronave in Eon) dalla Strada per evitare lo scontro con gli Jart e riunirsi con il popolo della Terra, l'Hexamon \u00e8 ancora intento ad aiutare i sopravvissuti della devastazione dovuta alla guerra atomica a riprendersi. Viene elargito lo pseudo-Talsit per alleviare i problemi salutari e ad alcuni esseri umani viene concesso l'uso degli impianti per la reincarnazione. Ma il malcontento della popolazione terrestre \u00e8 difficile da tenere a bada.\nCome bambini i terrestri si trovano ad essere sostenuti ed aiutati da genitori fin troppo efficienti e generosi che in realt\u00e0 non lasciano alcuno spazio alle scelte decisionali dei sopravvissuti. Per questo, Suli Ram Kikura con l'aiuto di Karen, la moglie di Lanier, organizzano comitati di rappresentanti della Terra per appianare le difficolt\u00e0. Karen non \u00e8 invecchiata dal giorno in cui ha ricevuto il trattamento di ringiovanimento, mentre suo marito si rifiuta di ricevere alcun aiuto esterno e desidera non essere reincarnato, anche se, per via di un incidente, gli viene comunque piantata una \"scatola nera\" per salvarlo dalla morte. I due vivono come separati in casa ormai, per questo motivo e anche per via della morte della loro figlia, Andia, scomparsa e per questo irrecuperabile. Finch\u00e9 un evento inaspettato non sconvolge le loro vite e quelle dell'Hexamon: il ritorno di Mirsky, partito decenni addietro nel tentativo di distruggere gli Jart e vivere nella Strada.\nNel frattempo, Patricia Vasquez \u00e8 morta lasciando la sua eredit\u00e0 a sua nipote, Rhita, che sembra aver ereditato la stessa propensione della nonna per la matematica. Nel mondo egizio per\u00f2 Patricia era vista quasi come una strega, anche se venerata e in molti la temevano. In un incontro con la Regina, a Rhita viene concesso il permesso di investigare sulle misteriose \"porte\" che Patricia bramava di trovare per ritornare nel suo mondo. Viene quindi organizzata una spedizione, mentre un colpo di Stato rovescia il potere regnante e quasi manda a monte l'intero progetto.\nMirsky, che non \u00e8 pi\u00f9 esattamente umano, dice di venire dalla fine dei tempi e che le entit\u00e0 che ha conosciuto l'hanno rispedito indietro per chiedere agli esseri umani di porre fine alla Strada riaprendola per poi distruggerla, poich\u00e9 la sua esistenza \u00e8 in grado di danneggiare il futuro. L'Hexamon, con un voto che esclude la Terra dalle decisioni, decide di riaprire la Strada, ma di non distruggerla, tornando cos\u00ec a sfruttarla per il commercio con gli alieni.\nRhita sul suo mondo apre una porta con la chiave datale da sua nonna, ma gli Jart prendono il sopravvento e la rapiscono. Le fanno ogni genere di analisi e distruggono il suo mondo uniformandolo secondo le loro leggi per poterne trasferire i dati al Comando Discendente, un'entit\u00e0 futura molto potente. Rhita spaventata scappa nella propria psiche rendendosi inaccessibile ad ogni controllo Jart, che in realt\u00e0 le rivelano che lei per loro \u00e8 di massima importanza, essendo la discendente di Patricia.\nOlmy scopre in un luogo segreto del Thistledown il corpo e la mente immagazzinata di uno Jart. Decide di studiare l'essere per poter fronteggiare la minaccia aliena una volta riaperta la Strada e immagazzina in una zona vuota del proprio cervello potenziato l'essere, imprigionandolo con molteplici trappole e instaurando un flusso di comunicazione per tenersi sempre aggiornato. Ma sottovaluta l'alieno che in poco tempo elimina tutti i parziali dell'uomo e prende il controllo della sua mente e del suo corpo. Olmy, ormai ridotto ad un pupazzo, chiede a Korzenowski di mandare un messaggio durante la riapertura della Strada.\nKorzenowki manda il messaggio e dopo un primo attacco da parte delle macchine Jart, scopre in un secondo tempo che la Strada \u00e8 stata sgombrata dagli alieni. Ry Oyu, il vecchio guardiano di porta scomparso con Mirsky e tornato con lui dal futuro, rivela allora all'uomo la vera identit\u00e0 nascosta di Olmy e insieme elaborano un piano. Olmy infatti sostiene che lo Jart in verit\u00e0 vuole la pace e attraverso Olmy pu\u00f2 sedare la guerra tra la sua razza e quella dell'uomo. Soprattutto perch\u00e9 riconosce in Mirsky e Ry Oyu i membri del Comando Discendente, ovvero, i discendenti degli Jart stessi e non hanno quindi pi\u00f9 motivo di opporsi agli uomini.\nLanier muore sulla Terra poco prima della riapertura della strada. Gli compare subito Mirsky sotto forma di entit\u00e0 immateriale e lo porta con s\u00e9 nella sua peregrinazione verso il Thistledown e la Strada. Lascia nell'impianto del suo corpo il Mistero (come l'anima e le memorie) di sua figlia, facendo un ultimo regalo alla sconvolta Karen.\nLa Strada viene riaperta e viene concesso a Korzenowski di distruggerla quando il primo ministro a capo dell'Hexamon viene ucciso e reincarnato dopo l'attacco Jart. Infatti ci si rende conto di non poter combattere gli Jart, ormai molto evoluti, e nemmeno sottrarsi al volere delle entit\u00e0 alla fine del tempo. Olmy ruba una flussonave e con Korzenowki e Ry Oyu fuggono nella Strada prima che venga avviata l'autodistruzione. Il piano comporta il ritrovamento dell'avamposto Jart e la consegna delle istruzioni del Comando Discendente alla razza aliena.\nLa distruzione della Strada diventa un evento spettacolare. Il Thistledown viene evacuato e distrutto fuori dall'atmosfera. La flussonave viene agganciata da un enorme cubo nero, che neanche lo Jart dentro Olmy riconosce in principio come avamposto Jart. Infatti la razza aliena \u00e8 mutata durante gli anni, senza mai per\u00f2 cambiare la propria regola di vita: assimilare mondi e razze e immagazzinare ogni informazione per inviarla attraverso il flusso della Strada al Comando Discendente. Naturalmente questo comporta la distruzione dell'individualit\u00e0 e le differenze tra razze.\nNell'incontro con gli Jart, Olmy e gli altri fanno uno scambio con gli alieni. In cambio dello Jart dentro Olmy esigono ricevere Rhita, ormai persa nella propria psiche. Essendo Ry Oyu messaggero del Comando Discendente, gli Jart acconsentono. Rhita viene quindi rispedita attraverso una porta verso un mondo del tutto simile al suo, ma in cui gli Jart non hanno mai messo piede. Il Mistero di Patricia, contenuto in Korzenowski, viene invece mandato su una Terra del ventunesimo secolo in cui incontra di nuovo la sua famiglia (come auspicava nel libro precedente, quando invece era finita nel mondo egizio).\nIn conclusione, Korzenowki si unisce agli Jart prima che la strada venga distrutta completamente per recarsi sotto forma di informazione alla fine del tempo e conoscere le entit\u00e0 finali. Olmy viene mandato come da sua richiesta sul mondo dei Frant, che grazie ad una memoria genetica si ricordano ancora di lui come amico, mentre Mirsky e Lanier sotto forma di entit\u00e0 incorporee compiono la scelta, in qualit\u00e0 di osservatori, di visionare la storia di tutto, dall'inizio fino alla fine.\nIl pensiero Jart.\nIn questo capitolo della saga di Eon viene delineato il pensiero Jart che risulta molto pi\u00f9 profondo di ci\u00f2 che era possibile intendere nel libro precedente. Gli Jart, razza aliena dall'aspetto mostruoso e dai modi crudeli, veniva infatti descritta come una piaga da spazzare via dalla Strada. Esseri che inglobavano al loro interno, per una propria evoluzione, qualsiasi cosa con cui si fossero trovati a contatto. Erano quindi indicati come distruttori di mondi e di civilt\u00e0 dagli esseri umani, che utilizzavano la Strada unicamente per il commercio e quindi la propria prosperit\u00e0.\n\"Sfida all'eternit\u00e0\" ribalta in parte questa visione, poich\u00e9 grazie al loro continuo immagazzinare dati che vengono poi inviati alla mente finale lungo l'interminabile corridoio spazio temporale che \u00e8 la Strada, fanno s\u00ec che Mirsky e Ry Oyu ritornino per mettere fine alla Strada stessa, grazie alla loro influenza sugli esseri umani. Alla loro nomea di \"distruttori\" viene quindi affiancata quella di \"assimilatori\". Loro non buttano via nulla, la morte ad esempio viene considerata uno spreco. Il loro immagazzinare dati non \u00e8 altro che un modo per trovare la perfezione."}
{"id": "370649", "revid": "1652635", "url": "https://it.wikipedia.org/wiki?curid=370649", "title": "Chamaeleonidae", "text": "I camaleonti (appartenenti alla famiglia Chamaeleonidae ) sono un clade distintivo e altamente specializzato di lucertole native del Vecchio Mondo, di cui fanno parte 202 specie.\nI camaleonti si distinguono per numerosi elementi peculiari, come i loro piedi zigodattili; le loro lunghe lingue retrattili, altamente modificate, che sono in grado di estroflettere in tempi rapidissimi; la loro andatura ondeggiante; e caratteristici corni, corone o creste sul capo o sul muso, che variano a seconda della specie. La maggior parte delle specie, in particolare le pi\u00f9 grandi, hanno anche una coda prensile. Gli occhi dei camaleonti sono mobili e possono ruotare indipendentemente l'uno dall'altro, e si allineano all'unisono nel momento in cui l'animale punta la sua preda, offrendo una visione stereoscopica all'animale.\nI camaleonti sono perfettamente adattati alla vita arboricola e cacciano usando prevalentemente la vista. Vivono in habitat caldi che variano dalle foreste pluviali ai deserti, e molte specie sono native e presenti in Africa, Madagascar, Europa meridionale e in tutta l'Asia meridionale fino allo Sri Lanka. Alcune specie sono state introdotte anche alle Hawaii, in California e in Florida e sono spesso tenuti come animali domestici.\nEtimologia.\nIl nome \"camaleonte\" viene dal latino \"chamaeleon\", che a sua volta deriva dal greco \"\u03c7\u03b1\u03bc\u03b1\u03b9\u03bb\u03ad\u03c9\u03bd\", vocabolo composto da \"\u03c7\u03b1\u03bc\u03b1\u03af\" \u00abin basso, a terra\u00bb e \"\u03bb\u03ad\u03c9\u03bd\" \u00ableone\u00bb, ed ha il significato letterale di \u00ableone (che striscia) sulla terra\u00bb oppure \u00ableone nano\u00bb.\nDescrizione.\nI camaleonti sono di dimensioni molto variabili; si va dai 3 a oltre 60\u00a0cm. Le dita servono al camaleonte come una tenaglia per afferrarsi saldamente ai rami. Le zampe anteriori presentano due artigli sul dito esterno e tre su quello interno, nelle zampe posteriori questi numeri sono invertiti.\nGli occhi dei camaleonti rappresentano un caso unico nel mondo animale. Possono ruotare e mettere a fuoco indipendentemente l'uno dall'altro; senza spostarsi, il camaleonte \u00e8 in grado di osservare l'ambiente circostante a 360\u00b0. Quando punta una preda, il camaleonte rivolge verso di essa entrambi gli occhi. Gli occhi sono coperti quasi interamente dalle palpebre.\nI camaleonti hanno una lingua incredibilmente lunga (talvolta pi\u00f9 lunga del loro stesso corpo, fino a quasi due volte la loro lunghezza) e sono in grado di estrofletterla molto velocemente poich\u00e9 dotata di muscoli estremamente elastici. Dopo averla ritratta completamente sull\u2019osso alla base della lingua, la rilasciano istantaneamente con effetto molla. Grazie alla ventosa di cui dispone sulla punta la lingua quindi \u00e8 in grado di catturare le prede (erroneamente si crede che sia per merito di una saliva appiccicosa). Non appena la preda viene colpita, viene ritratta e l'insetto viene rapidamente masticato dai forti denti seghettati \ndel camaleonte (un piccolo camaleonte riesce a mangiare senza difficolt\u00e0 anche una grossa locusta o una mantide).\nI camaleonti non sono dotati di organo vomeronasale. Come i serpenti, non hanno orecchie. Di alcune specie, viceversa, risulta che comunichino attraverso vibrazioni nei rami e pare siano sordi.\nDistribuzione e habitat.\nLa maggior parte delle specie di camaleonti si trovano in Africa (oltre il 40% nel solo Madagascar), sebbene vi siano camaleonti anche in alcune zone dell'Europa meridionale (Andalusia, Sud Italia, Grecia), in Asia Minore e nel Medio Oriente, nella penisola arabica, nello Sri Lanka e in India. Nelle Hawaii e in Florida sono state introdotte dall'uomo popolazioni di camaleonti di Jackson.\nI camaleonti sono specie principalmente arboree, ma possono anche vivere nei cespugli o (per le specie pi\u00f9 piccole) nell'erba o nella lettiera delle foreste. Diverse specie di camaleonti si sono adattate a diversi habitat, dalla foresta pluviale e tropicale alla savana fino alle zone semi-desertiche e steppose.\nBiologia.\nTutte le specie di camaleonti sono diurne, e principalmente attive al mattino e nel tardo pomeriggio. I camaleonti sono molto lenti nei movimenti, e accompagnano i loro passi con un caratteristico ondeggiamento avanti e indietro. Sono in grado di muoversi relativamente pi\u00f9 veloci se cercano di sottrarsi allo sguardo di un potenziale predatore, ma sono cacciatori passivi, che rimangono immobili (anche per ore) in attesa di una preda di passaggio. Sono animali solitari e spesso aggressivi nei confronti dei loro simili, eccetto che ai fini dell'accoppiamento.\nAlimentazione.\nI camaleonti si nutrono generalmente di insetti, soprattutto locuste, mantidi e grilli, ma le specie pi\u00f9 grandi arrivano a nutrirsi di piccoli uccelli. Contrariamente a un'opinione diffusa, la maggior parte dei camaleonti non mangia le mosche. In Africa tuttavia decine di specie si nutrono regolarmente della grande miriade di mosche che infestano gli insediamenti degli uomini, come ad esempio presso i mercati. Qualche specie, come il \"C. calyptratus\", si ciba occasionalmente di sostanze vegetali.\nRiproduzione.\nLa maggior parte dei camaleonti depone uova. Le uova sono solitamente sepolte nel terreno, e vi rimangono per un periodo che pu\u00f2 durare fino a 9 mesi. I camaleonti appena nati sono del tutto indipendenti. Alcune specie, come il camaleonte di Jackson, sono ovovivipare, cio\u00e8 la femmina dopo la fecondazione tiene le uova dentro di s\u00e9 fino al completo sviluppo degli embrioni.\nMutamenti di colore.\nAlcune specie di camaleonti, ma non tutte, possono mutare il colore della pelle. Il fine primo del mutamento di tonalit\u00e0 non \u00e8 la mimetizzazione, ma la manifestazione di determinate condizioni fisiche o fisiologiche, o di stati emozionali come la paura. Ad esempio durante i combattimenti assumono, in genere, tonalit\u00e0 pi\u00f9 vivaci, come forma di minaccia nei confronti dell'avversario. Infine, influiscono sulla colorazione anche la temperatura e le condizioni di luce.\nIl cambiamento di colore dei camaleonti \u00e8 dovuto ad alcuni strati di cellule specializzate che si trovano sotto la pelle trasparente dell'animale. Le cellule poste nello strato superiore contengono pigmenti gialli e verdi. Quelle dello strato inferiore contengono una sostanza cristallina colorata detta guanina. Le guanofore (cellule della guanina) riflettono una parte della luce incidente, in particolare la luce blu o bianca. Se le cromatofore sovrastanti sono gialle, la luce blu riflessa produce un colore verde. Sotto lo strato delle guanofore e delle cromatofore esiste un terzo strato di cellule melanofore contenenti melanina. Questo strato pu\u00f2 scurire o schiarire i colori prodotti dagli strati sovrastanti.\nTassonomia.\nLa famiglia Chamaeleonidae comprende 197 specie suddivise in 2 sottofamiglie e 12 generi:\nCamaleonti nella cultura.\nDiverse popolazioni africane hanno miti legati al questi animali. Secondo una leggenda del popolo Chewa del Malawi, per esempio, gli dei usarono un camaleonte come messaggero per annunciare agli esseri umani l'esistenza di una vita dopo la morte.\nIn Madagascar il camaleonte viene visto dalla maggior parte della popolazione con timore e una sorta di soggezione. I Sakalava (trib\u00f9 del Nord) ritengono infatti che i camaleonti portino in s\u00e9 gli spiriti cattivi dei morti.\nCamaleonti come animali domestici.\nNumerose specie di camaleonti vengono venduti come animali domestici. Il loro commercio \u00e8 regolamentato dalla \"Convention on International Trade of Endangered Species\" (CITES).\nTra le specie pi\u00f9 popolari vi sono: \nLe due specie pi\u00f9 diffuse in Italia sono \"Furcifer pardalis\" e \"Chamaeleo calyptratus\"."}
{"id": "370650", "revid": "729019", "url": "https://it.wikipedia.org/wiki?curid=370650", "title": "Sojuz 39", "text": "Sojuz 39 \u00e8 la denominazione di una missione della navicella spaziale Sojuz verso la stazione spaziale sovietica Saljut 6 (DOS 5). Si tratt\u00f2 del quarantunesimo volo equipaggiato di questo velivolo spaziale, del sessantatreesimo volo nell'ambito del programma Sojuz sovietico nonch\u00e9 del diciottesimo volo equipaggiato verso la predetta stazione spaziale (il sedicesimo equipaggiato - a causa degli insuccessi della Sojuz 25 e Sojuz 33 - che riusc\u00ec effettivamente a svolgere la manovra di aggancio).\nMissione.\nIl nono equipaggio ospite della stazione spaziale Saljut 6, motivo per cui questa missione viene pure catalogata sotto la denominazione di Saljut 6 EP-9 (in russo \"\u044d\u043a\u0441\u043f\u0435\u0434\u0438\u0446\u0438\u044f \u043f\u043e\u0441\u0435\u0449\u0435\u043d\u0438\u044f 9\" - equipaggio ospite 9) fu contemporaneamente l'ottavo equipaggio internazionale a volare nel corso del programma Intercosmos. Questa volta la nazione ospite fu la Mongolia. L'equipaggio fu la prima visita per il sesto equipaggio base della stazione (Saljut 6 EO-6), cio\u00e8 per i cosmonauti Uladzimir Kaval\u00ebnak e Viktor Savinych che erano stati lanciati in precedenza a bordo della Sojuz T-4. Del resto, la missione si svolse analogamente con le missioni precedenti del programma Intercosmos, cio\u00e8 venne eseguita la trasmissione in diretta del lancio, vi fu il collegamento con i capi dello Stato con conseguente trasmissioni di saluti e messaggi d'augurio ai compaesani.\nNon potevano mancare le analisi di carattere medico-biologico e vari esperimenti con prodotti tipici del paese ospite. Il 24 marzo vennero installati da parte dei cosmonauti dei misuratori della radiazione cosmica presente nella sezione di lavoro e nella sezione di passaggio della stazione spaziale. Il 26 marzo venne esseguito l'esperimento chiamato \"Illuminator\". Si tratt\u00f2 dell'effettuazione di accertamenti relativi a quanto la vista dagli obl\u00f2 della stazione spaziale venga occultata a causa dei graffi dovuti all'impatto di micrometeore. L'analogo fine ebbe l'esperimento chiamato \u201eHologramm\u201c svoltosi il 27 marzo. Questo esperimento venne ripetuto una seconda volta il giorno successivo. Contemporaneamente vennero eseguite delle prove sulla composizione dell'aria e della microflora presente all'interno della stazione spaziale, nonch\u00e9 tolti i misuratori della radiazione cosmica in precedenza montati per riportarli a terra per un'analisi pi\u00f9 accurata. Infine i cosmonauti poterono dedicare due giornate intere (il 28 e 29 marzo) ad una serie di osservazioni e la registrazione di immagini fotografiche del paese d'origine dell'intercosmonauta ospite. Terminati tali lavori la navicella spaziale venne preparata per la fase di rientro in atmosfera ed atterraggio. Come tutte le precedenti missioni del programma Intercosmos, la stessa termin\u00f2 dopo poco meno di otto giorni di volo. Il programma infatti prevedeva una tolleranza di solo +/- un'ora!\nL'agenzia di stampa sovietica TASS segnal\u00f2 che la stazione spaziale aveva terminato il 29 marzo la sua 20.140\u00aa orbita terrestre.\nUlteriori dati di volo.\nI parametri sopra elencati indicato i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "370654", "revid": "15756", "url": "https://it.wikipedia.org/wiki?curid=370654", "title": "Fuku alla marinara", "text": "Il \u00e8 una tipica uniforme scolastica giapponese indossata dalle studentesse delle scuole medie e superiori. Come uniforme scolastica venne introdotta nel 1921 dalla preside della , Elizabeth Lee. Fu disegnata basandosi sulle uniformi indossate al tempo dalla marina reale britannica, che la stessa Elizabeth Lee aveva conosciuto durante uno scambio scolastico quando era studente in Gran Bretagna.\nCaratteristiche.\nCome le uniformi maschili, chiamate gakuran, il fuku alla marinara \u00e8 disegnato sul modello delle uniformi navali con riferimenti militari. Consiste generalmente di una blusa con attaccato un collare da maglietta pieghettata. Ci sono variazioni stagionali (invernali ed estive) riguardo alla lunghezza delle maniche e al tipo di stoffa. Un nastro viene legato di fronte e passato attraverso un'asola inserita nella blusa. Varianti del nastro includono cravatte, bolo e fiocchi. Colori tipici sono il blu marino, bianco, grigio e nero.\nScarpe, calzini e altri accessori fanno a volte parte dell'uniforme. I calzini sono tipicamente bianchi e le scarpe sono mocassini neri oppure marroni. Nonostante non siano parte dell'uniforme richiesta, i \"loose socks\" sono un abbinamento comune con il fuku per le ragazze pi\u00f9 alla moda.\nImportanza culturale.\nIl completo alla marinara \u00e8 spesso associato alla giovent\u00f9 relativamente spensierata ed \u00e8 visto come un elemento nostalgico dagli ex studenti. Il fuku alla marinara \u00e8 un costume popolare per Halloween ed altre feste ed \u00e8 venduto nei grandi magazzini e nei negozi di costumi in tutto il Giappone; talvolta viene anche impiegato nel Gothic Lolita. L'uniforme \u00e8 per\u00f2 vista anche come simbolo di conformismo e spesso viene modificata dalle giovani studentesse come atto di ribellione e di esibizione dell'individualismo. Alcune modifiche che vengono fatte includono allungare o l'accorciare la gonna, arrotolare le maniche, rimuovere il nastro e nascondere spille e toppe sotto il colletto.\nInoltre, dato che le uniformi scolastiche sono un popolare oggetto di feticismo, anche i fuku alla marinara sono entrati a far parte del fenomeno burusera, anche se le leggi giapponesi hanno reso difficile questa pratica.\nIl completo alla marinara, cos\u00ec come altri tipi di uniforme scolastica, gioca poi un ruolo chiave nella cultura otaku. Vengono infatti prodotti molti anime, manga e d\u014djinshi dove compaiono personaggi che indossano dei fuku alla marinara. Alcuni celebri esempi:"}
{"id": "370655", "revid": "729019", "url": "https://it.wikipedia.org/wiki?curid=370655", "title": "Sojuz 40", "text": "Sojuz 40 \u00e8 la denominazione di una missione della navicella spaziale Sojuz verso la stazione spaziale sovietica Saljut 6 (DOS 5). Si tratt\u00f2 del quarantaduesimo volo equipaggiato di questo velivolo spaziale, del sessantaquattresimo volo nell'ambito del programma Sojuz sovietico nonch\u00e9 del diciannovesimo ed ultimo volo equipaggiato verso la predetta stazione spaziale (il diciassettesimo equipaggiato - a causa degli insuccessi della Sojuz 25 e Sojuz 33 - che riusc\u00ec effettivamente a svolgere la manovra di aggancio).\nMissione.\nIl decimo equipaggio ospite della stazione spaziale Saljut 6, motivo per cui questa missione viene pure catalogata sotto la denominazione di Saljut 6 EP-10 (in russo \"\u044d\u043a\u0441\u043f\u0435\u0434\u0438\u0446\u0438\u044f \u043f\u043e\u0441\u0435\u0449\u0435\u043d\u0438\u044f 10\" - equipaggio ospite 10) fu contemporaneamente il nono ed ultimo equipaggio internazionale a volare nel corso della prima fase del programma Intercosmos. Questa volta la nazione ospite fu la Romania. L'equipaggio fu la prima visita per il sesto equipaggio base della stazione (Saljut 6 EO-6), cio\u00e8 per i cosmonauti Uladzimir Kaval\u00ebnak e Viktor Savinych che erano stati lanciati in precedenza a bordo della Sojuz T-4. La Sojuz 40 fu l'ultima navicella spaziale ad agganciarsi alla Saljut 6. L'intercosmonauta Prunariu si dedic\u00f2 particolarmente all'osservazione dei campi magnetici della Terra. Del resto, la missione si svolse analogamente con le missioni precedenti del programma Intercosmos, cio\u00e8 venne eseguita la trasmissione in diretta del lancio, vi fu il collegamento con i capi dello Stato con conseguente trasmissioni di saluti e messaggi d'augurio ai compaesani. La serie di osservazioni e la registrazione di immagini fotografiche del paese d'origine dell'intercosmonauta ospite invece vennero spostate fino all'ultima possibilit\u00e0 di sorvolare la Romania durante il corso di questa missione. Contemporaneamente infatti venne testato il sistema di orientamento della stazione spaziale stessa.\nCon il termine di questa missione fu terminato l'impegno del tipo di capsula Sojuz 7K-T, la quale venne sostituita dalla, ormai ampiamente testata, Sojuz\u00a0T (7K-ST), la quale aveva dimostrato di essere idonea per l'impegno durante quattro precedenti missioni, di cui ben tre furono equipaggiate da cosmonauti. Poco pi\u00f9 di un mese prima era stata lanciata la prima missione dello Space Shuttle americano. Dopo quasi sei anni dal programma test Apollo-Sojuz, l'ultima missione equipaggiata americana effettuata in precedenza, il lancio della STS-1 (il primo volo della Columbia) segnal\u00f2 l'inizio di un nuovo periodo di voli nello spazio. Dall'altra parte, veramente in ogni senso, la Sojuz 40 segnal\u00f2 la fine di un'era dell'esplorazione umana dello spazio.\nUlteriori dati di volo.\nI parametri sopra elencati indicato i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "370661", "revid": "15756", "url": "https://it.wikipedia.org/wiki?curid=370661", "title": "Freak Out!", "text": "Freak Out! \u00e8 il primo album dei The Mothers of Invention, gruppo guidato da Frank Zappa, pubblicato nel 1966 dalla Verve Records.\nIl disco.\nFu il secondo doppio-album della storia del rock (preceduto da \"Blonde on Blonde\" di Bob Dylan), e mostrava, tra le altre cose, l'abilit\u00e0 di Zappa nel demolire, con l'ironia e l'umorismo, la societ\u00e0 americana, facendo anche molteplici riferimenti alla controcultura. L'opera \u00e8 probabilmente il primo concept album della storia della musica rock, precedendo il famosissimo \"Sgt. Pepper's Lonely Hearts Club Band\" dei Beatles. Lo stesso Paul McCartney ha ammesso di essersi ispirato a \"Freak Out!\" nello scrivere \"Sgt. Pepper's\", che \u00e8 tuttora considerato da molti il primo concept album della storia. Con intelligenza e sarcasmo, Zappa dipinge un'America ossessionata dai media (televisione in primis), e costituita da persone ignoranti e senza cervello, sotto la supervisione di una potentissima intelligenza autoritaria. \"Who Are the Brain Police?\", si chiede Zappa. Tutto l'album sottolinea, inoltre, la stupidit\u00e0 dei tab\u00f9 legati alla sessualit\u00e0.\n\"Freak Out!\", il termine utilizzato per intitolare l'album, un'espressione gergale che sta ad indicare il \"dar fuori di matto\", lo \"sballare\", ecc. divenne molto popolare tra i giovani ed entr\u00f2 definitivamente nello slang anglosassone.\n\"Freak Out!\", a livello musicale, \u00e8 un amalgama di tutto ci\u00f2 che \u00e8 Zappa, dall'R&amp;B, al doo-wop, dal blues al rock, fino agli arrangiamenti orchestrali, atti a creare una bizzarra musica d'avanguardia.\nI musicisti chiamati da Zappa sono: Ray Collins (voce), Elliot Ingber (chitarra), Roy Estrada (basso) e Jimmy Carl Black (batteria). Tutte le parti orchestrali sono arrangiate da Zappa. Suzy Creamcheese, personaggio inventato dall'autore, fece il suo debutto proprio con questo album.\nL'album venne prodotto da Tom Wilson, che mise sotto contratto le Mothers, ex Soul Giants (quando ancora suonavano nei bar). Molti anni dopo Zappa raccont\u00f2 che Wilson scrittur\u00f2 la band credendoli un gruppo musicale di blues \"bianco\".\nProduzione.\nLe prime due canzoni ad essere registrate furono \"Any Way The Wind Blows\" e \"Who Are the Brain Police?\" Quando Tom Wilson ascolt\u00f2 per la prima volta quest'ultima, realizz\u00f2 immediatamente che le Mothers non erano la solita blues band. Nel libro \"The Real Frank Zappa Book\", Zappa scrisse: \u00abPotevo vederlo attraverso la vetrata dello studio mentre si avventava sul telefono per chiamare il suo boss, dicendo probabilmente: Beh, ecco, non sono esattamente una \"white blues band\", ma piuttosto...una specie di...di...\u00bb Nel 1968, in un articolo scritto per \"Hit Parader\", Zappa scrisse che Wilson, sentendo i vari brani dell'album, rimase cos\u00ec favorevolmente impressionato da correre al telefono a chiamare New York, e come risultato \"riusc\u00ec a far ottenere alla band un budget quasi illimitato per la realizzazione di tale mostruosit\u00e0\".\nLe sedute di registrazione per il disco si tennero ai TTG Studios di Hollywood, California, tra il 9 e il 12 marzo 1966. Alcuni brani, come \"Motherly Love\" e \"I Ain't Got No Heart\" erano stati gi\u00e0 ultimati prima dell'inizio delle sessioni di \"Freak Out!\". Queste primitive registrazioni, databili intorno al 1965 circa, non furono pubblicate fino al 2004, quando apparvero nell'album postumo di Zappa \"Joe's Corsage\". Una versione embrionale di \"Any Way the Wind Blows\", registrata nel 1963, apparve invece su un'altra uscita postuma, \"The Lost Episodes\". La canzone era stata scritta da Zappa all'epoca del suo divorzio dalla prima moglie, Kay Sherman. Nelle note interne di \"Freak Out!\", Zappa scrisse: \u00abSe non avessi mai divorziato, quell'ammasso di triviali nonsense non sarebbe mai stato inciso.\u00bb\nLa casa discografica pretese la rimozione di due strofe da \"It Can't Happen Here\", una sezione di \"Help, I'm a Rock\", (un brano dedicato a Elvis Presley) poich\u00e9 secondo i dirigenti della MGM contenevano espliciti riferimenti all'uso di droga.\nInoltre la MGM chiese anche a Zappa che la band cambiasse nome, asserendo che nessun DJ sano di mente avrebbe mai trasmesso un disco di un gruppo chiamato \"The Mothers\" (risaputa abbreviazione di \"Motherfucker\" - anche se verosimilmente inteso come complimento, in questo caso).\nPubblicazione.\n\"Freak Out!\" venne pubblicato il 27 giugno 1966 a nome \"The Mothers of Invention\", nuova denominazione della band scelta da Zappa per venire incontro alle richieste dei dirigenti MGM (che all'inizio avevano proposto il nome \"The Mothers Auxiliary\"). Il retro di copertina comprende una \"lettera\" scritta da Zappa nei panni del personaggio fittizio di \"Suzy Creamcheese\", una fan del gruppo un po' sballata.\nSebbene il successo commerciale dell'album non sia stato all'epoca esaltante (il disco raggiunse la posizione numero 130 nella classifica di \"Billboard\",), a causa dei suoi contenuti bislacchi e dell'oggettiva complessit\u00e0 d'ascolto di brani come \"The Return of the Son of Monster Magnet\", con il passare degli anni \"Freak Out!\" si \u00e8 guadagnato la fama di vero e proprio classico underground. Inizialmente \"Freak Out!\" ebbe maggiore successo in Europa che negli Stati Uniti e influenz\u00f2 molti musicisti rock britannici. L'album di Zappa fu anche una delle principali influenze dei Beatles per il loro celebre \"Sgt. Pepper's Lonely Hearts Club Band\". Nel 1999 il disco \u00e8 stato premiato con un Grammy Hall of Fame Award, e nel 2003 \u00e8 stato classificato alla posizione numero 243 nella lista di \"Rolling Stone\" circa i \"500 migliori album di sempre\".\nTracce.\nTutti I brani sono stati scritti da Frank Zappa, eccetto dove diversamente indicato"}
{"id": "370663", "revid": "1318658", "url": "https://it.wikipedia.org/wiki?curid=370663", "title": "Prague", "text": ""}
{"id": "370665", "revid": "1369234", "url": "https://it.wikipedia.org/wiki?curid=370665", "title": "Nottingham Forest Football Club", "text": "Il Nottingham Forest Football Club, noto semplicemente come Nottingham Forest, \u00e8 una societ\u00e0 calcistica inglese con sede nella citt\u00e0 di Nottingham, militante in Football League Championship (seconda divisione del campionato inglese) dal 2008.\nFondato nel 1865, il Nottingham Forest \u00e8 il terzo club professionistico pi\u00f9 antico del mondo dopo il Notts County e lo Stoke City. La squadra prende il nome dal Forest Recreation Ground, il primo campo a nord di Nottingham in cui gioc\u00f2 nei primi anni dalla sua fondazione; nel 1900 si spost\u00f2 invece al City Ground, stadio dedicato alla memoria dell'allenatore Brian Clough, situato su una riva del fiume Trent a ridosso del quartiere di West Bridgford.\nIl suo \"palmar\u00e8s\" vanta la vittoria di un campionato inglese (1977-1978), due Coppe d'Inghilterra (1897-1898, 1958-1959), quattro Coppe di Lega inglesi (1977-1978, 1978-1979, 1988-1989, 1989-1990), una Supercoppa inglese (1978), due Coppe Campioni (1978-1979, 1979-1980) ed una Supercoppa europea (1979). In seguito alla retrocessione in terza divisione nel 2005, il Nottingham Forest \u00e8 diventato il primo club nella storia del calcio ad aver vinto la Coppa Campioni e a essere poi retrocesso fino alla terza divisione della propria federazione di appartenenza.\nStoria.\nPrimi centodieci anni (1865\u20131975).\nIl Nottingham Forest Football Club venne fondato nel 1865 da un gruppo di giocatori di bandy e di shinty, con il nome di Nottingham Forest Football and Bandy Club, poco tempo dopo la fondazione del Notts County, societ\u00e0 che si pensa sia la pi\u00f9 antica squadra professionistica ancora in attivit\u00e0, la quale venne fondata nel 1862. La prima partita ufficiale del Nottingham Forest fu disputata proprio contro il Notts County il 22 marzo 1866. La squadra utilizzava una maglia di colore \"rosso Garibaldi\", colore espressamente scelto nella riunione di fondazione della societ\u00e0 come omaggio a Giuseppe Garibaldi e ai suoi combattenti volontari in camicia rossa, all'epoca estremamente popolari in Gran Bretagna. Il Nottingham Forest entr\u00f2 a far parte della Football Alliance nel 1889 e riusc\u00ec a vincere la competizione nel 1892. Sono poi entrati a far parte della Football League. Nel 1890, il Nottingham Forest si spost\u00f2 al Town Ground, giocando cos\u00ec la prima partita in cui vennero usate le reti di porta.\nIl Forest vinse la sua prima competizione nel 1898, quando riusc\u00ec a battere il Derby County per 3\u20131 nella finale di FA Cup che si disput\u00f2 a Crystal Palace. \nLa squadra pass\u00f2 molti anni della prima met\u00e0 del ventesimo secolo nella Second Division. Nel 1949 il Forest retrocesse nella Third Division ma riusc\u00ec a vincere il campionato due anni dopo, tornando cos\u00ec in Second Division\nIl Nottingham Forest riusc\u00ec a tornare in First Division nel 1957, vincendo anche due anni dopo la sua seconda FA Cup, battendo il Luton Town a Wembley.\nNonostante sia stato in corsa fino all'ultimo per la vittoria del campionato ed essere arrivati in semifinale di FA Cup nel 1967, il Forest retrocedette dalla First Division nel 1972, dopo ben 15 anni consecutivi nella massima serie inglese.\nBrian Clough (1975\u20131993).\nNonostante avesse vinto due FA Cup e fosse arrivato a un passo dalla vittoria del campionato del 1967, il Nottingham Forest veniva generalmente considerato al di sotto degli standard del campionato inglese fino alla met\u00e0 degli anni settanta, quando Brian Clough e il suo assistente Peter Taylor presero la guida del club. Il tutto successe pochi giorni dopo l'esonero di Clough dalla panchina del Leeds United, panchina sulla quale Clough era rimasto solo 44 giorni. Il 6 gennaio 1975, dopo la sconfitta casalinga per 0-2 contro i rivali del Notts County, Clough convinse la dirigenza del Forest ad assumerlo al posto del manager Allan Brown. La prima partita per Clough fu il replay del terzo turno di FA Cup contro il Tottenham Hotspur, partita che venne vinta per 1\u20130 grazie a un gol dell'attaccante scozzese Neil Martin.\nIl Nottingham Forest si guadagn\u00f2 la promozione in First Division, classificandosi terzo alla fine della stagione 1976-77 di Second Division, ma nessuno avrebbe potuto prevedere quanto successo la squadra di Clough avrebbe avuto nelle successive tre stagioni. Il Nottingham Forest divenne una delle poche squadre (e l'ultima a riuscirci) a vincere la First Division un anno dopo essere stata promossa dalla Second Division.\nNella stagione 1978-79, il Forest riusc\u00ec a vincere la Coppa dei Campioni, battendo il Malm\u00f6 per 1-0 nella finale giocata all'Olympiastadion di Monaco di Baviera . Biss\u00f2 il successo nella stagione successiva, vincendo ancora una volta per 1-0 contro l'Amburgo nella finale giocata al Santiago Bernab\u00e9u, grazie a un'ottima prestazione del portiere inglese Peter Shilton, arrivato dallo Stoke City nella stagione 1977\u201378. Il Nottingham Forest vinse inoltre una Supercoppa Europea e due League Cup. Oltre a Shilton, i giocatori chiave della squadra di Clough erano il terzino destro Viv Anderson (il primo giocatore di colore a indossare la maglia della nazionale inglese), il centrocampista Martin O'Neill, l'attaccante Trevor Francis (il primo giocatore il cui cartellino fu comprato per un milione di sterline nel febbraio del 1979) e il trio scozzese composto dall'ala John Robertson, dal centrocampista Archie Gemmill e dal difensore Kenny Burns. L'avventura del Forest nella massima competizione europea fin\u00ec nella stagione successiva, quando il club venne eliminato con identico risultato di 1-0 sia all'andata che al ritorno dai bulgari del CSKA Sofia. Il club riusc\u00ec ad arrivare fino alla semifinale di Coppa UEFA del 1983-84, dove venne per\u00f2 eliminato dall'Anderlecht grazie a una partita di ritorno segnata da molteplici irregolarit\u00e0. Dopo pi\u00f9 di dieci anni, emerse che la regolarit\u00e0 della partita di ritorno fu falsata perch\u00e9 il club belga pag\u00f2 27.000 sterline all'arbitro, arbitro che non pot\u00e9 essere sentito come testimone perch\u00e9 morto anni prima in un incidente stradale.\nNel 1989 il Nottingham Forest torn\u00f2 a vincere la Football League Cup, vinse inoltre la Full Members Cup sempre nella stessa stagione. Per gran parte della stagione, il Forest riusc\u00ec a restare in gara per la vittoria di tutte e tre le competizioni inglesi, puntando al treble, ma le speranze si spensero dopo la sconfitta con il Liverpool nel replay della semifinale della FA Cup, la quale si era tenuta originariamente all'Hillsborough Stadium, partita dove persero tragicamente la vita 96 tifosi del Liverpool a causa degli incidenti che scoppiarono dopo soli sei minuti di gioco. Nella stessa stagione il Forest fin\u00ec terzo in campionato, stessa posizione che occup\u00f2 la stagione successiva, non riuscendo mai a impensierire le prime due classificate. Alla fine degli anni ottanta, tutte le stelle della squadra erano ormai in declino, cos\u00ec come le nuove promesse quali il centrocampista Neil Webb (venduto al Manchester United per pi\u00f9 di un milione del luglio del 1989), il terzino sinistro Stuart Pearce, il centrale Des Walker e l'attaccante Nigel Clough (figlio di Brian Clough).\nClough riusc\u00ec a vincere ancora la League Cup nel 1990, battendo l'Oldham Athletic per 1-0 grazie al gol partita di Nigel Jemson. Nella stagione successiva il Forest riusc\u00ec a raggiungere la finale di FA Cup, l'unica con Clough sulla panchina, ma nonostante il gol in apertura, la partita giocata a Wembley si concluse 2-1 per il Tottenham Hotspur a causa di un autogol nei minuti di recupero di Des Walker. Nell'undici titolare di quel giorno era presente anche un giovane Roy Keane, il quale era arrivato a Nottingham l'estate precedente.\nNell'estate del 1991, l'allenatore Brian Clough pot\u00e9 beneficiare delle prestazioni sportive dell'attaccante Teddy Sheringham, miglior marcatore della stagione precedente con la maglia del Millwall, acquistato e pagato dalla societ\u00e0 per 2,1 milioni di sterline, battendo cos\u00ec il record per l'acquisto pi\u00f9 caro fatto finora dal Forest.\nNel 1992 il Forest vinse la sua seconda Full Members Cup, battendo in finale il Southampton per 3-2; nella stessa stagione il Forest gioc\u00f2 la finale di League Cup, ma venne sconfitta dal Manchester United. In entrambe le finali, il Nottingham Forest gioc\u00f2 con delle formazioni abbondantemente rimaneggiate a causa di infortuni. Con questa stagione, il Forest gioc\u00f2 la sua sesta finale di coppa in quattro stagioni, vincendone quattro. Nonostante l'ottavo nell'ultima stagione come First League, la prima stagione di FA Premier League del Forest non inizi\u00f2 come previsto, anche a causa delle partenze di alcuni giocatori importanti gi\u00e0 nel precampionato come Des Walker e Darren Wassall, cessioni a cui fece seguito quella di Teddy Sheringham dopo poche giornate dall'inizio del campionato.\nI 18 anni di Brian Clough sulla panchina del Forest finirono nel maggio del 1993, quando il Nottingham Forest retrocedette dalla nuova Premier League, dopo ben 16 stagioni nella massima serie che portarono alla vittoria di un titolo, due Coppe dei Campioni e quattro League Cup. La retrocessione port\u00f2 anche alla vendita di Roy Keane al Manchester United per la cifra record di 3,75 milioni di sterline.\nFrank Clark (1993\u20131996).\nFrank Clark, che \u00e8 stato il terzino sinistro della vittoriosa finale di Coppa dei Campioni del 1979, ritorn\u00f2 al Forest nel maggio 1993 per succedere a Brian Clough. La sua carriera come allenatore aveva avuto il suo apice nel 1989, quando riusc\u00ec a far salire dalla Fourth Division il Leyton Orient. Grazie ad alcuni acquisti mirati, come quelli di Stan Collymore, Colin Cooper, Lars Bohinen e riuscendo a tenere Stuart Pearce a Nottingham, Clark riusc\u00ec a far tornare subito il Forest in Premier League grazie a un secondo posto in classifica. Nella stagione 1994-95 il Forest si qualific\u00f2 per la Coppa UEFA grazie al terzo posto in campionato, tornando cos\u00ec nelle competizioni europee dopo la tragedia dell'Heysel. Nonostante il passaggio di Stan Collymore al Liverpool per la cifra record di 8,5 milioni di sterline, il Forest riusc\u00ec ad arrivare fino ai quarti di finale della coppa UEFA, diventando cos\u00ec la miglior squadra inglese in Europa, nonostante il nono posto in campionato. Nella stagione 1995-1996 venne ingaggiato per la prima volta nella storia della Premier League un giocatore italiano, Andrea Silenzi, proveniente dal Torino per 1,8 milioni di sterline. La stagione 1996-97 si dimostr\u00f2 complicata fin dall'inizio per il Forest, il quale infatti entr\u00f2 subito in lotta per non retrocedere, portando Clark ad abbandonare il club nel dicembre dello stesso anno.\nStuart Pearce e Dave Bassett (1997\u20131999).\nDopo la partenza di Clark, il capitano Stuart Pearce venne scelto temporaneamente come allenatore-giocatore, ruolo in cui riusc\u00ec a ottenere buoni risultati per un breve periodo. Nel marzo 1997 venne rimpiazzato da Dave Bassett e a fine stagione Pearce lasci\u00f2 il Forest dopo ben 12 anni. Il Nottingham Forest non riusc\u00ec per\u00f2 a evitare la retrocessione, finendo addirittura ultimo in quella stagione. Nella stagione successiva il Forest vinse il campionato e pot\u00e9 cos\u00ec tornare subito in Premier League. Bassett venne licenziato nel gennaio 1999, il suo posto venne preso da Ron Atkinson.\n1999\u20132012.\nRon Atkinson lasci\u00f2 il suo incarico il 24 aprile 1999, quando ormai la retrocessione del Nottingham Forest era sicura, tre settimane prima della fine del campionato.\nL'ex capitano della nazionale inglese David Platt fu il successore di Atkinson. Subito Platt invest\u00ec nel mercato, spendendo 12 milioni di sterline in due stagioni, comprando diversi giocatori tra cui gli italiani Moreno Mannini, Salvatore Matrecano e Gianluca Petrachi. Nonostante la massiccia campagna acquisti, il Forest fin\u00ec quattordicesimo nella prima stagione e decimo nella seconda stagione. Platt lasci\u00f2 il suo incarico al Forest nel luglio 2001 per andare ad allenare la nazionale Under-21 inglese, il suo posto venne preso dall'allenatore delle giovanili Paul Hart.\nLa difficile condizione economica del Forest, con la societ\u00e0 gravata da molti debiti, diminu\u00ec sensibilmente la capacit\u00e0 di attrarre nuovi giocatori, portando i Reds al sedicesimo posto in stagione. Nel dicembre 2001, il Nottigham Forest ammise di perdere 105.000 sterline ogni settimana, situazione che peggior\u00f2 notevolmente con il collasso di ITV Digital, che lasci\u00f2 il Forest e molti altri club di Football League in gravi difficolt\u00e0 finanziarie. Nonostante i problemi fuori dal campo, il Forest riusc\u00ec a classificarsi al sesto posto nella stagione 2002-03, qualificandosi per i play-off, dove venne eliminato dallo Sheffield United in semifinale. La stagione successiva fu disastrosa, anche a causa della partenza di molti giocatori chiave, portando cos\u00ec la dirigenza a licenziare Hart nel febbraio 2004, quando la squadra era a rischio retrocessione. La decisione fu impopolare e i tifosi descrissero Hart come un \"capro espiatorio\".\nJoe Kinnear venne scelto come nuovo allenatore, riuscendo a portare il Forest a un sicuro quattordicesimo posto in stagione. La stagione 2004-05 vide il Forest avvicinarsi ancora una volta alla zona retrocessione, portando cos\u00ec alle dimissioni dello stesso Kinnear nel dicembre 2004. Mick Harford venne scelto come traghettatore per il periodo natalizio, passato il quale venne scelto Gary Megson come nuovo allenatore. Megson era reduce da due promozioni in Premier League con il West Bromwich Albion, squadra che aveva allenato prima di approdare a Nottingham e che aveva preso in mano quando il club era a rischio retrocessione. L'impresa non riusc\u00ec e il Forest fin\u00ec al ventitreesimo posto in stagione, diventando cos\u00ec il primo club vincitore della Coppa dei Campioni a retrocedere nella terza divisione nazionale.\nNella prima stagione nella terza serie inglese dopo 54 anni, la sconfitta per 3-0 contro l'Oldham Athletic a febbraio 2006 port\u00f2 alla rescissione contrattuale del contratto di Megson, lasciando il Forest a soli quattro punti sopra la zona retrocessione. Frank Barlow e Ian McParland presero temporaneamente la guida del club fino al termine della stagione, riuscendo a vincere sei gare di fila e rimanendo imbattuti per dieci partite, tra cui spicca la vittoria per 7-1 contro lo Swindon Town. Il Forest guadagn\u00f2 28 dei possibili 39 punti, finendo per\u00f2 il campionato al settimo posto, a soli due punti dalla zona play-off.\nColin Calderwood venne scelto come nuovo allenatore nel maggio 2006, dopo la sua precedente esperienza al Northampton Town. Calderwood fu il dodicesimo allenatore dalla partenza di Brian Clough 13 anni prima, diventando successivamente il pi\u00f9 longevo sulla panchina del Forest dall'era di Frank Clark. L'era Calderwood segn\u00f2 la fine della ricostruzione della squadra, riuscendo inoltre a far risalire il Forest in Championship e conquistando la prima promozione degli ultimi dieci anni. Nella sua prima stagione, Calderwood port\u00f2 la squadra ai play-off, nonostante il primo posto in classifica e i 7 punti di vantaggio sulle inseguitrici che la squadra aveva guadagnato gi\u00e0 nel novembre 2006. I play-off per\u00f2 non andarono per il meglio; la squadra vinse la partita di andata contro lo Yeovil Town per 0-2, partita giocata in trasferta al Huish Park, ma vennero sconfitti per 2-5 nella partita di ritorno giocata in casa, venendo cos\u00ec eliminati. Calderwood riusc\u00ec nella promozione del Forest la stagione successiva vincendo il campionato, grazie anche alle sei vittorie nelle ultime sette partite, culminate in una sofferta vittoria per 3-2 contro lo Yeovil, partita giocata al City Ground. Il Nottingham Forest riusc\u00ec a mantenere la propria porta inviolata in ben 24 partite su 46, dimostrando cos\u00ec di essersi meritata la promozione ed avvicinandosi al ritorno in Premier League.\nPer\u00f2 la squadra di Calderwood fece fatica a riadattarsi alla Championship e la stagione sembrava destinata a un'altra retrocessione. Calderwood venne licenziato dopo la sconfitta per 4-2 contro il Doncaster Rovers, in quel momento fanalino di coda del campionato.\nIl ruolo di allenatore venne temporaneamente affidato a John Pemberton, periodo in cui i Reds riuscirono a uscire dalla zona retrocessione. Billy Davies, il quale aveva portato i rivali del Derby County in Premier League due stagioni prima, venne scelto come nuovo allenatore il 1\u00ba gennaio 2009, riuscendo cos\u00ec a vedere la vittoria per 0-3 della squadra ancora allenata da Pemberton contro il Manchester City nella partita valida per il terzo turno di FA Cup. Sotto la guida di Davies, il Forest riusc\u00ec a restare imbattuto per sei partite, con cinque vittorie, riuscendo cos\u00ec a portare la squadra al diciannovesimo posto finale in campionato, salvandola da una retrocessione che sembrava certa solo qualche mese prima.\nNella stagione successiva il Nottingham Forest rimase per una buona parte del campionato nelle prime tre posizioni, riuscendo a rimanere imbattuto per venti partite, vincendo dodici partite consecutive giocate tra le mura amiche (fissando cos\u00ec un nuovo record), oltre a non aver perso alcuna partita in trasferta dall'inizio del campionato al 30 gennaio 2010 (tredici partite), impreziosendo il tutto grazie alle vittorie contro i rivali del Derby County e del Leicester City. A fine stagione il Forest non riusc\u00ec a conquistare la promozione diretta, finendo terzo dietro a Newcastle e West Bromwich, dovendo cos\u00ec affrontare il Blackpool nei play-off. Il Forest venne per\u00f2 sconfitto in entrambe le gare, subendo cos\u00ec la prima sconfitta casalinga da settembre 2009.\nNella stagione 2010-11 il Forest fin\u00ec al sesto posto in classifica con 75 punti, qualificandosi ai play-off per la quarta volta in otto stagioni. La promozione sfugg\u00ec ancora al Forest dopo che lo Swansea City, squadra che venne infine promossa in Premier League, riusc\u00ec a passare il turno. L'andata fin\u00ec 0-0 al City Ground, ma la sconfitta per 3-1 nel match di ritorno condann\u00f2 i Reds a un'altra stagione di Championship.\nA giugno 2011 il contratto di Davies venne sciolto e il suo posto venne preso da Steve McClaren, il quale firm\u00f2 un contratto triennale con il club.\nL'inizio della stagione 2011-12 fu molto complicato, a causa di una pesante sconfitta per 5-1 contro il Burnley che indusse David Pleat e Bill Beswick a lasciare lo staff tecnico. Dopo meno di una settimana, McClaren lasci\u00f2 il suo incarico dopo la sconfitta casalinga contro il Birmingham City e allo stesso tempo il proprietario Nigel Doughty annunci\u00f2 la sua voglia di lasciare la sua posizione al termine della stagione. A ottobre 2011 vennero fatti notevoli cambiamenti nella struttura del club, che portarono alla scelta di Frank Clark come nuovo presidente e a Steve Cotterill come nuovo allenatore.\n Nigel Doughty, proprietario ed ex-presidente, mor\u00ec il 4 febbraio 2012, dopo esser stato parte integrante del club fin dalla fine degli anni novanta ed aver investito una cifra che si aggira attorno ai 100 milioni di sterline.\nLa famiglia Al-Hasawi (2012\u20132017).\nLa famiglia kuwaitiana degli Al-Hasawi acquist\u00f2 il club l'11 luglio 2012 dagli eredi di Nigel Doughty.\nI nuovi proprietari dichiararono subito alla stampa che avevano in mente un piano di 3-5 anni per riportare la squadra in alto. Dopo aver intervistato diversi allenatori, il 19 luglio 2012 la dirigenza scelse Sean O'Driscoll, ex-allenatore del Doncaster Rovers e del Crawley Town. O'Driscoll era famoso per la sua visione di gioco, fatta di una fitta serie di passaggi (strategia con cui riusc\u00ec a portare il Doncaster Rovers in seconda categoria, prima volta dagli anni cinquanta), ben vista dai tifosi del Forest che pensavano fosse fatta apposta per la loro squadra. Precedentemente O'Driscoll era gi\u00e0 stato sulla panchina dei Reds per 5 mesi come assistente di Steve Cotterill nella stagione 2011-12, prima di accettare il ruolo di primo allenatore al Crawley.\nIl 15 dicembre 2012, dopo un pareggio per 0-0 sul campo del Brighton, il Forest era nono in classifica con 33 punti, a soli 3 punti dalle posizioni valide per i play-off. Ma il piano pluriennale della famiglia Al-Hasawi cambi\u00f2 subito, i nuovi proprietari volevano subito i play-off per la loro squadra. Nella stessa settimana il presidente Omar Al-Hasawi lasci\u00f2 il suo ruolo a causa di problemi personali. Il suo ruolo venne preso dal cugino Fawaz Al-Hasawi.\nSean O'Driscoll venne licenziato nel Boxing Day del 2012, nonostante la vittoria per 4-2 contro il Leeds United. La dirigenza comunic\u00f2 che il licenziamento di O'Driscoll era stato voluto per sostituirlo con un allenatore con esperienza in Premiership, anche in vista del mercato invernale di gennaio. Come sostituto di O'Driscoll venne scelto Alex McLeish. La scelta venne criticata da alcuni membri della tifoseria del Forest. L'amministratore delegato Mark Arthur, lo scout Keith Burt e l'ambasciatore del club Frank Clark vennero licenziati a gennaio 2013. Il 5 febbraio 2013 le strade del Nottingham Forest e di Alex McLeish si separarono di comune accordo, dopo soli 40 giorni Sia i sostenitori del Forest che gli esperti fecero presente la loro preoccupazione nei riguardi del club, tanto che il giornalista Pat Murphy descrisse la situazione come un 'caos'.\nDue giorni dopo l'addio di McLeish, Billy Davies riprese il posto da allenatore lasciato venti mesi prima. Il primo match di Davies fin\u00ec con un pareggio contro il Bolton, partita a cui segu\u00ec una striscia di 10 partite senza sconfitte. Il contratto di Davies fin\u00ec ancora una volta prematuramente nel marzo 2014, a causa della pesante sconfitta per 5-0 contro i rivali del Derby County. Neil Warnock rifiut\u00f2 il posto di allenatore, che gli era stato offerto il giorno dopo il licenziamento di Davies. Nonostante un primo rifiuto nel marzo 2014, Stuart Pearce venne scelto come nuovo allenatore, prendendo in consegna il club dal traghettatore Gary Brazil. Pearce firm\u00f2 un contratto per due anni a partire dal 1\u00ba luglio 2014. La stagione di Pearce inizi\u00f2 nel migliore dei modi, ma la squadra non riusc\u00ec a mantenere questo stato di forma. Pearce venne cos\u00ec nuovamente licenziato a febbraio 2015 e il suo posto venne dato a un altro ex giocatore del Forest, Dougie Freedman. La stagione fin\u00ec con un misero quattordicesimo posto, che obblig\u00f2 cos\u00ec il Forest al diciassettesimo anno consecutivo lontano dalla Premier League.\nLa stagione 2016-2017 ha inizio sotto il comando dell'allenatore francese Philippe Montanier, il quale viene esonerato il 14 gennaio in seguito a dei risultati deludenti e al di sotto delle aspettative della dirigenza Kuwaitiana. Al suo posto viene richiamato Gary Brazil, a sua volta esonerato esattamente due mesi dopo l'inizio della sua avventura a favore dell'ex allenatore dei Rangers Football Club Mark Warburton, in grado di salvare la squadra all'ultima giornata grazie alla vittoria casalinga per 3-0 sull'Ipswich Town Football Club.\nIl 18 maggio il sito ufficiale della societ\u00e0 rende noto che l'imprenditore greco Evangelos Marinakis (presidente dell'Olympiakos) ha acquistato il 100% delle quote, ponendo cos\u00ec fine alla disastrosa era Al-Hasawi.\nL'era Marinakis (2017\u2013oggi).\nL'inizio della stagione 2017-2018 \u00e8 dei pi\u00f9 promettenti, con la squadra sempre in zona play-off, ma, dopo alcune partite e un alternarsi di risultati, all'inizio del gennaio 2018 l'allenatore Mark Warburton viene esonerato e la squadra \u00e8 affidata momentaneamente all'allenatore delle giovanili Gary Brazil. Questi guida i suoi nella sconfitta casalinga contro l'Aston Villa e nella prestigiosa vittoria per 4-2 sull'Arsenal in FA Cup, che sancisce l'eliminazione dei londinesi dalla competizione. La propriet\u00e0 decide in seguito di affidarsi allo spagnolo Aitor Karanka.\nL'11 gennaio 2019, l'allenatore spagnolo rassegna le proprie dimissioni, data la mancata continuit\u00e0 nei risultati. Dopo essere stato sostituito ad interim dal suo vice, l'inglese Simon Ireland, il 15 gennaio 2019 \u00e8 rimpiazzato dal nordirlandese Martin O'Neill. Nel 2019-2020 arriva settima, a pari punti con lo Swansea ma non si qualifica ai play-off per la differenza reti minore. Nel 2020-2021 invece si classifica 17\u00b0, a nove punti dalla zona retrocessione.\nColori e simboli.\nColori.\nIl Nottingham Forest ha sempre vestito di rosso, fin dalla sua fondazione nel 1865. Alla riunione svoltasi al Clinton Arms, dove venne fondato il Nottingham Forest come club calcistico, il comitato approv\u00f2 una risoluzione dove veniva scelto il \"Garibaldi red\" come colore ufficiale del club, decisione presa per onorare Giuseppe Garibaldi, comandante delle camicie rosse. A quei tempo, le squadre venivano maggiormente identificate dal loro copricapo che dalle loro magliette, vennero quindi acquistati una dozzina di berretti rossi con nappe, facendo s\u00ec che il Forest divenne il primo club a vestire ufficialmente di rosso, colore che venne poi adottato da un numero significativo di altre squadre. Il Nottingham Forest \u00e8 dietro la scelta del rosso da parte dell'Arsenal, infatti il Forest don\u00f2 un intero set di divise rosse alla squadra londinese dopo la sua fondazione avvenuta nel 1886. Il tour del Forest in Sud America del 1905, ispir\u00f2 l'Independiente ad adottare il rosso come colore del club, dopo che il presidente del club argentino Ar\u00edstides Langone descrisse i turisti come \"Diabolos rojos\" (\"diavoli rossi\"), che sarebbe poi diventato il soprannome dell'Independiente.\nSimboli ufficiali.\nStemma.\nIl primo stemma usato dal Nottingham Forest \u00e8 stato lo stemma della citt\u00e0 di Nottingham, che venne usato per la prima volta sulle maglie nel 1947. L'attuale stemma venne introdotto nel 1974. Si dice che il logo venne creato dal futuro allenatore Brian Clough, il quale arriv\u00f2 sulla panchina del Forest solamente l'anno successivo. Nel logo ci sono anche due stelle, le quali commemorano le vittorie della Coppa dei Campioni del 1979 e 1980.\nMascotte.\nLa prima mascotte del Nottingham Forest fu \"Nutty the Squirrel\" (Nutty lo scoiattolo), il quale indossava il classico cappello di Robin Hood., mascotte che poi venne rimpiazzata da \"Sherwood the Bear\" (Sherwood l'orso) fino a inizio della stagione 2007-08, quando venne mandato in pensione a favore di Robin Hood. Sherwood the Bear fece per\u00f2 il suo ritorno come mascotte ufficiale nella stagione 2015-16.\nStrutture.\nStadio.\nIl City Ground \u00e8 uno dei due stadi di calcio della citt\u00e0 di Nottingham ed \u00e8 situato sulle rive del fiume Trent, a soli 275 metri da Meadow Lane, lo stadio dei rivali del Notts County.\nIl Nottingham Forest si trasfer\u00ec sul suo nuovo campo il 3 settembre 1899. Per raccogliere le 3.000 sterline richieste per finanziare la costruzione del nuovo stadio, il club chiese ai giocatori, tifosi e agli industriali della zona di acquistare il \"New Ground Scheme\", dei titoli al portatore del valore di 5 sterline ognuno. In questo modo ben 2.000 sterline vennero raccolte.\nIl 12 ottobre 1957 venne aperta la nuova parte Est dello stadio, con ben 2.500 posti a sedere ed una spesa complessiva di 40.000 sterline. La partita di inaugurazione venne giocata contro il Manchester United; la partita fin\u00ec 2-1 per gli ospiti, ma il match \u00e8 ricordato soprattutto per il record di presenze allo stadio, ben 47.804 tifosi presenti. La palla della partita, autografata dai giocatori di entrambe le squadre, \u00e8 ancora oggi nella Trophy Room del Forest.\nIl Main Stand venne ricostruito quasi per intero nel 1965, ma il 24 agosto 1968 scoppi\u00f2 un incendio in quel settore durante il match di First Division contro il Leeds United. Il settore venne ridotto in cenere ma fortunatamente, nonostante 31.126 tifosi presenti, non si registrarono morti. L'incendio part\u00ec probabilmente negli spogliatoi, costruiti per la maggior parte con legno, poco prima della fine del primo tempo e si diffuse rapidamente a tutto il settore. A causa di questo incendio, il Forest gioc\u00f2 le successive sei gare casalinghe nel vicino stadio, il Meadow Lane; per la cronaca il Forest non vinse nessuna di quelle sei partite. Sfortunatamente la maggior parte dei ricordi e trofei and\u00f2 persa nell'incendio. Il settore venne poi ricostruito con una capacit\u00e0 di 5.708 posti a sedere.\nL'Executive Stand venne costruito nel 1980 per un costo di 2 milioni di sterline, provenienti in gran parte dagli introiti dell'epoca indimenticabile in cui il Forest port\u00f2 la Coppa dei Campioni a Nottingham, nel 1979 e nel 1980. Durante il regno di Clough, il Forest aveva imperversato sulla scena calcistica nazionale e su quella europea e i soldi incassati grazie ai suoi strabilianti successi vennero investiti in una tribuna che aveva una capacit\u00e0 di 10.000 posti. La tribuna venne ribattezzata Brian Clough Stand dopo il ritiro di quest'ultimo, e venne riaperta dopo una ristrutturazione a met\u00e0 degli anni 1990. La tribuna incorpora anche 36 palchi riservati e una grossa area per rinfreschi che venne progettata per essere al centro degli allestimenti per l'ospitalit\u00e0 della squadra.\nAltri importanti sviluppi si ebbero nel 1992-93 con la ricostruzione della Bridgford Stand. I lavori iniziarono nell'aprile 1992, e al suo completamento la tribuna aveva una capacit\u00e0 di 7.710 posti, di cui i 5.131 della parte inferiore erano destinati alla tifoseria ospite. La forma insolita della copertura era dovuta alla necessit\u00e0 di permettere alla luce solare di raggiungere le abitazioni della vicina Colwick Road. La tribuna offre posto per 70 sedie a rotelle. Ospita inoltre una sala di gestione, che include i sistemi di amplificazione, i controlli per il tabellone elettronico e la sala operativa per la polizia.\nIl Trent End \u00e8 il settore pi\u00f9 nuovo di tutto lo stadio; venne infatti ricostruito in occasione di Euro 96. Dopo la ricostruzione il Trent End, chiamato cos\u00ec per la sua posizione vicino al fiume Trent e la sua visibilit\u00e0, pot\u00e9 ospitare 7.338 persone, portando cos\u00ec la capienza totale dello stadio a 30.576 tifosi. Il campo pu\u00f2 essere ampliato fino a 46.000 posti se il Forest torner\u00e0 in Premier League.\nCentro di allenamento.\nIl Nottingham Forest svolge le sue sedute di allenamento presso il proprio centro di allenamento situato a West Bridgford, Nottingham. Il centro, costato un milione e mezzo di sterline, \u00e8 stato inaugurato nel marzo 2011 ed \u00e8 stato fortemente voluto per omaggiare l'ex manager Billy Davies.\nPresidenti e allenatori.\nPresidenti.\nIn 150 anni di storia societaria, alla guida del Nottingham Forest si sono avvicendati 29 presidenti.\nIl primo presidente dei Reds fu J.S. Scrimshaw, uno dei soci fondatori della squadra. Il periodo pi\u00f9 lungo in carica \u00e8 di H.R. Cobbin, il quale rimase in carica per ben 28 anni, dal 1920 al 1948. Fu invece Stuart Dryden il presidente con il miglior palmar\u00e8s del Forest, grazie alla vittoria di due Coppe dei Campioni, una Supercoppa UEFA, due Coppe di lega inglese e una Community Shield. Invece sotto la guida di Brian Appleby, il Nottingham Forest vinse il suo unico titolo inglese, vinto nella stagione 1977-78.\nL'imprenditore Nigel Doughty fu invece il presidente che salv\u00f2 il Forest dalla amministrazione controllata nel 1999, acquistando la squadra per 11 milioni di sterline e gestendola fino alla sua prematura scomparsa, avvenuta il 4 febbraio 2012. Fino al maggio 2017 il presidente \u00e8 stato il kuwaitiano Fawaz Al-Hasawi, eletto presidente il 16 dicembre 2012 dopo il passo indietro del cugino Omar; Fawaz Al-Hasawi ha ceduto il club all'imprenditore greco Evangelos Marinakis.\nAllenatori.\nSono 37 gli allenatori ad avere avuto a tutt'oggi la conduzione tecnica del Nottingham Forest; 7 di essi hanno ricoperto l'incarico \"ad interim\".\nIl primo allenatore del Forest fu Harry Radford, anche se non figurava come allenatore, svolgeva tutti i compiti che un normale allenatore dovrebbe fare. Radford allen\u00f2 la squadra fino al 1897 per un totale di 176 partite, di cui 69 vinte, 34 pareggiate e 73 perse.\nA vantare il mandato tecnico pi\u00f9 lungo \u00e8 tuttora Brian Clough, rimasto alla guida della squadra per ben diciotto stagioni consecutive, pi\u00f9 precisamente dal 3 gennaio 1975 all'8 maggio 1993. Sotto la guida di Clough, il Nottingham Forest vinse il suo unico campionato inglese, oltre alle due Coppe dei Campioni, una Supercoppa UEFA, una Charity Shield e quattro Coppe di Lega inglese.\nDa menzionare inoltre tecnici come Harry Haslam, primo allenatore a vincere l'FA Cup con i Reds, e Billy Walker, secondo allenatore per partite allenate, ben 650, di cui 272 vittorie, 147 pareggi e 231 sconfitte.\nCalciatori.\nHall of fame.\nTra il 1997 e il 1998, in vista dell'uscita del libro \"The Official History of Nottingham Forest\", viene istituita una votazione tra i tifosi per decidere i migliori 11 giocatori che hanno vestito la maglia dei Reds.\nGreatest 11.\nIl 3 maggio 2016, in occasione della cena di gala per il 150\u00ba anniversario della societ\u00e0, \u00e8 stata annunciata la \"Greatest 11\" dei Reds.\nLa classifica \u00e8 stata stilata in base ai voti espressi da tutti gli abbonati del Nottingham Forest.\nPlayer of the Year.\nL'ex capitano del Forest Stuart Pearce ha vinto il premio di Player of the Year per ben tre volte, record che condivide con Des Walker.\nAndy Reid, insieme a Kenny Burns, Nigel Clough e Chris Cohen sono invece gli unici calciatori ad avere vinto il premio per due volte durante la loro carriera. Tra tutti questi calciatori, Andy Reid \u00e8 quello con la maggiore distanza in anni tra il primo ed il secondo premio, ben dieci anni.\nTifoseria.\nStoria.\nIl Nottingham Forest, nonostante gli ultimi anni passati nella seconda serie inglese, ha un numeroso seguito, con una media di spettatori per stagione sempre superiore alle 20.000 unit\u00e0. Il picco di tifosi venne toccato nel 1968, con ben 32.715 spettatori di media.\nTra i supporter del Forest, ci sono diverse celebrit\u00e0 quali il giocatore di cricket inglese Stuart Broad il boxer Carl Froch, i golfisti Lee Westwood e Oliver Wilson, i calciatori Alex Baptiste Tom Cairney, Shaun Barker e Patrick Bamford, l'attore della serie TV Doctor Who Matt Smith, i politici Kenneth Clarke, Dan Jarvis e Michael Dugher, il cantante dei Manic Street Preachers James Dean Bradfield, gli attori Jason Statham, Joe Dempsie, Arsher Ali, e Su Pollard, l'allenatore di calcio brasiliano Luiz Felipe Scolari, l'artista e musicista David Shrigley, il comico Matt Forde, il presentatore televisivo e radiofonico Richard Bacon, e il chitarrista dei The Pogues Phil Chevron.\nGemellaggi e rivalit\u00e0.\nNonostante il Notts County sia la squadra geograficamente pi\u00f9 vicina, il Forest \u00e8 sempre rimasto almeno una categoria pi\u00f9 in alto rispetto al County dalla stagione 1994-95, la rivalit\u00e0 pi\u00f9 accesa \u00e8 infatti quella con il Derby County, citt\u00e0 che dista pi\u00f9 di 20 chilometri da Nottingham. I due club si affrontano nell'East Midlands derby, un appuntamento che ha assunto ancora maggiore significato con la nascita del Brian Clough Trophy nel 2007. Un'altra rivalit\u00e0 molto sentita \u00e8 quella contro il Leicester City, anch'essa dovuta alla relativa vicinanza tra le due citt\u00e0.\nUn altro rivale del Forest \u00e8 lo Sheffield United, squadra della vicina contea del South Yorkshire. Questa rivalit\u00e0 affonda le proprie origini allo sciopero dei minatori britannici dell'84-85 quanto i minatori dello South Yorkshire proclamarono lo sciopero, al contrario dei minatori del Nottinghamshire i quali continuarono a lavorare, chiedendo allo stesso una votazione sulla questione. La rivalit\u00e0 crebbe ancora di pi\u00f9 quando le due squadre si incontrarono nella gara di play-off della stagione 2002-03, semifinale vinta dallo Sheffield United per 5-4 dopo un'eccitante gara di ritorno vinta per 4-3 dai padroni di casa, dopo i tempi supplementari.\nAi tempi d'oro del Nottingham Forest, sul finire degli anni settanta e all'inizio degli ottanta, un'accesa rivalit\u00e0 nacque nei confronti del . Dalle sfide in Coppa Campioni con il Liverpool, nacque il canto dei tifosi del Forest \"Are You Watching, Are You Watching, Are You Watching Liverpool!\" Questo venne inizialmente cantato quando il Nottingham riusc\u00ec a eliminare gli acerrimi rivali che ebbero per lo pi\u00f9 la colpa di aver preso la maglietta (rossa) e il relativo soprannome \"The Reds\" dal Forest.\nFu proprio durante una partita di FA Cup contro il Liverpool, a Sheffield il 15 aprile 1989, che si verific\u00f2 la spaventosa strage di Hillsborough in cui persero la vita 96 tifosi della squadra della Merseyside.\nAltre rivalit\u00e0 meno sentite ma pure sempre attive sono quelle con il Leeds United, il Manchester United e il Burnley.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\n\"Rosa e numerazione sono aggiornati al 19 gennaio 2022.\"\nStaff tecnico.\nStaff aggiornato al 21 settembre 2021.\nRecord.\n\"Statistiche aggiornate al 16 settembre 2021, riferito a tutte le competizioni.\""}
{"id": "370668", "revid": "4711", "url": "https://it.wikipedia.org/wiki?curid=370668", "title": "Salzburg", "text": ""}
{"id": "370669", "revid": "599013", "url": "https://it.wikipedia.org/wiki?curid=370669", "title": "Iurisdictio", "text": "In diritto romano, per iurisdictio (da \"ius dicere\" cio\u00e8 \"dire, affermare il diritto\") si intende il potere, di cui sono dotati alcuni magistrati, detti giusdicenti, di impostare in termini giuridici la controversia. In questo senso la \"iurisdictio\" si distingue dalla \"iudicatio\", che \u00e8 invece il potere di risolvere la controversia, e attribuito al giudice che dovr\u00e0 emettere la sentenza.\nStoria.\nDotati di \"iurisdictio\" erano i due pretori (\"praetor urbanus\" e \"praetor peregrinus\"), gli edili curuli e, nelle province, i governatori provinciali. \nSecondo quanto puntualizzano le fonti (Varr. \"de lingua Lat.\" 6.30), l'esercizio della \"iurisdictio\" si manifestava nei \"tria verba praetoris\": \"do\", \"dico\", e \"addico\", che potevano esser pronunciati solamente nei giorni fasti (\"dies fasti\").\nNei sistemi processuali delle \"legis actiones\" e dell\"'agere per formulas\" questa distinzione fra \"iurisdictio\" e \"iudicatio\" trovava riscontro nelle due fasi in cui il processo era bipartito: la fase \"in iure\", che si svolgeva innanzi al magistrato giusdicente, e la fase \"apud iudicem\", che si svolgeva innanzi a un giudice privato (unico o collegiale). Da questo punto di vista la nozione tecnica di \"iurisdictio\" dell'antico diritto romano non pu\u00f2 considerarsi coincidente n\u00e9 con la \"iurisdictio\" del diritto intermedio, n\u00e9, tanto meno, con la moderna giurisdizione."}
{"id": "370670", "revid": "76963", "url": "https://it.wikipedia.org/wiki?curid=370670", "title": "John Corigliano", "text": "Biografia.\nItalo-americano di origine, Corigliano proviene da una famiglia di musicisti. Suo padre fu per 23 anni \"Concertmaster\" della New York Philharmonic, e sua madre suonava il pianoforte. Ha studiato composizione alla Columbia University e alla Manhattan School of Music.\nCorigliano ha studiato con Otto Luening, Vittorio Giannini, e Paul Creston, ed \u00e8 stato a sua volta insegnante di Eric Whitacre, Elliot Goldenthal, Avner Dorman, Mason Bates, Jefferson Friedman.\nLa maggior parte del lavoro di Corigliano \u00e8 dedicata alla musica sinfonica orchestrale; in questo genere, il compositore ha impiegato una gran variet\u00e0 di stili, qualche volta perfino differenziati all'interno della stessa opera, cercando di rendere il suo lavoro accessibile a un pubblico relativamente vasto.\nHa composto tre sinfonie (per orchestra, orchestra d'archi, e banda musicale), concerti per clarinetto, flauto, violino, oboe, pianoforte, colonne sonore per film, varie musiche da camera (incluso un quartetto d'archi) e un'opera lirica, \"I fantasmi di Versailles\".\nNel 1982 avviene la prima esecuzione assoluta nel Dade County Auditorium di Miami di \"Summer Fanfare\" per orchestra di sua composizione diretto da Sir Neville Marriner.\nNel 1991 \u00e8 stato premiato con il \"Grawemeyer Award\" per la sua \"Sinfonia No. 1\" dedicata sinfonia alla commemorazione delle persone scomparse a seguito della crisi dell'Aids, molte delle quali amici ed amanti.\nNel 2001 ha ricevuto il Premio Pulitzer per la musica per la sua \"Sinfonia n. 2 per orchestra d'archi\". La sua musica per il film \"Il violino rosso\" ha vinto un Premio Oscar per la miglior colonna sonora. Nel 2003 ha fuso ed ampliato questa composizione nel suo primo Concerto per violino. Sempre nel 2003 c'\u00e8 stata la prima esecuzione assoluta di Mr. Tambourine Man: Seven Poems of Bob Dylan con il soprano Hila Plitmann, e la Minnesota Orchestra diretta da Robert Spano a Minneapolis.\nCorigliano ha composto diverse opere su testi a tematica omosessuale, ivi inclusi sonetti omoerotici di Michelangelo Buonarroti. Corigliano \u00e8 dichiaratamente gay e sposato con Mark Adamo dal 2008."}
{"id": "370671", "revid": "124142394", "url": "https://it.wikipedia.org/wiki?curid=370671", "title": "Wien", "text": ""}
{"id": "370672", "revid": "33888", "url": "https://it.wikipedia.org/wiki?curid=370672", "title": "Giuseppe Pontiggia", "text": "Biografia.\nNato da una madre attrice dilettante e da un padre funzionario di banca e dirigente fascista (Ugo Pontiggia fu, infatti, segretario del PNF a Bosisio Parini), trascorse l'infanzia a Erba, nella campagna brianzola. In seguito, dopo l'uccisione del padre da parte dei partigiani gappisti nelle prime avvisaglie della Resistenza partigiana (1943), la famiglia si sposta a Santa Margherita Ligure e poi a Varese, infine definitivamente dal 1948 a Milano.\nPontiggia, mosso da innata propensione allo scrivere e da un desiderio irrefrenabile di conoscere l'universo attraverso i libri, ereditato dal padre bibliofilo, scopre lo stile come felicit\u00e0 del linguaggio attraverso la lettura adolescenziale di Guy de Maupassant. Ultimato il liceo classico con due anni di anticipo, per necessit\u00e0 familiari comincia a lavorare in banca, e al contempo collabora fin dalla sua fondazione (1956) con la rivista d'avanguardia \"Il Verri\", diretta da Luciano Anceschi. Intorno alla rivista \"Il Verri\", della cui redazione Pontiggia entra presto a far parte con un ruolo importante (che non \u00e8 sempre stato valutato adeguatamente dalla critica), ruotano anche Umberto Eco e Nanni Balestrini.\nContemporaneamente completa gli studi universitari e nel 1959 si laurea all'Universit\u00e0 Cattolica del Sacro Cuore con una tesi sulla tecnica narrativa di Italo Svevo. Lo stesso anno pubblica il suo primo romanzo autobiografico \"La morte in banca\", frutto d'una profonda insoddisfazione per la sua esperienza lavorativa e per un mondo che considera frustrante, pieno di adulti che non sono maturi. Grazie all'incoraggiamento di Elio Vittorini, che gli consiglia di dedicare pi\u00f9 tempo alla narrativa, nel 1961 lascia l'impiego in banca e si dedica all'insegnamento serale.\nNel 1963 si sposa con Lucia Magnocavallo, e sei anni dopo diviene padre di Andrea.\nIl tempo libero gli consente di approfondire letture, interessi ed esperienze culturali in molteplici direzioni. Pontiggia diventa consulente di alcune case editrici: Adelphi per la quale pubblica nel 1968 \"L'arte della fuga;\" e la Arnoldo Mondadori Editore con la quale collabora attivamente, anche curando insieme con Marco Forti l\"'Almanacco dello Specchio\" fin dal primo numero del 1972. Intanto amplia la sua attivit\u00e0 di saggista e di critico e occupandosi di autori classici, quali Ausonio, Macrobio, Sallustio, Lucano, Bonvesin de la Riva, successivamente Francesco Guicciardini e anche di autori moderni e contemporanei come Manzoni, Verga, Collodi, Morselli, D'Arrigo, Sinisgalli, Porta, ecc. Nel 1978 pubblica con Mondadori il romanzo \"Il Giocatore invisibile\". Protagonista ne \u00e8 un professore (attaccato anonimamente su una rivista per l'etimologia di \"ipocrita\"), che vede crollare tutte le certezze su cui ha costruito falsamente l'esistenza. Il tema era stato suggerito a Pontiggia dalla lettura di un feroce scambio polemico tra filologi su una rivista di studi classici. Nel 1983 il tradimento di un infiltrato in un gruppo clandestino comunista sar\u00e0 il filo conduttore del romanzo \"Il raggio d'ombra\". Le vicende sono ispirate da un evento reale accaduto nel 1927; Pontiggia ripubblicher\u00e0 il libro in un'edizione riveduta nel 1988, ma del risultato non sar\u00e0 mai pienamente convinto.\nNegli anni Ottanta comincia a tenere corsi di scrittura al Teatro Verdi e presso universit\u00e0 e altre sedi, incentrati sui vari modi, problemi e aspetti dello scrivere e sullo studio del linguaggio della prosa.\nPontiggia inizia a pubblicare anche raccolte di saggi dalla scrittura limpida e di forte tensione stilistica e critica: \"Il giardino delle Esperidi\" (1984), a cui fanno seguito il volumetto satirico \"Le sabbie immobili\" (1991), \"L'isola volante\" (1996) e \"I contemporanei del futuro: viaggio nei classici\" (1998), una delle riflessioni pi\u00f9 profonde del secolo su chi sono i classici e perch\u00e9, e sul rapporto che \u00e8 possibile intrattenere con loro. Nella narrativa riesce a cogliere brillanti successi, di critica come di pubblico, vincendo tra l'altro il Premio Strega nel 1989 con \"La grande sera\", un affresco a tratti perfino spietato della societ\u00e0 italiana degli anni Ottanta; il Super Flaiano nel 1994 con \"Vite di uomini non illustri \"(1993); il Premio Chiara alla carriera nel 1997; infine il Premio Campiello, il Premio Societ\u00e0 dei Lettori e Pen Club nel 2001 con \"Nati due volte \"(2000), romanzo in cui un tema che lo tocca (la disabilit\u00e0 del figlio) si articola in una narrazione non riducibile all'autobiografismo e da cui \u00e8 stato tratto il film \"Le chiavi di casa\". Durante questo periodo felice, riesce a prestare attenzione a suoi vecchi lavori, ampliando o ripubblicando alcuni dei suoi precedenti libri.\nPontiggia partecip\u00f2 anche a numerose trasmissioni radiofoniche tra cui \"Dentro la sera\", su Rai Radio 2, \"Vedi alla voce\", \"Damasco\" e infine \"Passaggi mobili\", una serie di conversazioni radiofoniche progettata dall'autore stesso e interrotta per\u00f2 dalla sua morte improvvisa.\nOltre al film citato di Gianni Amelio, da \"Vite di uomini non illustri\" Mario Monicelli trae il film Facciamo paradiso, mentre nel 1989 il musicista Marco Tutino scrive \"Due arie per soprano e pianoforte\" su due testi di Pontiggia. \nTra gli autori stranieri che ha presentato Hermann Hesse, Isaac Bashevis Singer, Rex Stout, E. M. Forster, Valery Larbaud, ecc.\nLe sue opere, in particolare \"Nati due volte\", ebbero grande successo internazionale e vennero tradotte in spagnolo, tedesco, inglese, olandese, ungherese, francese, svedese, cinese e giapponese.\nMuore a Milano il 27 giugno 2003, colpito da collasso cardio-circolatorio mentre \u00e8 ancora in piena attivit\u00e0. Dopo i funerali milanesi, ai quali partecipa un ingente numero di persone, la salma viene portata al cimitero di Arcellasco, frazione di Erba.\nBiblioteca e archivio personale.\nLa sua biblioteca e le sue carte sono state acquistate nel 2005 dalla BEIC. La biblioteca \u00e8 composta da 35.640 volumi comprendenti libri antichi, opere di narrativa, monografie e saggi, dizionari, vocabolari ed enciclopedie, riviste, cataloghi, estratti, manuali e testi scolastici. Sono inoltre presenti le sue opere in italiano e in lingua straniera. Tutto il fondo \u00e8 catalogato e consultabile dalla BEIC. L'archivio comprende sue carte dal 1947 al 2004."}
{"id": "370673", "revid": "13833", "url": "https://it.wikipedia.org/wiki?curid=370673", "title": "Misnia", "text": ""}
{"id": "370675", "revid": "287204", "url": "https://it.wikipedia.org/wiki?curid=370675", "title": "Meissen", "text": ""}
{"id": "370677", "revid": "1305772", "url": "https://it.wikipedia.org/wiki?curid=370677", "title": "Kaunas", "text": "Kaunas ( o, anticamente, \u041ao\u0432\u043do, polacco \"Kowno\", in tedesco \"Kauen\") \u00e8 una citt\u00e0 della Lituania, capoluogo dell'omonima contea, di 378.943 abitanti. \u00c8 la seconda citt\u00e0 della Lituania per numero di abitanti dopo Vilnius, nonch\u00e9 il principale centro industriale del paese. Ospita l'Universit\u00e0 tecnica di Kaunas, una delle maggiori universit\u00e0 tecniche per numero di studenti nelle repubbliche baltiche.\nGeografia fisica.\n\u00c8 situata nella parte centrale del paese alla confluenza dei fiumi Nemunas e Neris a circa 100\u00a0km a ovest della capitale Vilnius.\nStoria.\nNel 1361 venne per la prima volta citata in un documento scritto una fortezza alla confluenza dei fiumi Neris e Nemunas, il Castello di Kaunas. Diverse volte il Castello di Kaunas fu attaccato e distrutto dai Cavalieri dell'Ordine Teutonico che volevano in tal modo unificare i loro possedimenti dell'Estonia con quelli della Prussia Orientale. Nel 1410 la sconfitta dei Cavalieri Teutonici nella battaglia di Tannenberg pose un termine a questi continui attacchi.\nNel 1408 la citt\u00e0 Kaunas ottenne il diritto di Magdeburgo e la sua importanza commerciale crebbe rapidamente dopo l'aggregazione alla Lega anseatica nel 1440. In pochi anni la citt\u00e0 divenne un importante centro economico e commerciale. Nel 1732 la citt\u00e0 fu distrutta da un incendio, mentre nel 1795 pass\u00f2 all'Impero russo e divenne capoluogo dell'omonimo governatorato.\nNel 1918 la Lituania divenne indipendente, ma poco dopo le truppe polacche invasero la capitale Vilnius e Kaunas divenne la capitale provvisoria (\"Laikinoji Sostine\") della Lituania dal 1920 al 1940. In questo periodo la citt\u00e0 conobbe notevole espansione, vennero costruiti nuovi quartieri, industrie, infrastrutture e nel 1922 fu aperta un'universit\u00e0 che fu ribattezzata nel 1930 \"Vytautas Magnus\" e che in seguito divenne Politecnico di Kaunas ed \u00e8 oggigiorno l'Universit\u00e0 tecnica di Kaunas.\nNel 1940 fu invasa dalle truppe sovietiche e poco dopo, nel 1941, da quelle tedesche che la occuparono fino al 1944. Durante l'occupazione tedesca a Kaunas furono massacrati (vicino al \"Forte IX\"), oltre all'intera popolazione ebraica locale di circa 40.000 persone, anche migliaia di ebrei deportati dalla Germania e dall'Austria, tra i quali il noto storico e pedagogo breslavico Willy Cohn (1888-1941). Nel 1944 la Lituania entr\u00f2 a far parte dell'URSS, da cui nel 1990 proclam\u00f2 poi la sua Indipendenza.\nUno dei simboli della citt\u00e0 \u00e8 il girasole, oltre al seminatore di stelle, una statua di bronzo del 1939 che rappresenta un contadino intento alla semina. Di notte, illuminata, proietta su un muro un fascio di puntini che sembrano stelle.\n\u00c8 stata scelta per essere capitale europea della cultura nel 2022, insieme ad Esch-sur-Alzette; a seguito dello slittamento nel calendario delle capitali europee della cultura determinato dalla pandemia di COVID-19 sar\u00e0 loro associata anche Novi Sad.\nMonumenti e luoghi d'interesse.\nCitt\u00e0 Vecchia.\nLa citt\u00e0 Vecchia (in lituano \"senamiestis\") sorge su una penisola alla confluenza dei fiumi Nemunas e Neris, i fiumi principali che attraversano il paese. Il primo nucleo dell'abitato si svilupp\u00f2 intorno alla Fortezza o Castello di Kaunas.\nCastello.\nDel Castello di Kaunas (in lituano \"Kauno Pilis\"), costruito alla fine del XIII secolo come avamposto contro i Cavalieri Teutonici, rimane poca cosa. Nel corso dei secoli la Fortezza venne distrutta e ricostruita pi\u00f9 volte e fu utilizzata anche come carcere. Solo recentemente si \u00e8 assisitito al recupero parziale della struttura.\nFortezza di Kaunas.\nCon fortezza di Kaunas si indica l'insieme di rovine di un complesso fortificato situato a Kaunas, in Lituania. Fu costruita e rinnovata tra il 1882 e il 1915 per proteggere i confini occidentali dell'Impero russo. Durante la prima guerra mondiale, il complesso risult\u00f2 la base operativa e difensiva pi\u00f9 estesa dell'intero stato, con ben 65\u00a0km\u00b2 di superficie di estensione.\nLa fortezza sub\u00ec un primo assalto nel 1915, quando la Germania attacc\u00f2 l'Impero russo e resistette undici giorni prima di cadere in mano al nemico. Dopo la Grande Guerra, l'importanza militare della fortezza diminu\u00ec e al contempo molte delle apparecchiature e dei sistemi difensivi divennero sempre pi\u00f9 obsoleti.\nDurante la seconda guerra mondiale, alcune sezioni del complesso della fortezza furono utilizzate dalla Germania nazista per la detenzione, l'interrogatorio e l'esecuzione di prigionieri. Circa 50.000 persone vi persero la vita, tra cui oltre 30.000 vittime dell'Olocausto. Alcune aree sono state restaurate da allora: il Nono Forte ospita un museo e un memoriale dedicato alle vittime delle esecuzioni di massa in tempo di guerra. Il complesso \u00e8 l'esempio rimanente meglio conservato di una fortezza dell'Impero russo.\nVecchio Municipio.\nIl Vecchio Municipio (in lituano \"Rotu\u0161\u0117\") \u00e8 situato al centro di una pittoresca piazza quadrangolare, la Piazza del Municipio, che in passato era il centro della Citt\u00e0 Vecchia e ospitava il mercato di Kaunas. L'edificio \u00e8 detto \"il cigno bianco\" per via della torre che si innalza dalla sua facciata e che raggiunge i 53 metri. Fu costruito nel 1542 e nel corso dei secoli ha cambiato varie volte destinazione d'uso. Attualmente viene usato per cerimonie, in particolare matrimoni civili, e come edificio di rappresentanza.\nArchitetture religiose.\nChiesa di Vytautas.\nLa chiesa di Vytautas fu fatta costruire nel XV secolo da Vitoldo per ringraziare la santa Vergine Maria per avergli salvata la vita in battaglia. Il luogo di culto venne affidato ai frati francescani. Il fiume Nemunas pi\u00f9 volte nel corso dei secoli \u00e8 tracimato allagando la chiesa e provocando molti danni. Nel 1812 i soldati di Napoleone trasformarono il luogo di culto in un deposito di munizioni; nel 1831 il monastero francescano adiacente venne chiuso dalle autorit\u00e0 russe. Tra il 1850 e il 1899 l'edificio venne trasformato in una chiesa ortodossa. Tra alterne vicende l'edificio \u00e8 giunta fino ai giorni nostri. La chiesa, a croce latina, \u00e8 uno splendido esempio di stile gotico che fa ricorso al mattone come materiale di costruzione. La torre campanaria \u00e8 stata aggiunta in un secondo momento probabilmente per aiutare la navigazione sul fiume Nemunas.\nChiesa di San Giorgio.\nLa chiesa di San Giorgio \u00e8 una delle prime chiese erette nella Citt\u00e0 Vecchia di Kaunas nel XV secolo in stile gotico. Nel corso dei secoli sub\u00ec incendi, distruzioni, rimaneggiamenti e ricostruzioni pi\u00f9 o meno aderenti al progetto iniziale. I soldati napoleonici la trasformarono in un magazzino e durante il periodo della Dominazione Sovietica divenne una sala da ballo. Nel 1993 venne affidata ai francescani.\nChiesa di San Francesco Saverio.\nSinagoga di Kaunas\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Kaunas. Attualmente diverse compagnie aeree low cost utilizzano questo aeroporto per collegare la Lituania con numerose citt\u00e0 europee.\nSport.\nL'FBK Kaunas, squadra di calcio di Kaunas \u00e8 la pi\u00f9 vittoriosa del paese e nella citt\u00e0 si trova il pi\u00f9 grande stadio lituano (capienza: 20.000 spettatori). \nCeleberrima \u00e8 la squadra di pallacanestro, BC \u017dalgiris, che negli anni ottanta divenne per ben tre volte campione sovietico ottenendo anche ottimi risultati in campo internazionale. La societ\u00e0 attualmente appartiene ad Arvydas Sabonis, uno dei pi\u00f9 celebri cestisti europei degli anni ottanta e novanta.\n\u00c8 la citt\u00e0 natale di Airin\u0117 Pal\u0161yt\u0117, altista lituana."}
{"id": "370679", "revid": "4711", "url": "https://it.wikipedia.org/wiki?curid=370679", "title": "L\u00fcbeck", "text": ""}
{"id": "370681", "revid": "767487", "url": "https://it.wikipedia.org/wiki?curid=370681", "title": "Absolutely Free", "text": "Absolutely Free \u00e8 il secondo album dei The Mothers of Invention, gruppo guidato da Frank Zappa, pubblicato dalla Verve Records nel 1967.\nDescrizione.\nIl disco contiene una delle canzoni pi\u00f9 famose della prima parte della carriera di Zappa, \"Brown Shoes Don't Make It\", che venne descritta come \"l'intera musica compressa in soli 8 minuti\".\nRegistrato nel novembre del 1966, l'album fu pubblicato nel maggio del 1967 dopo la censura a cui furono sottoposti i testi. A partire dalla ristampa su CD del 1988, sono stati aggiunti, in mezzo alle due suite, due bonus track che erano stati pubblicati nel 1967 nel singolo \"Big Leg Emma\".\nTracce.\nSuite No. 1: \"Absolutely Free (1st in a Series of Underground Oratorios)\"\nSuite No. 2: \"The M.O.I. American Pageant (2nd in a Series of Underground Oratorios)\""}
{"id": "370682", "revid": "4711", "url": "https://it.wikipedia.org/wiki?curid=370682", "title": "Lutherstadt Wittenberg", "text": ""}
{"id": "370683", "revid": "56620", "url": "https://it.wikipedia.org/wiki?curid=370683", "title": "Konstanz", "text": ""}
{"id": "370684", "revid": "4711", "url": "https://it.wikipedia.org/wiki?curid=370684", "title": "Freiburg im Breisgau", "text": ""}
{"id": "370694", "revid": "287204", "url": "https://it.wikipedia.org/wiki?curid=370694", "title": "Ludenscheid", "text": ""}
{"id": "370700", "revid": "2180571", "url": "https://it.wikipedia.org/wiki?curid=370700", "title": "Ernesto Grassi (filosofo)", "text": "Biografia.\nGrassi si laure\u00f2 a Milano il 30 giugno 1925; in quegli anni egli aveva trovato il suo maestro in Piero Martinetti, professore dell'Universit\u00e0 Statale di Milano. Gi\u00e0 prima della laurea, Grassi sent\u00ec il bisogno di stringere rapporti con la cultura tedesca e nel 1924 si era recato a Friburgo in Brisgovia per presentarsi al filosofo Edmund Husserl. Alla ricerca di un luogo dove poter continuare gli studi, part\u00ec per la Provenza nel 1927 dove conobbe Maurice Blondel; nel 1928 ritorn\u00f2 in Germania, dove incontr\u00f2 Martin Heidegger. Questo fu l'inizio di una lunga collaborazione che segn\u00f2 il destino filosofico di Grassi; egli continu\u00f2 la sua attivit\u00e0 in Germania, prima come lettore d'italiano a Friburgo, poi come incaricato di filosofia umanistica ed infine come professore onorario, titolo grazie al quale pot\u00e9 insegnare a Berlino tra il 1938 e il 1943. Dopo la guerra e prima di tornare in Germania (Monaco di Baviera) trascorse un periodo in Argentina e fu visiting professor in Cile tra il 1951 e il 1955. Visit\u00f2 il Brasile, dove fece amicizia con il filosofo di San Paolo Vicente Ferreira da Silva e fu anche un amico del filosofo portoghese Delfim Santos. Fu presidente del \"Centro Internazionale di Studi Umanistici\" di Monaco ed in seguito professore di \"Filosofia dell'Umanesimo\" (\"Philosophie des Humanismus\") presso la Ludwig-Maximilians-Universit\u00e4t di Monaco. Fu anche il curatore della \"Rowohlts Deutsche Enzyklop\u00e4die\", la famosa \"RDE\", la prima collana scientifica tascabile in Germania, e della \"Rowohlts Klassiker\".\nIl pensiero.\nPensatore di grande valore e critico ingegnoso della filosofia dell'Umanesimo, cerc\u00f2 di ricondurre la filosofia contemporanea ad una riflessione radicale intorno al suo statuto epistemologico e a un ripensamento riguardante il valore del suo linguaggio, ormai specialistico e spesso sterile, per affermare la valenza filosofica del linguaggio poetico, metaforico e fantastico."}
{"id": "370701", "revid": "34392", "url": "https://it.wikipedia.org/wiki?curid=370701", "title": "Pinco pallino", "text": ""}
{"id": "370711", "revid": "2528", "url": "https://it.wikipedia.org/wiki?curid=370711", "title": "Circuito di Watkins Glen", "text": ""}
{"id": "370713", "revid": "2184720", "url": "https://it.wikipedia.org/wiki?curid=370713", "title": "Parco archeologico di Serra di Vaglio", "text": "Il parco archeologico di Serra di Vaglio \u00e8 un sito archeologico situato nel comune di Vaglio Basilicata in localit\u00e0 Serra di Vaglio. Si trova a 1100 m s.l.m., su un'elevazione che domina la via di comunicazione lungo la valle del Basento, tra la colonia greca di Metaponto e le zone dell'interno e i centri tirrenici della Campania meridionale.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Basilicata, nel dicembre 2019 divenuto Direzione regionale Musei.\nDescrizione.\nLa prima fase dell'abitato risale all'VIII secolo a.C., con nuclei di capanne separati da zone per le sepolture. Questo abitato \u00e8 stato attribuito a popolazioni indigene identificate con i Peuketiantes, ricordati dallo storico Ecateo di Mileto, caratterizzate dalla sepoltura dei morti in posizione fetale.\nAlla fine del VII secolo a.C. sul lato orientale, alle pendici dell'altura, fu costruita una residenza principesca, fornita di decorazioni architettoniche in terracotta dipinta di tipo greco, dovute probabilmente agli artigiani di Metaponto.\nAll'\u00e9lite aristocratica della citt\u00e0 sono riferibili le tombe rinvenute nella vicina necropoli di Braida di Vaglio tra il 1994 e il 1995 e datate tra la fine del VI e la met\u00e0 del V secolo a.C. I corredi delle sepolture (nove coperte da un tumulo di pietra) sono di grande ricchezza, come manifestazione del potere della famiglia, e testimoniano l'adozione di usi greci da parte delle classi dominanti locali: vi si trovano infatti vasi in bronzo e ceramiche da mensa di importazione etrusca o greca, legati al rito del banchetto. Anche le armi degli uomini e i gioielli delle donne sono di tipo greco. Particolarmente ricchi i gioielli di una \"principessa\", morta bambina, e rivestita probabilmente degli ornamenti destinati alla futura cerimonia di nozze, tra cui notevoli pendenti e perle di collana in ambra. I corredi delle tombe sono esposti nel Museo archeologico nazionale della Basilicata, a Potenza.\nI Lucani occuparono il territorio nel corso del V secolo a.C., stabilendo una serie di insediamenti fortificati sulle alture, che dominavano piccoli insediamenti agricoli nel fondovalle. Nel IV secolo a.C. l'abitato di Serra di Vaglio venne cinto da mura difensive di 2,5\u00a0km di lunghezza. Le mura furono costruite con una tecnica di tipo greco, a doppia cortina: quella esterna con blocchi parallelepipedi irregolari di arenaria (su ciascuno dei quali sono incise lettere greche relative all'organizzazione dei lavori di costruzione), mentre quella interna presenta le pietre con faccia a vista non rifinita. Sulle porte, affiancate da torri, si trova un'iscrizione che riporta il nome del magistrato cittadino che aveva curato i lavori (\"Nummelos\").\nAgli inizi del III secolo a.C. la citt\u00e0 venne distrutta da un incendio e abbandonata.\nNel sito ha avuto luogo un'esperienza di archeologia sperimentale con la quale \u00e8 stato interamente ricostruito, utilizzando tecniche costruttive del periodo, un edificio del IV secolo a.C. denominato \"la casa dei Pithoi: essa presenta uno spazio suddiviso in tre vani con impianto di muri divisori, e con muri perimetrali di riutilizzo, di cui quello occidentale fu utilizzato per l'appoggio ad altri due vani ed una scala per l'accesso al piano superiore. La denominazione casa dei Pithoi deriva dal ritrovamento in un ambiente, chiaramente di deposito, di quattro grandi \"pithoi\" utilizzati per le derrate alimentari e tenuti in fila da pietrame."}
{"id": "370714", "revid": "46989", "url": "https://it.wikipedia.org/wiki?curid=370714", "title": "Vaglio di Basilicata", "text": ""}
{"id": "370716", "revid": "1005847", "url": "https://it.wikipedia.org/wiki?curid=370716", "title": "Ermete Realacci", "text": "Biografia.\nFiglio di insegnanti, ha vissuto fino a undici anni a San Giovanni Incarico, poi a Formia dove ha partecipato, nei primi anni settanta, al Movimento di Animazione Cristiana (MAC). Dopo la maturit\u00e0 classica ha lavorato come pubblicista. Ha guidato fin dai primi anni Legambiente, di cui \u00e8 stato presidente dal 1987 al 2003 e di cui \u00e8 tuttora presidente onorario, facendone l'associazione ambientalista italiana pi\u00f9 diffusa e radicata sul territorio e divenendo uno dei maggiori esponenti dell'ambientalismo italiano.\n\u00c8 stato presidente dell'AIES (\"Associazione Interparlamentare per il commercio Equo e Solidale\") e tra i fondatori del \"Kyoto club\", unione di varie istituzioni e imprese impegnate per la riduzione dei gas-serra. Con lo scopo di promuovere la soft-economy e di creare una rete di realt\u00e0 che rappresentino la qualit\u00e0 italiana, ha fondato \"Symbola - la Fondazione per le qualit\u00e0 italiane\", di cui \u00e8 Presidente.\nCon i suoi oltre cento soci, Fondazione Symbola si caratterizza come un movimento culturale originale che mette in rete soggetti diversi fra loro e parla alla politica, all'economia e alle istituzioni per indirizzare lo sviluppo del Paese verso la qualit\u00e0, la sostenibilit\u00e0, la cultura. Lo fa principalmente con rapporti come GreenItaly, sulla green economy nazionale, o come Io sono Cultura, sul peso della cultura e della creativit\u00e0 nell\u2019economia nazionale.\nDal 2017 \u00e8 membro del comitato promotori di EyeOnBuy Community Impresa Sociale Srl.\nCarriera politica.\nAlle elezioni politiche del 2001 \u00e8 stato eletto deputato dell'Ulivo nella circoscrizione XII (Toscana), collegio di Pisa. Nel 2006 \u00e8 stato eletto in Toscana sempre come deputato dell'Ulivo. Ha fatto parte dell'esecutivo de La Margherita e ne \u00e8 stato responsabile del Dipartimento qualit\u00e0 e territorio. Nella XV Legislatura ha ricoperto la carica di Presidente dell'VIII Commissione della Camera dei deputati, Ambiente, Territorio e Lavori Pubblici.\n\u00c8 stato Responsabile Comunicazione e quindi Ministro dell'Ambiente del Governo Ombra del PD nella Segreteria nazionale del PD di Walter Veltroni. Durante la Segreteria nazionale del PD di Dario Franceschini \u00e8 stato Responsabile Ambiente del Partito Democratico. Molte le battaglie condotte in questi anni: dalla difesa dell'ambiente inteso come intreccio inimitabile di natura, cultura, coesione sociale, creativit\u00e0 e punto di forza di tutte le risorse italiane pi\u00f9 preziose - il paesaggio, i beni culturali, il turismo di qualit\u00e0, il \"made in Italy\" - alla difesa delle produzioni agroalimentari, alle iniziative dirette a liberare le citt\u00e0 dall'inquinamento, dal traffico e dall'abusivismo edilizio, fino alla lotta alle ecomafie.\nSugli stessi temi il suo impegno in Parlamento: dalla valorizzazione dei piccoli comuni alla difesa del \"made in Italy\", dal volontariato alla responsabilit\u00e0 sociale d'impresa; dalla lotta ai mutamenti climatici all'impegno per l'attuazione del Protocollo di Kyoto. Per dare voce e forza ai tanti talenti italiani, come risorsa del futuro per il nostro Paese, ha scritto insieme ad Antonio Cianciullo nel 2005 il libro \u201cSoft Economy\u201d e nel 2012 per Chiarelettere il libro \u201cGreen Italy \u2013 Perch\u00e9 ce la possiamo fare\u201d.\nAlle Elezioni politiche italiane del 2013 \u00e8 stato rieletto alla Camera dei deputati per il PD nella circoscrizione Lombardia II ed \u00e8 stato in seguito nominato Presidente della Commissione Ambiente. Ecologista e Democratico, \u00e8 vicino a Matteo Renzi. Dal 7 maggio 2013 al 22 marzo 2018 \u00e8 nuovamente presidente della VIII Commissione permanente Ambiente, Territorio e Lavori Pubblici della Camera dei Deputati.\nIl 20 settembre 2014 \u00e8 presente a Roma in una manifestazione per parlare di ambiente invitato dal Grande Oriente d'Italia.\nIl 15 ottobre 2014 Greenpeace, Legambiente e WWF lo criticano aspramente sulla questione del decreto \"Sblocca Italia\" in quanto presidente della commissione Ambiente e componente emerito di Legambiente.\nIl 19 maggio 2015 ha brindato all\u2019approvazione della legge a sua prima firma sugli ecoreati in piazza Navona insieme a Legambiente, Libera e molte altre associazioni.\nDopo la nomina di Paolo Gentiloni a Presidente del Consiglio dei Ministri \u00e8 stato iscritto dalla stampa nazionale tra i \u201cGentiloniani\u201d.\nNel gennaio 2018 non viene ricandidato dal Partito Democratico per le elezioni politiche.\nLeggi a sua prima firma.\nil 19 maggio 2015 \u00e8 stata approvata in via definitiva a larga maggioranza la legge sugli ecoreati, che introduce finalmente i reati ambientali in Italia. Questa storica legge \u00e8 nata da un testo unificato a partire da una proposta di legge a prima firma del presidente della Commissione Ambiente della Camera Realacci (AC 342) e da quelle analoghe degli On. Micillo (M5S - AC 957) e Pellegrino (Sel - AC 1814) e in suo favore di sono mobilitate venticinque associazioni guidate da Legambiente e Libera. Dopo una battaglia di oltre 20 anni diventano penalmente perseguibili i reati di: inquinamento ambientale, disastro ambientale, traffico e abbandono di materiale radioattivo, omessa bonifica, impedimento di controllo;\nil 15 giugno 2016 \u00e8 stata approvata in via definitiva la riforma delle Agenzie Ambientali per avere controlli ambientali trasparenti, efficaci, autorevoli ed uniformi su tutto il territorio nazionale. Come gli ecoreati, anche questa legge \u00e8 nata da un testo unificato a partire da una proposta di legge a prima firma del presidente della Commissione Ambiente della Camera Realacci (AC 68) abbinata a quelle analoghe dei deputati Bratti (Pd- AC 110) e De Rosa (M5S \u2013 AC 1945);\nidem dicasi per la legge n.1 del 7 gennaio 2014, che istituisce la Commissione bicamerale di inchiesta sulle ecomafie ed \u00e8 nata da un testo unificato a partire da una proposta di legge a prima firma dell'On. Realacci e da quelle analoghe degli On. Bratti, Pellegrino e Bianchi;\nil 28 settembre 2017 \u00e8 stata approvata in via definitiva all'unanimit\u00e0 la legge per la valorizzazione dei Piccoli Comuni di cui \u00e8 primo firmatario il Presidente della Commissione Ambiente della Camera Realacci. Il testo di legge \u00e8 nato a partire da una proposta di legge a prima firma Realacci (AC 65), cui durante l'esame a Montecitorio \u00e8 stata abbinata una proposta analoga dell'On. Terzoni (M5S - AC 2284). Pubblicata sulla Gazzetta Ufficiale il 3 novembre 2017, questa legge \u00e8 la n.158/2017. Una normativa che \u00e8 stata sostenuta e apprezzata anche fuori dal Parlamento da una pluralit\u00e0 di soggetti e organizzazioni, a partire dall\u2019Anci, da Legambiente e da Coldiretti, le cui finalit\u00e0 sono state illustrate in un incontro pubblico promosso dal Sindaco di Volpedo (Al) Caldone al quale sono intervenuti il Presidente del Consiglio Gentiloni, il Presidente dell\u2019Anci Decaro e lo stesso Realacci;\nil 19 dicembre 2017 viene approvato con riformulazione in V Commissione alla Camera un emendamento Realacci alla legge di Bilancio che riprende le sue proposte di legge in materia (AC 4646 e AC 106) e grazie al quale l\u2019Italia per prima al mondo elimina i cotton-fioc in plastica non biodegradabile e le microplastiche dai cosmetici. Una vittoria contro il marine-litter che danneggia mari e oceani del pianeta. L\u2019obbligo di produrre e vendere bastoncini per la pulizia delle orecchie in materiale biodegradabile e compostabile scatta dal 2019, mentre il divieto di mettere in commercio cosmetici contenenti microplastiche entra in vigore dal 2020. Misure ispirate alle iniziative delle associazioni Legambiente e MareVivo e che rappresentano uno stimolo per le nostre imprese ad essere pi\u00f9 innovative e competitive sul terreno della sostenibilit\u00e0 e della qualit\u00e0;\nla legge sulla cosmesi sostenibile viene varata all'unanimit\u00e0 dalla Camera il 25 ottobre 2016 ed \u00e8 da allora all'esame del Senato, ne \u00e8 primo firmatario il Presidente della VIII Commissione Ambiente di Montecitorio Realacci. Una normativa per arrivare a calcolare l\u2019impatto dei cosmetici sull\u2019ambiente, stimolare una cosmesi pi\u00f9 green e dare ai cittadini una certificazione ecologica trasparente e garantita dalle istituzioni pubbliche. Il testo \u00e8 nato a partire da una proposta di legge a prima firma Realacci, AC 106, e da quella analoga dell'On. Abrignani (AC 2812). Il provvedimento, assorbendo una seconda proposta di legge a prima firma Realacci in materia, introduce il divieto di usare le microplastiche nei cosmetici, a tutto vantaggio di salute e mare. Un risultato frutto anche della campagna \u2018Mare mostro\u2019 di Marevivo e delle iniziative di Legambiente e di altre associazioni ambientaliste, che chiedono l'approvazione definitiva di questa legge da parte del Senato entro la Legislatura.\nDi seguito alcune delle proposte di Legge promosse da Realacci come primo firmatario nella XVII legislatura:\nCon ordini del giorno in Aula, risoluzioni in commissione, interrogazioni ed emendamenti Realacci si \u00e8 impegnato per la stabilizzazione dell'ecobonus - il credito di imposta per gli interventi di riqualificazione energetica degli edifici. Con il passaggio alla Camera della Legge di Stabilit\u00e0 2016 l'ecobonus viene confermato ed esteso anche ai condomini.\nIl 14 gennaio 2016 viene approvata in via definitiva la legge delega su riforma degli appalti e concessioni. Un provvedimento importante e articolato, che apre in Italia una nuova stagione di trasparenza, efficienza, tempi e regole certi nei lavori pubblici, il cui esame in sede referente prima di approdare in Aula alla Camera \u00e8 stato assegnato alla VIII Commissione Ambiente. Fra le novit\u00e0 pi\u00f9 qualificanti introdotte nel passaggio a Montecitorio alla delega appalti: il superamento della legge Obiettivo, che ha favorito la creazione di zone opache nell'esecuzione dei lavori pubblici; la cancellazione della pratica del massimo ribasso e delle varianti in corso d'opera; l'introduzione del \u2018d\u00e9bat public\u2019 che prevede nuove forme di partecipazione prima di avviare grandi progetti.\nNelle classifiche di fine XVII Legislatura di Openpolis per indice di produttivit\u00e0 dei parlamentari, Realacci \u00e8 quinto su 630 deputati. Un risultato raggiunto soprattutto grazie alle leggi a sua prima firma approvate: 4 sulle 92 di iniziativa parlamentare, ossia Ecoreati, valorizzazione dei Piccoli Comuni, Riforma delle Agenzie Ambientali, Commissione d\u2019inchiesta sui rifiuti.\nIl 5 e 6 dicembre 2015 e il 13 novembre 2016 rappresenta la Camera dei Deputati rispettivamente alla sessione interparlamentare della Cop21 di Parigi e alla sessione interparlamentare della Cop22 di Marrakech. Per entrambe le Conferenze segue con la delegazione parlamentare le fasi finali dei negoziati."}
{"id": "370717", "revid": "2184720", "url": "https://it.wikipedia.org/wiki?curid=370717", "title": "Parco del Santuario di Rossano", "text": "Il parco del Santuario di Rossano \u00e8 un sito archeologico situato nel comune di Vaglio Basilicata, in localit\u00e0 Rossano di Vaglio. Vi si trovano i resti di un'area sacra che costituiva il santuario federale dei Lucani nel IV secolo a.C., sorto in un'area coperta di fitti boschi e in prossimit\u00e0 di una sorgente, alla congiunzione di diversi tratturi.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Basilicata, nel dicembre 2019 divenuto Direzione regionale Musei.\nDescrizione.\nIl santuario era dedicato a Mefite, dea osca alla quale veniva attribuito un potere taumaturgico legato alle acque. Al culto della dea era affiancato anche quello del dio Mamerte, testimoniato dalle iscrizioni.\nNella parte centrale si trova una zona lastricata, dalla quale si accede per mezzo di una scalinata fiancheggiata da due fontane ad una terrazza superiore con l'altare, di fronte al basamento per la statua della divinit\u00e0.\nVi sono stati rinvenuti oggetti depositati come ex voto, (armi miniaturistiche e lamine a sbalzo in bronzo, statue in bronzo e in marmo e statuette in terracotta). Gioielli in oro e argento decoravano la statua della dea.\nNel corso del II secolo a.C., mentre altri luoghi di culto locali venivano abbandonati, il santuario assume forme monumentali. Alcune iscrizioni in latino testimoniano l'esistenza di cariche di tipo romano (senato, questori e censori) per la gestione del santuario. La continuazione del culto, strettamente legato al suo significato politico, anche dopo la conquista romana, si inserisce nel fenomeno di romanizzazione delle terre conquistate."}
{"id": "370719", "revid": "124787748", "url": "https://it.wikipedia.org/wiki?curid=370719", "title": "Alessandro C\u00e8", "text": "Biografia.\nLaureato in medicina presso l'universit\u00e0 di Brescia, ha esercitato la professione di medico chirurgo e in giovent\u00f9 \u00e8 stato un elettore del Partito Socialista Italiano.\nAttivit\u00e0 politica.\nHa aderito successivamente alla Lega Nord di Umberto Bossi, con la quale \u00e8 stato eletto deputato nel 1996 e nel 2001. Ha ricoperto il ruolo di vicecapogruppo della Lega Nord alla Camera nel 1996.\nNella XIV legislatura \u00e8 eletto deputato nel collegio uninominale 31 Lumezzane della circoscrizione Lombardia 2, divenendo poi capogruppo leghista alla Camera.\nDal 2001 al 2005 \u00e8 stato membro di numerose commissioni parlamentari: I commissione (affari costituzionali); VI commissione (finanze); XII commissione (affari sociali) e la XIII commissione (agricoltura).\nNell'aprile 2005 \u00e8 eletto consigliere regionale della Lombardia, ed entra nella giunta regionale di Roberto Formigoni come Assessore alla Sanit\u00e0 nella III Giunta Formigoni dopo che il suo nome era dato anche come prossimo Vicepresidente della Regione Lombardia dopo l'ottimo risultato elettorale della Lega Nord incarico poi affidata all'unica donna della Giunta l'Assessore regionale all'Agricoltura Viviana Beccalossi di Alleanza Nazionale. Dimessosi da deputato il 14 settembre successivo, lascer\u00e0 anche la carica di assessore e la Lega il 17 marzo 2007, sostituito dal cardiochirurgo leghista Luciano Bresciani, dopo lunghe trattative in regione sulla privatizzazione del servizio di 118 e agitazioni politiche varie. Dal canto suo C\u00e8 sosterr\u00e0 che la Lega \u00ab\u00e8 diventato un partito di Palazzo, autoreferenziale, che fa solo gli interessi dei poteri forti\u00bb.\nIn consiglio regionale ha aderito in seguito al gruppo misto fondando la componente \"Cristiani e Federalisti\".\nNel 2009 ha poi sostenuto l'Italia dei Valori diventandone poi membro.\nDopo alcuni anni di riflessione, \u00e8 ritornato di recente in politica con Lombardi Verso Nord, gruppo federato al movimento Verso Nord, fondato tra gli altri da Massimo Cacciari e Maurizio Fistarol..\nElezioni regionali lombarde 2013.\nNon essendo riuscito a presentare una propria lista, Alessandro C\u00e8 e il suo movimento, Lombardi Verso Nord, alle elezioni regionali in Lombardia del 2013 hanno appoggiato esternamente la coalizione di centro-sinistra che sosteneva la candidatura alla presidenza dell'avvocato penalista Umberto Ambrosoli.\nControversie.\nNel 2004 diede del fascista a Publio Fiori (AN), nonostante fosse un suo alleato e in quel momento presidente di turno dell'Aula."}
{"id": "370720", "revid": "767487", "url": "https://it.wikipedia.org/wiki?curid=370720", "title": "Moscato d'Amburgo", "text": "Il Moscato d'Amburgo \u00e8 un vitigno a bacca nera, adatto sia per la vinificazione che come uva da tavola.\nResistente alla peronospora in misura superiore alle altre specie (Italia, Malvasia, ecc.) ha grande vigoria e presenta grappoli di color nero opaco dal chicco medio piccolo.\nI suoi tralci si spezzano nettamente al nodo quasi come se fossero predisposti e sono di un bel colore marrone rossiccio.\nIl vino che ne viene tratto \u00e8 ricco di tannini, senza retrogusto amaro, dal colore rosso rubino carico."}
{"id": "370726", "revid": "396099", "url": "https://it.wikipedia.org/wiki?curid=370726", "title": "Bentonite", "text": "La bentonite \u00e8 un fillosilicato, (formula_1), un minerale argilloso composto per lo pi\u00f9 da montmorillonite, calcio o sodio. Si trova in terreni vulcanici come prodotto di decomposizione della cenere vulcanica. I principali depositi sono situati nel Nord America, in particolare nel Montana, vicino a Fort Benton, localit\u00e0 da cui deriva il nome di tale sostanza. Sull'isola di Ponza \u00e8 possibile visitare una ex miniera di bentonite.\nTipologie.\nEsistono due tipologie di bentonite:\nEstrazione.\nLa bentonite viene normalmente estratta da cave, in cui \u00e8 economicamente conveniente l'estrazione fino a 15\u00a0m superficiali. Il minerale estratto ha contenuto d'acqua dell'ordine del 30%, che viene portato al 15% tramite essiccazione all'aria o in essiccatori, previa macinatura ed eventuale addizione di carbonato di sodio (per la conversione della bentonite calcica in bentonite sodica). La ganga associata ai minerali viene rimossa tramite acidi o composti organici (producendo argille organiche), a seconda delle finalit\u00e0 di applicazione.\nCave di bentonite sono presenti in molte localit\u00e0, tra cui gli Stati Uniti d'America, i cui depositi in Wyoming costituiscono il 70% deil'approvvigionamento mondiale noto, la Grecia, il Giappone e l'Italia.\nCaratteristiche.\nLe principali caratteristiche della bentonite sono:\nApplicazioni.\nMedicina e farmaceutica.\nIn medicina veterinaria questo minerale pu\u00f2 essere utilizzato nei cavalli che presentano casi di diarrea profusa. Essa favorisce la normalizzazione della funzione intestinale e la stabilizzazione del bilancio idro-elettrolitico, inoltre svolge una spiccata attivit\u00e0 adsorbente anche nei confronti di micotossine e sostanze organiche.\nLa bentonite \u00e8 in grado di legarsi alle mucine della parete intestinale stabilizzando il normale muco fisiologico che si trova sulla parete dell'intestino e durante i casi di enterite protegge la muscosa dagli agenti infiammatori ed impedisce il passaggio in circolo di tossine, virus, batteri, enzimi necrosanti e antigeni. Quando le scariche diarroiche sono numerose e comportano un'importante perdita di acqua e sali minerali, la somministrazione tempestiva di Bentonite \u00e8 in grado non solo di ridurre le scariche diarroiche, ma anche di preservare la capacit\u00e0 si assorbimento dell'intestino e di migliorare l'assimilazione di fluidi ed elettroliti stabilizzando anche il loro bilancio all'interno dell'organismo. Normalizza quindi la funzionalit\u00e0 intestinale.\nNell'alimentazione viene utilizzata in associazione allo psillio per asportare residui e placche di muco e feci presenti da anni nell'intestino.\nIn campo farmaceutico viene utilizzata come colloide idrofilo. Viene impiegata come stabilizzante di sospensioni e di emulsioni olio in acqua, oppure come eccipiente per pomate.\nIngegneria civile ed edile.\nTrova applicazione nella depurazione delle acque, tra cui la rimozione di fosforo. Viene impiegato come sigillante in bacini artificiali e discariche.\nIn edilizia la bentonite viene usata come impermeabilizzante per opere entro terra, per il contenimento delle pareti di scavi in sezione ristretta, come contenimento delle pareti dello scavo in opere di palificazione.\nIn ambito cantieristico, \u00e8 sovente utilizzata come additivo liquido per gli scavi di gallerie e microtunnel sotterranei per il contenimento di gasdotti ed oleodotti.\nIndustria alimentare.\nViene usata come chiarificante per la produzione di vino, aceto, succhi di frutta, birra e oli. In passato le bentoniti calciche sono state utilizzate per chiarificare, decolorare o sbiancare oli animali e vegetali, infatti, gli oli vegetali contengono impurit\u00e0 (clorofille, xantofille) che possono dare luogo a prodotti di ossidazione e quindi ridurre il tempo di conservazione.\nAltre applicazioni.\nViene utilizzata nei fanghi di perforazione dall'industria petrolifera.\n\u00c8 usata come legante fondamentale per le terre di fonderia.\nViene utilizzata per le lettiere dei gatti per il suo alto potere assorbente e la rapida eliminazione dei cattivi odori. Inoltre agglomera e quindi \u00e8 facile asportarla. Pu\u00f2 essere utilizzata nel compost organico."}
{"id": "370727", "revid": "767487", "url": "https://it.wikipedia.org/wiki?curid=370727", "title": "Modulazione (musica)", "text": "Nella teoria musicale, una modulazione \u00e8 un cambio di tonalit\u00e0 all'interno di un brano. Pu\u00f2 essere di due generi:\nModulazione ai toni vicini.\nI toni vicini sono la relativa minore (o maggiore) e i toni sul IV e il V grado con le relative minori (maggiori). \nPer modulare e giungere quindi in queste nuove tonalit\u00e0, si possono adottare varie tecniche:\nModulazione ai toni lontani.\nPer toni lontani intendiamo le tonalit\u00e0 che presentano pi\u00f9 di un'alterazione differenziale in pi\u00f9 o in meno. Ci riferiamo quindi alle tonalit\u00e0 distanti almeno due quinte (ascendenti o discendenti) dal tono di partenza.\nI criteri per modulare sono tanti. Ne indichiamo solo alcuni al solo fine di ottenere un unico e completo quadro delle modulazioni.\nIn entrambi i casi si va direttamente sul IV grado in 2-4-6 (terzo rivolto dell'accordo di settima), ovvero IV che scende al III della nuova tonalit\u00e0.\nSi pu\u00f2 anche partire da una tonalit\u00e0 minore. In tal caso per\u00f2 \u00e8 necessario innalzare la 3\u00aa dell'accordo di tonica minore cos\u00ec da evitare possibili errori. \nOltre all'accordo sul I anche quello sul V si presta a questo tipo di modulazione. L'accordo che muove per moto contrario diatonico-cromatico non deve mai trovarsi in terza posizione (o posizione di quinta) perch\u00e9 in tal caso gli errori non possono evitarsi. Scegliere qualsiasi altra posizione."}
{"id": "370728", "revid": "22356", "url": "https://it.wikipedia.org/wiki?curid=370728", "title": "Diplodocoidi", "text": ""}
{"id": "370729", "revid": "37401", "url": "https://it.wikipedia.org/wiki?curid=370729", "title": "Christian Coulson", "text": "Biografia.\nDopo aver frequentato la Westminster School a Londra con una borsa di studio accademica, Coulson continu\u00f2 gli studi alla Cambridge University, dove ricevette la sua laurea dal Clare College in Inghilterra nel 2000. A scuola a Cambridge, Coulson interpret\u00f2 il maestro di cerimonie in \"Cabaret\", Arturo Ui in \"The Resistable Rise of Arturo Ui\" e Claire in \"The Maids\". Continu\u00f2 a recitare sulla scena nella produzione di \"Romeo e Giulietta\" e \"Journey's End\" guadagnandosi recensioni eccellenti.\nOltre a recitare sullo schermo in televisione e nei film, fu un membro dell'UK's National Youth Music Theatre dal 1990 al 1997.\nChristian Coulson sta girando il Regno Unito con l'Almeida Theatre per la messa in scena di \"Festen\", interpretando il personaggio di Christian Klingenfeldt.\nCollegamenti esterni.\nInterviste"}
{"id": "370732", "revid": "92723", "url": "https://it.wikipedia.org/wiki?curid=370732", "title": "Ferrari F2005", "text": "La Ferrari F2005 \u00e8 la cinquantunesima monoposto utilizzata dalla Scuderia Ferrari per disputare il Campionato mondiale di Formula 1 2005. Il progetto \u00e8 contraddistinto dalla sigla interna 656.\nSviluppo.\nLa vettura \u00e8 stata disegnata da Aldo Costa sostituendo, dopo i primi due appuntamenti stagionali, la F2004 dell'anno precedente e rappresenta l'interpretazione pi\u00f9 esaustiva del regolamento tecnico in vigore nel 2005.\nAerodinamica.\nLa F2005 presenta un telaio pi\u00f9 leggero e pi\u00f9 resistente, dovuto alla necessit\u00e0 di rinforzare i pannelli laterali per resistere alle nuove prove d'impatto, pi\u00f9 severe rispetto al passato. Le modifiche hanno anche interessato le pance e la zona dei deflettori. Le fiancate sono state adattate alla nuova sistemazione dell'impianto di raffreddamento mentre il cofano motore \u00e8 stato ridisegnato, cos\u00ec come le appendici aerodinamiche sulle pance. Particolarmente caratteristico \u00e8 l'alettone anteriore, che presenta un ulteriore piccolo profilo per supplire alla riduzione del carico aerodinamico imposto dal nuovo regolamento. La disposizione degli scarichi \u00e8 stata modificata rispetto alla vettura precedente, in quanto sono stati eliminati i profili aerodinamici che ne accompagnavano la parte terminale, ora inglobata quasi integralmente nella carrozzeria. La sospensione posteriore \u00e8 stata rivista, sia per migliorare il comportamento dinamico della vettura ottenendo di conseguenza la migliore efficienza possibile dagli pneumatici Bridgestone, sia per ottimizzare il rendimento aerodinamico del posteriore. Anche il fondo della vettura \u00e8 stato sostanzialmente ridisegnato per adattarsi alle nuove dimensioni del cambio e per essere conforme alle nuove regole. In fase di progettazione anche l'impianto frenante e l'elettronica hanno subito notevoli cambiamenti rispetto alla F2004.\nMotore.\nIl motore 055 deriva, per buona parte, dall'ultima versione dello 053 montato dalla F2004: si tratta di un motore portante e montato longitudinalmente, le cui principali modifiche riguardano la posizione degli attacchi al telaio oltre che al cambio. Pur mantenendo la trasmissione collocata longitudinalmente, tutta la struttura del retrotreno \u00e8 stata cambiata per cercare di sfruttare al meglio le dimensioni del nuovo cambio in carbonio (sette rapporti pi\u00f9 retromarcia), ulteriormente ridotte rispetto al suo predecessore essendo realizzato in titanio e fibra di carbonio. Visto che il nuovo regolamento sportivo in vigore impone l'utilizzo dello stesso propulsore per due Gran Premi consecutivi, l'obiettivo dei progettisti \u00e8 stato quello di realizzare un motore in grado di mantenere un adeguato livello di prestazione, raddoppiando la percorrenza a disposizione. La Shell ha inoltre fornito alla scuderia italiana delle benzine e dei lubrificanti appositamente preparati per tale scopo. La F2005 rappresenta inoltre l'ultima evoluzione delle monoposto Ferrari di Formula 1 equipaggiate con motore V10.\nCarriera agonistica.\nLa stagione.\nLa prima gara disputata \u00e8 quella del 3 aprile 2005, in occasione del Gran Premio del Bahrain, sostituendo la F2004M che corse nei primi 2 appuntamenti del mondiale.\nInizialmente a corto di affidabilit\u00e0, la vettura si \u00e8 rivelata notevolmente meno competitiva della F2004, anche a causa della modifica al regolamento sportivo che viet\u00f2 i cambi gomme al pit stop, che comport\u00f2 una perdita prestazionale notevole della Bridgestone (che equipaggiava Ferrari) contro le altre vetture rivali equipaggiate dai pi\u00f9 adattabili Michelin.\nLa F2005 ottenne una sola vittoria nel 2005 totalizzando 100 punti nel Campionato Costruttori cos\u00ec ripartiti: 62 conquistati da Michael Schumacher e 38 da Rubens Barrichello.\nEra dalla stagione 1995 che la Ferrari non chiudeva un Campionato mondiale di Formula 1 con un solo successo stagionale: la vittoria per mano di Schumacher, tra l'altro, giunse nel controverso Gran Premio degli Stati Uniti, caratterizzato dal ritiro delle squadre gommate Michelin, tra le quali spiccavano le competitive Renault, McLaren e Toyota, a seguito di un incidente occorso nella sessione di prove del venerd\u00ec a Ralf Schumacher."}
{"id": "370737", "revid": "287204", "url": "https://it.wikipedia.org/wiki?curid=370737", "title": "Birra Rosian", "text": "La Birra Rosian \u00e8 stata la birra prodotta dalla Fabbrica di Birra Rosian, fondata nel 1852 da Luigi Rosian, nel comune di Faido, nel Cantone Ticino.\nFu la prima fabbrica della bevanda tra Airolo e il Nord Italia.\nDivenne molto conosciuta per la qualit\u00e0 della birra prodotta, la quale vinse molti premi.\nLa birreria si occupava pure della produzione del ghiaccio e dello spirito di birra.\nA causa della forte concorrenza l'azienda venne venduta alla Birra Bellinzona nel 1972.\nStoria.\nLa fabbrica venne fondata da Luigi Rosian, un uomo di origine bavarese giunto a Faido alcuni anni prima. La birra a quei tempi era ancora pressoch\u00e9 sconosciuta. Inizialmente la produzione era molto limitata, quanto bastava per dissetare gli abitanti della zona e per far conoscere la nuova bevanda. Il successo arriv\u00f2 presto e la fabbrica si ingrand\u00ec. Si cominci\u00f2 a vendere la Birra Rosian in tutto il Ticino.\nDopo la morte del fondatore prese in mano l'azienda il figlio Emilio Rosian, gi\u00e0 birraio esperto grazie alle scuole specializzate frequentate nella Baviera.\nMolte furono le innovazioni portate dal nuovo dirigente: la costruzione di acquedotti per la fabbrica, la creazione di una centrale idroelettrica privata, l'impianto per la produzione e la conservazione del ghiaccio, e altro ancora.\nIn quel periodo la birreria raggiunse i massimi storici, grazie anche ai lavori per la costruzione della Galleria ferroviaria del San Gottardo. Elevata fu la quantit\u00e0 di birra richiesta dai numerosi lavoratori.\nNel 1918 ci fu una crisi per la fabbrica, dovuta alla Prima guerra mondiale. L'impossibilit\u00e0 di procurarsi le materie prime necessarie hanno portato l'azienda sull'orlo del fallimento, ma grazie alle fatiche del successore Luigi Rosian Jr. la fabbrica rimase in vita.\nNegli anni seguenti furono rinnovati molti impianti di produzione, si festeggi\u00f2 il centesimo anniversario e la produzione continu\u00f2 senza troppi problemi.\nNegli ultimi dieci anni di vita la birreria di Faido produsse birra in quantit\u00e0 sempre minori di anno in anno, a causa della forte concorrenza creatasi dopo la liberalizzazione del mercato della birra.\nNel 1972 la birreria Rosian cess\u00f2 la propria attivit\u00e0 e venne acquistata dalla Birra Bellinzona, a sua volta assorbita dall'attuale Eichhof."}
{"id": "370740", "revid": "125056937", "url": "https://it.wikipedia.org/wiki?curid=370740", "title": "Brendan Gleeson", "text": "Noto caratterista cinematografico, ha interpretato spesso il ruolo del mentore o della figura burbera e autoritaria. Ha recitato in pi\u00f9 di settanta film a partire dagli anni novanta, tra cui \"28 giorni dopo\", \"A.I. - Intelligenza artificiale\", \"Braveheart - Cuore impavido\", \"Le crociate - Kingdom of Heaven\", \"Gangs of New York\", \"Michael Collins\", \"\", \"Troy\" e \"The Village\", interpretando anche \"Malocchio\" Moody nei film della serie di \"Harry Potter\". \nConosciuto principalmente per i suoi ruoli di supporto, ha anche recitato da protagonista in film come \"Calvario\", \"In Bruges - La coscienza dell'assassino\" e \"The General\", ottenendo tre candidature ai Golden Globe e una ai premi BAFTA. \u00c8 il padre degli attori Domhnall e Brian Gleeson.\nBiografia.\nBrendan Gleeson nasce il 29 marzo 1955 a Dublino, da Pat e Frank Gleeson. Ha le sue prime esperienze recitative al liceo, dove \u00e8 a capo del gruppo di teatro della scuola. Terminato il percorso scolastico, studia per diventare attore. Successivamente, rispolverata la passione giovanile per la letteratura, lavora per dieci anni come insegnante di lingua e letteratura inglese e irlandese al Catholic Belcamp College di Dublino (chiuso nel 2004). Contemporaneamente alla sua carriera didattica, lavora in produzioni teatrali e televisive locali. Nel 1989, all'et\u00e0 di trentaquattro anni, abbandona il suo lavoro di insegnante per dedicarsi esclusivamente alla sua carriera di attore.\nIn un'intervista del 2014 all'emittente National Public Radio, Gleeson ha raccontato di essere stato molestato da un membro dei Fratelli cristiani d'Irlanda durante l'infanzia: \u00abmi ricordo di questo Fratello cristiano che una volta allung\u00f2 la mano su di me. Non fu particolarmente traumatico e non dur\u00f2 molto, fu solo una di quelle situazioni in cui avviene qualcosa di bizzarro. Andavo alle elementari in quel periodo, ma, francamente, non ne fui affatto traumatizzato. Quel tizio lavorava anche alle medie, ed un paio di noi raccontarono storie simili. Pensavamo tutti che fosse un po' fuori. Tuttavia non pensai neanche per sogno di dirlo a qualcuno, nemmeno ai miei genitori, non l'avrebbero presa alla leggera e ne sarebbero stati furiosi. Non ho mai pensato di dirglielo\u00bb.\nCarriera.\nGleeson inizia a recitare con la compagnia teatrale di Dublino Passion Machine, apparendo in diversi spettacoli tra cui \"Wasters\" (1985), \"Brownbread\" (1987) e \"Home\" (1988). Per Passion Machine scrive anche \"The Birdtable\" (1987) e \"Breaking Up\" (1988), che dirige, e \"Babies and Bathwater\" (1994), in cui recita. Appare inoltre nella pi\u00e8ce di Patrick S\u00fcskind \"The Double Bass\" ed in quella di John B. Keane \"The Year of the Hiker\".\nAll'et\u00e0 di trentaquattro anni, Gleeson comincia la sua carriera cinematografica, e un paio di anni dopo ottiene il suo primo ruolo da protagonista interpretando il rivoluzionario irlandese Michael Collins nel film per la televisione \"The Treaty\", trasmesso nel 1991 su RT\u00c9 One. Negli anni seguenti si fa conoscere interpretando ruoli secondari incisivi in film di produzione irlandese o britannica come \"Braveheart - Cuore impavido\", \"I dilettanti\" e \"Michael Collins\", in cui stavolta interpreta un aiutante del Collins di Liam Neeson. Nel 1998 ottiene un pi\u00f9 ampio riconoscimento e il plauso della critica grazie alla sua interpretazione del gangster irlandese Martin Cahill nel film \"The General\" di John Boorman. L'anno seguente \u00e8 un sadico sceriffo del Maine nell'horror \"Lake Placid\", il suo primo ruolo con un accento straniero, mentre nel 2000 interpreta un antagonista in \"\".\nNegli anni seguenti consolida la sua fama da attore caratterista recitando in produzione internazionali di spicco come il film di fantascienza di Steven Spielberg \"A.I. - Intelligenza artificiale\", i drammi storici \"Gangs of New York\" di Martin Scorsese, in cui interpreta una sorta di mentore per il personaggio di Leonardo DiCaprio, e \"Ritorno a Cold Mountain\", il film di zombie \"28 giorni dopo\", l'epico \"Troy\" nel ruolo dell'Acheo Menelao e l'horror \"The Village\" di M. Night Shyamalan. Nel maggio del 2004, Gleeson entra a far parte del cast del quarto film della saga cinematografica di \"Harry Potter\", \"Harry Potter e il calice di fuoco\", nel ruolo del professore di Hogwarts Alastor \"Malocchio\" Moody. L'attore ha accettato la parte principalmente per via dei figli, grandi fan della saga letteraria. Nel 2005, Gleeson appare anche come antagonista del colossal storico \"Le crociate - Kingdom of Heaven\" di Ridley Scott e come protagonista del cortometraggio di Martin McDonagh \"Six Shooter\", vincitore di un Oscar.\nNel 2008, l'attore riprende il ruolo di Moody in \"Harry Potter e l'Ordine della Fenice\" e torna a collaborare con McDonagh nella commedia nera \"In Bruges - La coscienza dell'assassino\", in cui interpreta il mentore dell'assassino interpretato da Colin Farrell: la sua interpretazione gli fa ottenere diversi riconoscimenti, tra cui la sua prima nomination ai Golden Globe e ai BAFTA, ottenendo anche il plauso della critica, tra cui spicca Roger Ebert. L'anno seguente, Gleeson interpreta il primo ministro inglese Winston Churchill nel film per la televisione della HBO \"Into the Storm - La guerra di Churchill\", lodato per la sua accuratezza storica. La sua interpretazione gli vale un Emmy e una candidatura ai Golden Globe come miglior attore in una mini-serie o film per la televisione. Lo stesso anno, Gleeson doppia il film d'animazione irlandese \"The Secret of Kells\".\nNegli anni seguenti, interpreta altri ruoli da caratterista in \"Perrier's Bounty\" e \"Green Zone\", mentre ricopre per un'ultima volta il ruolo di Malocchio Moody in \"Harry Potter e i Doni della Morte - Parte 1\". Nel 2011 viene diretto dal fratello di Martin, John Michael McDonagh, in un'altra commedia nera, \"Un poliziotto da happy hour\", in cui Gleeson interpreta un poliziotto irlandese dai metodi poco ortodossi, affiancato da un agente dell'FBI interpretato da Don Cheadle. Per la sua interpretazione Gleeson riceve una terza candidatura ai Golden Globe, nella categoria miglior attore in un film commedia o musicale. Nei due anni seguenti appare anche in \"Albert Nobbs\", \"The Raven\", \"Safe House - Nessuno \u00e8 al sicuro\" e \"La regola del silenzio - The Company You Keep\". Nel 2014, il remake del francese \"La grande seduzione\" in cui recita al fianco di Taylor Kitsch viene stroncato dalla critica, ma l'interpretazione di Gleeson viene comunque apprezzata, mentre appare nel ruolo di un generale che ostacola Tom Cruise nel fantascientifico \"Edge of Tomorrow - Senza domani\", ed \u00e8 anche la voce di uno dei personaggi di \"La canzone del mare\".\nLo stesso anno torna a collaborare con John Michael McDonagh in \"Calvario\", interpretando James Lavelle, un prete irlandese invecchiato e pieno di dubbi che viene minacciato da un uomo, abusato in giovent\u00f9 da un altro prete. Sia la performance di Gleeson, definita da alcuni la migliore della sua carriera, che il film vengono acclamati dalla critica. Dopo una serie di ruoli secondari in \"Suffragette\", \"Heart of the Sea - Le origini di Moby Dick\" e \"Lettere da Berlino\", tutti accolti abbastanza tiepidamente dalla critica, Gleeson torna protagonista, a fianco di Michael Fassbender in \"Codice criminale\" (2016). Lo stesso anno interpreta nuovamente il padre del personaggio di Fassbender nel blockbuster \"Assassin's Creed\", stroncato dalla critica. Dal 2017, \u00e8 protagonista della serie televisiva \"Mr. Mercedes\", tratta dai romanzi di Stephen King. Dopo aver interpretato un cuoco burbero in \"Paddington 2\" ed essere apparso in un episodio del western \"La ballata di Buster Scruggs\" dei fratelli Coen, nel 2018 Gleeson recita coi figli Domhnall e Brian nel cortometraggio \"Psychic\", in cui fa anche il suo debutto alla regia per la sceneggiatura di suo figlio Rory.\nVita privata.\n\u00c8 sposato dal 1982 con Mary Weldon, da cui ha avuto quattro figli tra cui gli attori Domhnall e Brian, Fergus e lo scrittore Rory. Gleeson parla fluentemente la lingua irlandese ed \u00e8 promotore della conservazione e diffusione della cultura e del folclore irlandese. Tifoso dell'Aston Villa, suona il violino ed il mandolino, e ha dato prova di tale abilit\u00e0 in vari film in cui ha recitato, come \"Ritorno a Cold Mountain\", \"Michael Collins\" e \"The Grand Seduction\".\nDoppiatori italiani.\nNelle versioni in italiano dei suoi film, Brendan Gleeson \u00e8 stato doppiato da:\nDa doppiatore \u00e8 sostituito da:"}
{"id": "370741", "revid": "2103", "url": "https://it.wikipedia.org/wiki?curid=370741", "title": "Bipensiero", "text": ""}
{"id": "370743", "revid": "1543377", "url": "https://it.wikipedia.org/wiki?curid=370743", "title": "Stephanie McMahon", "text": "Carriera.\nNel 1998 sotto consiglio del \"booker\" Vince Russo, McMahon debutt\u00f2 come la dolce figlia di Vince McMahon in una \"storyline\" che vedeva coinvolti McMahon e The Undertaker. The Undertaker rap\u00ec McMahon a , tentando di sposarla in un matrimonio nero, che venne interrotto da Stone Cold Steve Austin. McMahon inizi\u00f2 poi una relazione con Test (\"kayfabe\"), il quale port\u00f2 a una rivalit\u00e0 tra Test e il fratello di McMahon, Shane McMahon. Dopo che Test aveva sconfitto Shane a SummerSlam in un \"Love Her Or Leave Her match\", McMahon e Test iniziarono a lottare in coppia sconfiggendo Jeff Jarrett e Debra il 20 settembre a \"Raw Is War\". I due si fidanzarono e nel corso della loro cerimonia, Triple H mostr\u00f2 un video in cui rivel\u00f2 di aver drogato McMahon e averla sposata a Las Vegas. Inizialmente McMahon sembr\u00f2 detestare Triple H, ma ad Armageddon in seguito alla sua vittoria contro Vince McMahon, Triple H si alle\u00f2 con McMahon. La sera successiva a \"Raw\", McMahon ebbe un confronto con Vince e afferm\u00f2 che il matrimonio era stato pianificato in precedenza.\nDiventata \"heel\" alla fine del 1999, McMahon e Triple H divennero i proprietari della WWF in un periodo conosciuto con il nome di \"McMahon-Helmsley Era\". Mentre Triple H era il detentore del WWF Championship, McMahon vinse il suo primo Women's Championship sconfiggendo Jacqueline con l'aiuto di Tori e della D-Generation X il 28 marzo a \"SmackDown!\". Dopo aver difeso con successo il Women's Championship contro Lita in due occasioni a \"SmackDown!\", McMahon si riconcili\u00f2 con suo padre e suo fratello a WrestleMania 2000 quando aiutarono Triple H a difendere il titolo contro The Rock, lasciando Linda McMahon come unica beniamina del pubblico della famiglia McMahon.\nDopo aver perso il Women's Championship contro Lita nella puntata di \"Raw Is War\" del 21 agosto, McMahon fece parte di un triangolo amoroso con Triple H e Kurt Angle, che port\u00f2 a un match tra Triple H e Angle a Unforgiven dove Triple H vinse dopo un colpo basso di McMahon ai danni di Angle. In seguito, McMahon divenne la manager di Angle e fu al suo angolo quando sconfisse The Rock per conquistare il WWF Championship a No Mercy. L'alleanza, tuttavia, dur\u00f2 poco poich\u00e9 dopo che The Rock aveva colpito McMahon con la \"Rock Bottom\", Triple H attacc\u00f2 Angle per averlo tenuto responsabile a ci\u00f2 che era successo a McMahon.\nI litigi tra i McMahon port\u00f2 Linda McMahon in uno stato di coma dopo aver ricevuto una richiesta di divorzio da Vince McMahon, che a sua volta cominci\u00f2 una relazione con Trish Stratus. McMahon inizi\u00f2 una breve rivalit\u00e0 con Stratus che sconfisse il 25 febbraio a No Way Out. Nelle settimane successive, Vince afferm\u00f2 di preferire McMahon a Stratus permettendo a McMahon di bullizzare e abusa verbalmente di Stratus. A WrestleMania X-Seven, Shane McMahon sconfisse Vince in uno street fight match. Durante il match, Stratus diede uno schiaffo a Vince che port\u00f2 a una rissa tra lei e McMahon.\nDopo WrestleMania, McMahon rivel\u00f2 di aver acquistato l'Extreme Championship Wrestling e di voler mandare in bancarotta la WWF insieme a suo fratello Shane, proprietario della World Championship Wrestling formando un \"supergruppo\" conosciuto con il nome di Alliance.\nL'Alliance composta da Shane McMahon, Kurt Angle, Booker T, Rob Van Dam e Stone Cold Steve Austin fu sconfitta dal Team WWF composto da The Undertaker, The Rock, Kane, Chris Jericho, Big Show alle Survivor Series in un \"Winner Take All\" match e Shane e Stephanie vennero banditi dai programmi televisivi della WWF. McMahon torn\u00f2 nel gennaio 2002 quando Triple H fece il suo ritorno come beniamino del pubblico e tra i due si crearono dei problemi dopo che McMahon incominci\u00f2 ad assumere un comportamento assillante.\nCome parte della storyline, la coppia \"divorzi\u00f2\" dopo che McMahon aveva affermato di essere incinta cos\u00ec da poter rinnovare i voti coniugali con Triple H. Triple H scopr\u00ec in seguito che McMahon stava mentendo e la lasci\u00f2 all'altare durante la cerimonia. Dopo la vittoria di Triple H alla Royal Rumble, McMahon si nomin\u00f2 arbitro speciale del match di No Way Out tra Triple H e Kurt Angle nel quale era in palio l'opportunit\u00e0 titolata per l'Undisputed Championship di Triple H. Nonostante la vittoria di Angle con l'aiuto di McMahon, Triple H lo sconfisse la sera successiva riottenendo l'opportunit\u00e0 titolata. In seguito, McMahon si alle\u00f2 con il suo ex rivale, Chris Jericho. Malgrado le interferenze di McMahon, Jericho perse l'Undisputed Championship contro Triple H il 17 marzo a WrestleMania X8. Nella puntata di \"Raw Is War\" del 25 marzo, McMahon fall\u00ec l'assalto all'Undisputed Championship dopo essere stata schiena da Triple H in un triple threat match che includeva anche Chris Jericho; se fosse stata schienata, McMahon avrebbe dovuto abbandonare la WWF.\nMcMahon torn\u00f2 in WWE (precedentemente WWF, dopo una causa persa con il World Wildlife Fund) il 18 luglio come general manager di \"SmackDown!\". Al contrario del suo personaggio \"heel\" dell'era McMahon-Helmsley, divenne face iniziando a favorire i beniamini del pubblico e cominci\u00f2 una rivalit\u00e0 con il general manager di \"Raw\" Eric Bischoff che si concluse nella puntata di \"SmackDown!\" del 31 ottobre in un festa di Halloween quando Bischoff, che indossava la maschera di Vince McMahon, diede un bacio a McMahon. In quel periodo, a McMahon le venne riconosciuto il merito del ritorno dello United States Championship e della creazione del WWE Tag Team Championship. Inoltre, le venne riconosciuto di aver riportato Hulk Hogan a \"SmackDown!\", causando delle tensioni tra lei e suo padre.\nNell'estate del 2003, Vince McMahon inizi\u00f2 a prendersela con Stephanie che gli imped\u00ec di cominciare una relazione con Sable. In un controverso segmento a \"SmackDown!\", McMahon ebbe una rissa con Sable in cui tolse il top a Sable esponendo brevemente il seno di Sable in diretta televisiva. La rivalit\u00e0 si concluse nel primo \"Father\u2013Daughter 'I Quit' match\" a No Mercy, che McMahon perse dopo che Linda McMahon lanci\u00f2 un asciugamano sul ring quando Vince stava soffocando McMahon con un tubo. Il match fu messo in atto per togliere McMahon dai programmi televisivi poich\u00e9 spos\u00f2 Paul \"Triple H\" Levesque quel fine settimana.\nStephanie McMahon torn\u00f2 come heel il 3 ottobre 2005 a \"Raw Homecoming\", dove ebbe un confronto con Stone Cold Steve Austin che la colp\u00ec con una \"Stunner\", e la settimana seguente insieme a suo padre e sua madre licenzi\u00f2 Jim Ross.\nNel 2006 McMahon, visibilmente incinta, torn\u00f2 nella puntata di \"Raw\" del 6 marzo dove ebbe una conversazione con Shawn Michaels affermando di avere dei dolori addominali e ne approffit\u00f2 per mettere una sostanza dentro la bottiglia d'acqua di Michaels che lo port\u00f2 a perdere contro Shane McMahon. Nello stesso anno apparve durante la cerimonia dell'Hall of Fame il 1\u00ba aprile e insieme al resto della famiglia McMahon a WrestleMania 22.\nMcMahon torn\u00f2 il 1\u00ba aprile 2007 a WrestleMania 23 facendo visita al padre prima del \"Battle of the Billionaires\" match. Dopo il ritorno del padre a \"Raw\" che aveva inscenato la morte, McMahon rivel\u00f2 pubblicamente che suo padre aveva un figlio illegittimo. Nella puntata di \"Raw\" del 3 settembre, McMahon insieme al fratello Shane e alla madre Linda ebbe un confronto con Mr. McMahon circa l'identit\u00e0 del figlio che si rivel\u00f2 essere Hornswoggle diventando una face.\nIn seguito all'incidente di Vince avvenuto il 23 giugno a \"Raw\", Shane chiese ai wrestler del roster di restare uniti in un \"momento difficile\". La richiesta di Shane fu ignorata e nelle settimane successive McMahon e Shane chiesero ai wrestler di mostrare solidariet\u00e0. La settimana successiva, Shane annunci\u00f2 Mike Adamle come nuovo general manager.\nDopo le dimissioni di Adamle, McMahon divenne la general manager di \"Raw\" e nelle settimane successive ebbe delle divergenze con Chris Jericho che licenzi\u00f2 per poi riassumerlo. Dopo il ritorno del padre Vince, la famiglia McMahon inizi\u00f2 una rivalit\u00e0 con Randy Orton che aveva colpito lo stesso Vince alla testa con un \"Punt Kick\". Dopo qualche settimana la rivalit\u00e0 continu\u00f2 quando Orton, accompagnato dalla Legacy, colp\u00ec Shane alla testa ed esegu\u00ec un\"'RKO\" su McMahon. La rivalit\u00e0 prosegu\u00ec quando Triple H sconfisse Orton a WrestleMania XXV mantenendo il WWE Championship, per poi perderlo sempre contro Orton a Backlash. Dopo Backlash, McMahon abbandon\u00f2 \"Raw\" prenendosi un periodo di pausa.\n0\nIl 23 luglio 2012 durante \"Raw 1000\", ebbe un confronto con Paul Heyman che poi schiaffeggi\u00f2 per convincerlo ad accettare un match tra Triple H e Brock Lesnar per SummerSlam.\nNella puntata di \"Raw\" del 3 giugno 2013, fece un'apparizione consigliando a Triple H di non lottare quella sera. Nella puntata di \"Raw\" del 17 giugno, ebbe un confronto con la detentrice del Divas Championship AJ Lee. Nella puntata di \"Raw\" dell'8 luglio, licenzi\u00f2 Vickie Guerrero dal ruolo di supervisore quando l'universo WWE \"bocci\u00f2\" l'operato di Guerrero.\nUn mese dopo McMahon divenne heel quando interruppe il discorso di Daniel Bryan supportando le azioni del marito Triple H la sera prima a \"SummerSlam\", affermando che Bryan non sarebbe stato il volto della federazione.&lt;ref name=\"Raw 19/08/13\"&gt;&lt;/ref&gt; Nella stessa sera insieme a Triple H e Vince McMahon celebr\u00f2 Randy Orton che aveva conquistato il WWE Championship nel pay-per-view, la quale venne interrotta dall'interferenza di Bryan che fu successivamente attaccato da Orton e lo Shield. Nel novembre dello stesso anno McMahon firm\u00f2 un contratto con la WWE, confermando il suo ruolo nei programmi televisivi. McMahon e Triple H continuarono a controllare la federazione nel ruolo della \"coppia del potere\" chiamata Authority giustificando che le loro azioni erano per il \"bene dell'azienda\", umiliando e punendo qualsiasi wrestler che si opponeva, soprattutto a Daniel Bryan.\nNel giugno 2014, McMahon minacci\u00f2 di licenziare Brie Bella se Daniel Bryan non avesse reso vacante il WWE World Heavyweight Championship, forzando Bella ad abbandonare la federazione per poi dare uno schiaffo a McMahon. Nella puntata di \"Raw\" del 16 giugno, Roman Reigns mise una sostanza nel caff\u00e8 che Vickie Guerrero diede a McMahon, la quale vomit\u00f2 addosso a Guerrero. La settimana seguente, sconfisse Guerrero in un pudding match per poi essere gettata dalla stessa Guerrero dentro una piscina di fango. In seguito all'abbandono di Brie, McMahon costrinse la sorella di Brie, Nikki a lottare diversi handicap match come punizione. Brie torn\u00f2 il 21 luglio a \"Raw\" tra il pubblico avendo un confronto con McMahon che venne arrestata e accusata per aggressione dopo aver dato uno schiaffo a Brie (\"kayfabe\"). La settimana seguente McMahon garant\u00ec a Brie di farle riavere indietro il suo posto di lavoro e affrontarla in un match a SummerSlam cos\u00ec da far ritirare la causa intentata da Brie. Nella puntata di \"Raw\" del 4 agosto, colp\u00ec Brie e Nikki con un \"Pedigree\" dopo la firma del contratto. A SummerSlam Nikki volt\u00f2 le spalle a Brie permettendo a Stephanie di sconfiggerla nel suo primo match in pay-per-view dopo oltre dieci anni.\nDopo aver avanzato un'offerta a John Cena per unirsi all'Authority che rifiut\u00f2, Triple H annunci\u00f2 un Traditional Survivor Series tag team elimination match tra l'Authority e il team capitanato da Cena, in caso di sconfitta l'Authority sarebbe stata rimossa dal potere. Il 23 novembre alle Survivor Series, l'Authority perse a causa del debutto di Sting che attacc\u00f2 Triple H e Scott Armstrong; la sera successiva a \"Raw\" Triple H e Stephanie affermarono che senza il loro controllo la federazione non avrebbe retto. L'Authority torn\u00f2 al potere per merito di John Cena il 29 dicembre a \"Raw\" celebrando il loro ritorno con lo champagne.\nNella puntata di \"Raw\" del 13 giugno 2015, Stephanie interruppe il Team Bella (Bella Twins e Alicia Fox) introducendo Becky Lynch, Charlotte e la detentrice dell'NXT Women's Championship Sasha Banks dichiarando di essere intenzionata a rivoluzionare la divisione femminile: mentre Becky Lynch e Charlotte si allearono con Paige, Banks si alle\u00f2 con Tamina e Naomi.\nNella puntata di \"Raw\" del 22 febbraio 2016, Mr. McMahon diede a Stephanie il \"Vincent J. McMahon Legacy of Excellence awards\". La cerimonia fu interrotta dal ritorno di Shane McMahon che chiese di avere il controllo di \"Raw\": Vince accett\u00f2 ma solo se Shane avesse affrontato The Undertaker a WrestleMania 32 in un Hell in a Cell match.\nDopo la sconfitta definitiva di Triple H a WrestleMania 32 contro Roman Reigns, perdendo anche il WWE World Heavyweight Championship, Stephanie \u00e8 scomparsa dalle scene per poi tornare con la nuova brand exstension, diventando la co-General Manager del roster di \"Raw\" assieme a Mick Foley. A WrestleMania 34 assieme a Triple H ottiene una sconfitta per mano di Kurt Angle e Ronda Rousey al suo debutto, con una mossa di sottomissione da quest'ultima wrestler.\nVita privata.\nStephanie McMahon \u00e8 la figlia del proprietario della WWE, Vince McMahon, e dell'ex amministratrice delegata della compagnia, Linda Edwards. Ha un fratello, Shane, che ricopre incarichi dirigenziali, ma appare anche on-screen.\nDal 25 ottobre 2003 \u00e8 sposata con il wrestler Paul Levesque, meglio conosciuto come Triple H, dal quale ha avuto tre figlie: Aurora Rose (2006), Murphy Claire (2008) e Vaughn Evelyn (2010)."}
{"id": "370744", "revid": "34392", "url": "https://it.wikipedia.org/wiki?curid=370744", "title": "Aeronautica Italiana", "text": ""}
{"id": "370753", "revid": "120391451", "url": "https://it.wikipedia.org/wiki?curid=370753", "title": "Omosessualit\u00e0 e induismo", "text": "Il rapporto tra omosessualit\u00e0 ed induismo \u00e8 complesso e non privo di contraddizioni. Da una parte, l'omosessualit\u00e0 \u00e8 presente in antichissimi testi religiosi e filosofici vedici, quali il Rig Veda ed in numerose sculture e dipinti.\nDall'altra, a causa dapprima della forte influenza in India della cultura dei dominatori Islamici e poi della cultura dei dominatori britannici puritani, che hanno redatto i principali codici di legge civile e penale, fino al 2009 ufficialmente nel subcontinente indiano l'omosessualit\u00e0 \u00e8 stata un reato: infatti l'articolo 377 del codice penale indiano, redatto nel 1860 dal britannico Lord Thomas Macaulay, sanciva che: \nOmosessualit\u00e0 e brahmanesimo.\nNella tradizione religiosa induista non vi \u00e8 traccia di condanna e biasimo nei confronti dell'omosessualit\u00e0, fino al XIX secolo, durante il quale diventa evidente l'influenza culturale britannica.\nNei trattati sulla sessualit\u00e0 l'argomento \u00e8 illustrato con chiarezza e senza censure. Nel K\u0101ma S\u016btra sono descritti sia il lesbismo che l'omosessualit\u00e0 maschile (in particolare per quel che concerne i rapporti orali), in rispetto della considerazione che \"in tutto ci\u00f2 che concerne l'amore, ognuno deve agire in accordo con i costumi del proprio paese e con le proprie inclinazioni\" (Kama Sutra, cap. IX).\nTipicamente indiani, e ben integrati nella societ\u00e0 sono gli \"Hijras\", trasgender MtF che vengono identificati come un genere sessuale a parte, un terzo genere denominato \"tritiya-prakriti\", che sono devoti al deva \"Ardhanarisvara\".\nIl \"Manusmriti\" e l\"'Arthashastra\" esortano gli uomini a purificarsi dopo aver fatto sesso con un uomo o con una donna, facendo un bagno rituale.\nNella letteratura post-vedica sono presenti numerosi esempi di transgenderismo e di rapporti sessuali ed affettivi tra membri dello stesso sesso: il deva \"Ayyappa\" viene generato da \u015aiva e da Vi\u1e63\u1e47u; il re ed eroe \"Bhagiratha\" viene generato da due donne.\nNel Mah\u0101bh\u0101rata gioca un ruolo non secondario \"Sikhandin\", figlio del re \"Drupada\", che dopo aver pregato a lungo Mahadeva, riceve dal dio un figlio \"che non \u00e8 n\u00e9 uomo n\u00e9 donna\". \nL'ambiguit\u00e0 accompagna Sikhandin per tutta la sua vita, ed il grande eroe Bhisma sar\u00e0 ucciso, nell'VIII capitolo, proprio perch\u00e9 si rifiuta di combattere contro il guerriero nato donna.\nLo stesso Arjuna, celeberrimo eroe del Mahabharatha e co-protagonista della Bhagavad gita vive da donna (adottando abiti, gioielli, acconciature, danze e comportamenti tipicamente femminili) per qualche tempo prima della grande battaglia di Kurukshetra.\nOmosessualit\u00e0 nell'India contemporanea.\nLa condizione omosessuale nell'India contemporanea \u00e8 ambivalente, ed influenzata, pi\u00f9 che dalla tradizione sopra ricordata, dall'influenza culturale esercitata dalla dominazione britannica.\nAlcuni gruppi di militanti LGBT indiani sono impegnati sia nella diffusione dei riferimenti vedici all'omosessualit\u00e0 che nella battaglia per l'emancipazione delle persone omosessuali, esplicatasi in passato anche contro la legge che puniva i rapporti omosessuali.\nIl dibattito sull'omosessualit\u00e0, negli ultimi anni, si \u00e8 fatto vivo all'interno di numerosi gruppi e movimenti religiosi, anche grazie al coming out di personaggi conosciuti e rispettati nel paese, come il principe Manvendra Singh Gohil. Molti moderni maestri ind\u00f9 raccomandano ai propri discepoli di trascendere il desiderio sessuale di qualsiasi tipo, senza alcuna distinzione.\n\"Jiddu Krishnamurti\" (1895-1986) spiega come l'omosessualit\u00e0 e l'eterosessualit\u00e0 siano divenuti un problema perch\u00e9 gli esseri umani danno troppa importanza al sesso.\n\"Srinivasa Raghavachariar\", capo sacerdote del Tempio \"Srirangam\", intervistato dal matematico \"Shakuntala Devi\" nel 1977, nel libro \"The World of Homosexuals\", spiega come il desiderio omosessuale derivi dagli attaccamenti delle vite precedenti.\n\"Amara dasa\", un devoto Hare K\u1e5b\u1e63\u1e47a fondatore del \"Gay and Lesbian Vaishnava Association (GALVA)\", e propugnatore dei diritti del \"terzo sesso\" all'interno del movimento Vaishnava, pone l'enfasi sul fatto che, poich\u00e9 gli esseri viventi passano attraverso varie forme e cambi di genere, bisogna essere compassionevoli come Dio stesso e non giudicare gli altri sulla base delle loro tendenze sessuali.\nAlcuni br\u0101hma\u1e47a si rifiutano di celebrare matrimoni tra uomini o tra donne, anche se non mancano i casi, documentati dalla stampa indiana, di matrimoni regolarmente celebrati e di coppie omosessuali che vivono insieme apertamente."}
{"id": "370769", "revid": "287204", "url": "https://it.wikipedia.org/wiki?curid=370769", "title": "Giovine Europa", "text": "La Giovine Europa fu un'associazione politica internazionale ideata da Giuseppe Mazzini per promuovere l'indipendenza e l'emancipazione dei popoli dalla sudditanza ai regimi assoluti. Costituita il 15 aprile 1834, si articol\u00f2 fino al 1836 rappresentando uno dei primi tentativi organicamente concepiti di creare una efficiente organizzazione democratica a carattere sopranazionale. Venne sancita a Berna, da un patto di fratellanza a cui presero parte inizialmente i rappresentanti delle associazioni nazionali: Giovine Italia, Giovine Polonia e Giovine Germania.\nContesto.\nNell'inverno del 1831, a Marsiglia, Giuseppe Mazzini fond\u00f2 la Giovine Italia, il cui programma mirava alla formazione di un'Italia repubblicana attraverso una rivoluzione democratica. Oggetto di repressione poliziesca dopo il fallimento della cospirazione di Genova del giugno 1833 e del tentativo insurrezionale in Savoia del febbraio 1834, la Giovine Italia si disgreg\u00f2.\nDopo il fallimento della spedizione di Savoia, Mazzini fu costretto a rifugiarsi in Svizzera, a Berna.\nIdeazione.\nQui, dopo essersi ripreso dalle sconfitte subite, indifferente alle persecuzioni e alle condanne che piovevano da ogni parte, decise di rimettersi al lavoro. Riflettendo e analizzando le cause dei precedenti insuccessi rivoluzionari, concluse che questi fossero dovuti a ci\u00f2 in cui era stato fatto appello. Fino a quel momento infatti, secondo Mazzini, il richiamo volgeva \u00absoltanto agli interessi egoistici degli uomini, al naturale desiderio di felicit\u00e0; si era lottato contro il male, ma senza ricercare il bene\u00bb. Occorreva invece destare nei popoli una fede che era mancante: una fede sociale. Il nuovo lavoro avrebbe dovuto essere un lavoro europeo, non pi\u00f9 riguardante astrattamente il genere umano o l'individuo, ma l'Umanit\u00e0 in quanto \u00abAssociazione di tutte le patrie\u00bb; l'alleanza delle Nazioni, contrapposta all'alleanza dei Re.\nSecondo Mazzini l'opera doveva estendersi tra i popoli che ancora non erano nazione e necessitavano perci\u00f2 di diventarlo. La Francia, avendo gi\u00e0 conquistato la propria unit\u00e0 venne esclusa dal progetto, la Grecia, pur possedendo un passato onorabile, non era sufficientemente grande per poter essere iniziatrice di un'opera tanto importante; la Russia era ancora \u00abdormiente\u00bb, non possedeva coscienza di s\u00e9 e non era in grado secondo Mazzini di assumere un ruolo di rilievo. Italia, Germania e Polonia sarebbero state le nazioni iniziatrici, esse potevano ben rappresentare le famiglie di popoli che ancora non possedevano unit\u00e0 nazionale: l'elleno-latina, la germanica e la slava.\nL'obbiettivo della Giovine Europa sarebbe stato quello di creare un ordinamento federativo europeo per fare in modo che una nazione, insorgendo, potesse trovare le altre pronte ad assecondarla, perci\u00f2 Mazzini, insieme con altri esuli a lui vicini, decise che sarebbe stato opportuno istituire un comitato per ogni nazione il quale per\u00f2 sarebbe dovuto rimanere in continua corrispondenza con un Comitato centrale provvisorio. Per istituire i comitati in ogni nazione era per\u00f2 necessario fondare altre associazioni nazionali sul modello della Giovine Italia.\nCreazione dell'associazione.\nSulla base di questi presupposti, lavorando instancabilmente all'opera di propaganda, tra il febbraio e l'aprile 1834 vennero fondate la Giovine Polonia e la Giovine Germania, e incominciarono le operazioni per la costituzione di una Giovine Savoia e di una Giovine Svizzera. Il 15 aprile 1834, a Berna, infine, vide luce il patto di fratellanza della Giovine Europa cui presero parte diciannove esuli italiani, polacchi e tedeschi. Per l'Italia i firmatari dell'atto furono sette: Giuseppe Mazzini, Luigi Amedeo Melegari, Giovanni e Agostino Ruffini, C. Bianco, A. Ghiglioni e G. Rosales; cinque firmatari per la Giovine Germania e sette per la Giovine Polonia.\nNel periodo successivo alla costituzione della fratellanza i proscritti non conobbero tregua. Mazzini, in particolare, raccolse adesioni per la Giovine Svizzera, promosse ovunque comitati, redasse la circolare della Giovine Europa, cerc\u00f2 di incominciare una Giovine Spagna e pens\u00f2 a una Giovine Francia (per la quale per\u00f2 non nutr\u00ec mai speranza di successo), senza mai perder d'occhio i fratelli tedeschi e polacchi. Ben presto ebbero inizio le persecuzioni. Impudentemente Mazzini fece stampare a Ginevra un appello al popolo e alle truppe tedesche scatenando le reazioni della polizia svizzera, la quale, al servizio della Santa Alleanza, piomb\u00f2 nella tipografia, impose l'interruzione della composizione editoriale ed esegu\u00ec quattro arresti.\nIl fermento della Santa Alleanza non turb\u00f2 Mazzini, ormai costretto a spostarsi continuamente da un posto all'altro, al contrario lo compiacque, ritenendolo utile al fine di aumentare la visibilit\u00e0 dell'associazione e dei suoi ideali.\nLe ricerche della Santa alleanza continuarono senza tregua; una nota austriaca impose alla polizia svizzera di cercare Mazzini in ogni cantone che decise quindi di tornare a Berna nascondendosi sotto falso nome. Tre giorni dopo fu costretto a fuggire, sfiorando l'arresto. Nel frattempo la propaganda continu\u00f2, vennero portate avanti le operazioni per innestare una Giovine Svizzera cercando appoggio presso Fazy, fondatore dell'Europe centrale, Chaumontet e Jourdan.\nCi\u00f2 di cui l'associazione manc\u00f2 sempre erano le risorse, tant'\u00e8 che se prima Mazzini era costretto a richiedere prestiti, nel settembre 1834 ammise di vivere di elemosinae nonostante talvolta scrivesse lettere piene di speranza, spesso lo sconforto aveva la meglio su di lui. Le sue preoccupazioni, oltre alle condizioni economiche dell'associazione, riguardavano la Giovine Svizzera, la cui utilit\u00e0 fu per lui sempre dubbia, e la Giovine Italia, della quale lamentava l'insufficiente partecipazione da parte degli italiani:\nIl declino.\nNel 1836 le persecuzioni si fecero ancora pi\u00f9 forti, vennero messe in moto spie e agenti provocatori e le associazioni furono rapidamente costrette a disperdersi. Contro gli esuli vennero lanciate accuse di ogni genere. Nel maggio dello stesso anno Mazzini e i fratelli Ruffini vennero arrestati a Granges e condotti nella prigione di Soletta. Poco dopo, rilasciati, furono costretti a rifugiarsi nel Bernese. Di l\u00ec a poco Mazzini prese, con non poche sofferenze, la decisione di partire per l'Inghilterra.\nStava manifestandosi il crollo del suo apostolato, nei due mesi precedenti la partenza Mazzini, distrutto dalle sciagure e dal vuoto intorno a s\u00e9, arriv\u00f2 a sfiorare i confini della follia. Nel gennaio del 1837 Mazzini giunse a Londra; la Giovine Europa era ormai al suo atto conclusivo, essa, con i suoi ideali, avrebbe continuato a vivere soltanto nello spirito del Genovese.\nPi\u00f9 tardi, alcuni accusarono Mazzini di aver disertato i suoi ideali dopo la partenza, a essi rispondeva:\nA Londra Mazzini non abbandon\u00f2 del tutto la battaglia portata avanti dalla Giovine Europa; nel '46 nacque infatti la Lega Internazionale dei popoli che riusc\u00ec a suscitare le simpatie e a infervorare gli animi del popolo inglese per i fratelli gementi sotto il giogo straniero. La Lega non ebbe lunga durata, si sciolse l'anno dopo, n\u00e9 riusc\u00ec mai a uscire fortemente dai confini inglesi, ma grazie a essa, per la prima volta, Mazzini riusc\u00ec a dichiarare i suoi ideali e il suo dolore per i popoli oppressi pubblicamente.\nLa Giovine Europa rappresent\u00f2 un interessante esperimento di affermazione dei principi di fratellanza e associazione internazionale, un tentativo di organizzare una \"santa alleanza\" dei popoli in contrapposizione alla Santa Alleanza dei sovrani.\nDopo i fatti del 1848 il programma di alleanza dei popoli della Giovine Europa venne ripreso una terza volta: Giuseppe Mazzini e Aurelio Saffi, due dei triumviri della Repubblica Romana del 1849, diedero vita a un Comitato centrale democratico europeo, con lo scopo di mettere il movimento democratico europeo alla testa del processo di liberazione e di indipendenza dei popoli del vecchio continente. Con questo intento, chiam\u00f2 a partecipare al comitato altre figure carismatiche del movimento della met\u00e0 del XIX secolo, come il francese Ledru-Rollin, il tedesco Arnold Ruge, e il polacco Albert Darasz. Mazzini era convinto che la 'spinta propulsiva' principale al processo di democratizzazione europea non sarebbe potuta venire che dall'Italia in primo luogo, \"dove il crollo del mito neo-guelfo (vedi: neoguelfismo), il fallimento dei moderati nella Prima guerra d'indipendenza, la rottura definitiva tra i princ\u00ecpi e le correnti riformatrici, di contro ai luminosi esempi della rivolta milanese e della Repubblica Romana, lasciavano largo campo all'azione della democrazia\". Tuttavia, questi tentativi mazziniani, come anche il Comitato nazionale italiano, costituito poco dopo quello europeo, non sortirono risultati concreti - per lo meno nel breve e medio periodo - e prestarono anzi il fianco a critiche di \"formalismo\" rivolte a Mazzini, relativamente al fatto che durante quella fase dell'attivit\u00e0 politica del Padre della Patria poca attenzione veniva attribuita a contenuti e obiettivi concreti da proporre al popolo e ai militanti.\nDopo il fallimento del Comitato Democratico Europeo, Mazzini, rinunci\u00f2 definitivamente al lavoro europeo.\nIdeali.\nProgresso e associazione.\nIl pensiero Mazziniano \u00e8 dominato dall'idea di progresso, idea che riversandosi nella Giovine Europa risalta gi\u00e0 dalle prime righe del patto di fratellanza:\nMazzini si distacca dagli ideali di progresso marxisti e socialisti dell'epoca, i quali, pur avendo messo in luce le disuguaglianze e le ingiustizie della societ\u00e0 erano a suo dire incapaci, in quanto radicati nell'individualit\u00e0 e nella solidariet\u00e0 atta al guadagno, di suscitare quello spirito di fratellanza e sacrificio necessario al risveglio delle moltitudini di individui.Al contrario la concezione progressista di Mazzini \u00e8 profondamente unificatrice:\nInoltre il concetto di progresso in Mazzini \u00e8 permeato dall'elemento religioso. Secondo lui infatti, esso non \u00e8 altro che il fine della legge divina, permanente e immutabile. L'Umanit\u00e0 \u00e8 il soggetto di questa legge e, in quanto tale, ne \u00e8 pervasa. L'unico mezzo che l'Umanit\u00e0 possiede per tradurre il Vero in realt\u00e0 \u00e8 l'associazione, essa \u00e8 infatti una via di perfezionamento, un \u00abpunto d'appoggio\u00bb per il compimento della legge. La Giovine Europa si configura cos\u00ec come il tentativo di istituire quella che per Mazzini \u00e8 la pi\u00f9 alta forma di associazione, la \u00abSanta Alleanza dei Popoli\u00bb , l'associazione delle patrie, l'alleanza delle Nazioni che in pace e amore possono compiere la loro missione: l'ordinamento dei Popoli liberi e uguali al fine di compiere quel progresso che Dio ha preventivato per loro. Il principio dominante dovr\u00e0 essere il \u00abmiglioramento di tutti per opera di tutti, progresso di ciascuno a pr\u00f3 d'altri\u00bb.\nL'apostolato e l'umanit\u00e0 collettiva.\nPur non potendola considerare una semplice \u00abrodomontata\u00bb come la defin\u00ec lo storico Bolton King, con la Giovine Europa, Mazzini, non si illuse mai di riuscire a raggiungere un grado di forza compatta e capace di azione pratica, la sfera dell'associazione era troppo vasta e una vera fratellanza europea avrebbe richiesto tempo per maturare tra i popoli; l'intenzione era piuttosto quella di creare un apostolato di idee nuove, che potessero fruttare nel tempo.\nL'intenzione era quella di creare i presupposti di un'umanit\u00e0 collettiva, identificata nel concetto di associazione; la leva era l'Europa.\nMazzini pone il problema europeo in termini identitari, di \u00abnazionalit\u00e0\u00bb non di \u00abnazionalismi\u00bb: gli stati uniti d'Europa devono esser formati dalle nazioni e non dalla loro cancellazione. La nazionalit\u00e0 per Mazzini \u00e8 santa; e il nazionalismo, che rinnega l'esistenza di altre nazioni, \u00e8 contro quella morale che egli considera la base del progresso umano. L'operazione di ordinamento europeo poteva esser fatta, a suo dire, soltanto da popoli che, \u00abliberamente affratellati in una fede, secondo un fine comune, posseggano una parte ben definita; una missione speciale nell'impresa\u00bb.\nLa decisione di istituire comitati nazionali pi\u00f9 piccoli, che si sarebbero uniti sotto al vessillo della Giovine Europa trova le sue ragioni in questo pensiero. Il bisogno e l'appartenenza alla nazione, l'unione per il raggiungimento di uno stesso fine, era l'elemento necessario nello sviluppo dell'umanit\u00e0 che passa dall'associazione della famiglia a quella della trib\u00f9, da questa alla citt\u00e0, dalla citt\u00e0 alla nazione, dalla nazione all'associazione universale. Il processo di unificazione \u2013 associazione \u2013 doveva esser quindi posteriore alla nascita della nazionalit\u00e0, doveva essere anzi l'atto conclusivo, celebrativo della liberazione della nazione, intesa come associazione di individualit\u00e0."}
{"id": "370770", "revid": "74801", "url": "https://it.wikipedia.org/wiki?curid=370770", "title": "Jeb Bush", "text": "Jeb \u00e8 un esponente della famiglia Bush: \u00e8 figlio del 41\u00ba presidente degli Stati Uniti George H. W. Bush e fratello minore del 43\u00ba, George W. Bush. Seguendo le orme di padre e fratello, si candid\u00f2 anch'egli alle elezioni primarie presidenziali del Partito Repubblicano del 2016. Dopo risultati fallimentari, si ritir\u00f2 il 20 febbraio 2016.\nBiografia.\n\u00c8 nato a Midland, nel Texas, e fin dall'infanzia venne chiamato Jeb, acronimo dato delle iniziali del suo vero nome (John Ellis Bush). Quando aveva sei anni, i suoi genitori si trasferirono a Houston dove Jeb pratic\u00f2 il tennis e il baseball. Quando aveva diciassette anni trascorse un anno in Messico per un interscambio culturale: nella citt\u00e0 di Le\u00f3n conobbe la sua futura moglie Columba.\nNel 1973 si laure\u00f2 alla Universit\u00e0 del Texas ad Austin e poco dopo venne inserito della lista di soldati americani da mandare in Vietnam, ma quando arriv\u00f2 il suo turno il conflitto era gi\u00e0 terminato: ci\u00f2 gli permise di lavorare come bancario prima in Texas e poi a Miami, in Florida. Proprio a Miami fond\u00f2 la IntrAmerica Investments Inc. avendo come socio l'imprenditore di origini cubane Armando Codina, ma a giugno 1993 lasci\u00f2 l'azienda per dedicarsi all'attivismo politico: nello stesso periodo si converte dal metodismo al cattolicesimo.\nCarriera politica.\nElezioni generali della Florida.\nElezioni del 1994.\nIn accordo con la fede repubblicana della sua famiglia, nel 1994 si candid\u00f2 come governatore della Florida ma venne sconfitto per pochi voti (51% contro 49%) dal candidato democratico Lawton Chiles.\nElezioni del 1998.\nNel 1998 ci riprov\u00f2 e stavolta vinse: la sfida contro il democratico Buddy MacKay si risolse in suo favore dato che Bush riusc\u00ec a ottenere il 55% dei consensi. I motivi del successo furono la fiducia concessagli dagli immigrati cubani anti-castristi (l'80% di loro vot\u00f2 per lui) e dagli ispanici (il 56% lo appoggi\u00f2). Al contrario, nonostante egli sia un dichiarato filo-israeliano, solo il 44% degli ebrei lo scelse.\nElezioni del 2002.\nNel 2002 fu rieletto governatore per un secondo mandato col 56% delle preferenze. Lasci\u00f2 il governatorato della Florida il 2 gennaio 2007, al termine del secondo mandato, come imposto dalla legge di quello Stato.\nElezioni presidenziali 2016.\nIl 15 giugno 2015 Jeb annunci\u00f2 formalmente, durante un comizio al Miami Dade College, la sua candidatura alle prossime elezioni presidenziali: dest\u00f2 scalpore il fatto che nel logo \"Jeb! 2016\" non fosse presente il cognome Bush.\nTuttavia, gi\u00e0 nel 2013, l'anziana madre Barbara aveva affermato pubblicamente la sua posizione sfavorevole alla candidatura presidenziale del figlio: \u00ababbiamo avuto abbastanza Bush\u00bb.\nAll'inizio considerato il grande favorito del Partito Repubblicano alla nomination, sponsorizzato dalla gerarchia del partito e collettore di facoltosi finanziatori elettorali, il conservatorismo convenzionale di Jeb fu ritenuto dai commentatori in grado di intercettare l'elettorato per riconsegnare la Casa Bianca ai repubblicani nel 2016. Sull'altro versante, quello democratico, infatti era scontata la designazione dell'ex Segretario di Stato ed ex First Lady Hillary Clinton, il cui marito Bill aveva sfidato (vincendo), il padre di Jeb, George Bush tanto che i giornali parlarono di un nuovo scontro dinastico, dopo un ventennio, tra i Bush per i repubblicani e i Clinton per i democratici.\nI sondaggi nazionali lo diedero in testa al primo posto col 14% seguito dal governatore del Winsconsin Scott Walker (13%) che ad un certo punto pass\u00f2 in testa per poco, e dal senatore del Kentucky Rand Paul. Tuttavia con l'entrata in scena di candidati ultraconservatori anti-establishment come Donald Trump e Ben Carson, l'astro di Bush sub\u00ec un declino inarrestabile.\nIl suo consenso precipit\u00f2 rapidamente al 6%, attestandosi dopo i primi test elettorali tra il 4,5%-5,5% (contendendo i voti moderati col Governatore del New Jersey Chris Christie al 3,5%) mentre la sfida alla leadership lo vide contrapposto al miliardario Trump (30%) e al neurochirurgo Carson (20%), entrambi presentatisi con una piattaforma elettorale apertamente critica delle politiche del Partito Repubblicano, considerate corresponsabili del declino economico della classe media. Attaccato, e persino ridicolizzato come candidato dell'establishment del partito da Donald Trump - col quale ingaggi\u00f2 per mesi un duello perdente - Jeb riusc\u00ec sempre sconfitto. Nel frattempo, difficolt\u00e0 vennero registrate nella raccolta fondi perch\u00e9 i grandi finanziatori del Partito Repubblicano cominciarono ad abbandonarlo.\nIl 1\u00ba febbraio 2016 nelle primarie in Iowa, Bush si piazz\u00f2 solo 6\u00b0 su 12 candidati - con il 2,8% pari a voti con un delegato - superato dal senatore ultraconservatore Ted Cruz (28%), da Donald Trump (24%), dal conservatore Tea Party moderato Marco Rubio (23%), ma anche da Ben Carson (9%) e persino dal senatore Rand Paul al 4,5%\nIl 7 febbraio, nelle primarie del New Hampshire, Jeb ottenne un misero 4\u00ba posto conquistando 3 delegati con 11% pari a ; a vincere furono per la prima volta Donald Trump al 35% seguito a distanza dal governatore dell'Ohio, il moderato John Kasich, col 16%.\nDopo la sconfitta in New Hampshire, Bush - che prese apertamente le difese dell'eredit\u00e0 politica di padre e fratello - decise di farsi accompagnare nei comizi in Carolina del Sud proprio dal fratello. Queste primarie misero la parola fine alla candidatura di Jeb Bush: 4\u00ba su 6 candidati, fuori dal podio con un misero 7,8% per voti. Umiliato dall'ennesima disfatta, peraltro dopo aver speso pi\u00f9 di qualsiasi altro candidato (oltre 130 milioni di dollari) e non aver vinto nemmeno un singolo stato, Jeb si ritir\u00f2 dichiarando: \u00abGli elettori hanno scelto diversamente e ne va preso atto\u00bb, senza menzionare l'avversario Trump."}
{"id": "370771", "revid": "1318658", "url": "https://it.wikipedia.org/wiki?curid=370771", "title": "Associazione italiana amici di Raoul Follereau", "text": "LAssociazione italiana amici di Raoul Follereau (AIFO) \u00e8 una organizzazione non governativa per la lotta alla lebbra e alle forme di ingiustizia ed emarginazione ad essa connesse.\nL'AIFO nasce nel 1961 dalla comune azione di gruppi spontanei di volontari, ispirati dal messaggio di giustizia e di amore di Raoul Follereau. A livello internazionale, l'AIFO \u00e8 stata riconosciuta quale organismo di cooperazione sanitaria internazionale ed \u00e8 partner ufficiale della Organizzazione mondiale della sanit\u00e0 (OMS). Collabora attivamente con altre agenzie delle Nazioni Unite e realizza progetti nei Paesi in via di sviluppo con il patrocinio dell'Unione europea e del Ministero degli Affari Esteri italiano.\nL'AIFO \u00e8 anche federata alla ILEP (Federazione internazionale delle associazioni per la lotta alla lebbra), al Cercle de Solidarit\u00e9 Follereau-Damien (di cui \u00e8 membro fondatore), alla Volontari nel mondo-FOCSIV e allInternational Disability Development Consortium (IDDC). Fa parte infine del consiglio tecnico dellAfrican Rehabilitation Institute, con sede nello Zimbabwe.\nAree di particolare interesse per l'Associazione sono India, Brasile e Mozambico, dove l'AIFO \u00e8 presente con propri uffici di coordinamento.\nL'AIFO ha realizzato nella Repubblica Democratica del Congo un progetto di particolare complessit\u00e0 per portare l'acqua e l'energia elettrica nell'ospedale di Kimbau, gestito da Chiara Castellani, in un'area difficilmente accessibile.\nLe modalit\u00e0 d'azione.\nL'Associazione opera soprattutto nei Paesi in via di sviluppo \"senza alcuna discriminazione di credo o cultura\". L'implementazione dei progetti segue un approccio globale ed integrato alla situazione, tutelando in particolare le fasce pi\u00f9 deboli e vulnerabili della popolazione e il patrimonio storico, sociale e culturale della comunit\u00e0.\nUno degli obiettivi principali \u00e8 il rafforzamento della partecipazione della comunit\u00e0, collaborando con questa allo sviluppo del progetto e favorendo un maggiore coinvolgimento della popolazione e di altri partner locali (governi, enti pubblici, ONG che operano in loco) nello stesso.\nPi\u00f9 nello specifico, l'AIFO si occupa di gestire progetti di prevenzione, controllo e trattamento della lebbra e comunque riguardanti la sanit\u00e0 di base. Coerentemente con i suoi obbiettivi, gestisce ed implementa anche progetti di riabilitazione fisica e sociale dei soggetti colpiti da lebbra e altre disabilit\u00e0, con iniziative di promozione dell'autosviluppo (formazione del personale locale, microcredito, formazione di gruppi di auto-aiuto).\nUna particolare iniziativa \u00e8 il Programma \"Restituire l'infanzia\", istituito per raggiungere tutti i bambini con disabilit\u00e0 attraverso un approccio personalizzato per ogni bambino (\"child-to-child\"), con l'azione di insegnanti di sostegno e contemporaneamente di membri della comunit\u00e0. L'obbiettivo \u00e8 l'integrazione dei bambini nel sistema scolastico, al fine di garantire una formazione adeguata.\nIl protocollo di \"Riabilitazione su Base Comunitaria\".\nLa Riabilitazione su Base Comunitaria (RBC) \u00e8 un approccio innovativo promosso dall'OMS, da altre Agenzie dell'ONU e da altre ONG operanti nel settore della disabilit\u00e0.\nLa RBC \u00e8 cos\u00ec definita da un documento firmato congiuntamente da OMS, UNESCO e ILO:\nL'AIFO \u00e8 l'unica promotrice in Italia di tale approccio, consistente in vari processi a medio e lungo termine di sviluppo comunitario.\nGli obbiettivi dell'approccio di RBC sono:\nL'AIFO in Italia.\nL'AIFO \u00e8 presente in Italia con decine di gruppi e centinaia di volontari. Grande importanza \u00e8 data alle campagne di opinione volte a tutelare i diritti della persona e a correggere i meccanismi che sono alla base della malattia di Hansen e del sottosviluppo.\nCollaboratori e gruppi legati all'AIFO sono capillarmente presenti ed operanti con attivit\u00e0 di informazione e di educazione allo sviluppo, per contribuire all'affermazione di una cultura basata sui valori della partecipazione, della giustizia e della pace. Particolarmente intensa \u00e8 l'attivit\u00e0 nelle scuole per l'educazione all'intercultura e alla pace attraverso corsi di aggiornamento, incontri con le scolaresche e produzione di sussidi di documentazione.\nL'AIFO infine celebra la Giornata mondiale dei malati di lebbra, un appuntamento che si rinnova ogni anno dal 1954. Sempre con cadenza annuale, vengono assegnati:\nL'AIFO cura anche la pubblicazione del mensile \"Amici di Follereau\"."}
{"id": "370773", "revid": "228587", "url": "https://it.wikipedia.org/wiki?curid=370773", "title": "Sottoprefettura", "text": "Una sottoprefettura \u00e8 un livello di amministrazione locale inferiore alla prefettura o provincia.\nCina.\nErano usate sotto la Dinastia Qing- Chiamate \"ting\" (\u5ef3 or \u5385) in cinese, avevano la stessa importanza dei dipartimenti (\u5dde) e dei distretti (\u7e23) come entit\u00e0 inferiore alla prefettura (\u5e9c).\nFrancia.\nUna \"sous-pr\u00e9fecture\" \u00e8 il capoluogo di un \"arrondissement\" dipartimentale, la suddivisione inferiore al livello del dipartimento. A capo di essa si trova il sottoprefetto o \"sous-pr\u00e9fet\".\nGiappone.\nAlcune prefetture del Giappone hanno sottoprefetture dette \u652f\u5e81 (\"shicho\").\nItalia.\nLe sottoprefetture italiane erano gli organi di decentramento gestionale delle Regie prefetture, istituite con legge n\u00b03702 del 1859 nel Regno di Sardegna, che poi assunse la denominazione di Regno d'Italia. Esse avevano sede in ogni capoluogo di circondario, con esclusione di quelli capoluogo di provincia dove le relative attribuzioni erano svolte direttamente dalle prefetture, ed erano alle dipendenze del Ministero dell'Interno. Pi\u00f9 precisamente, nel Regno di Sardegna nelle circoscrizioni furono istituite delle \"Intendenze\" a capo delle quali furono posti gli \"Intendenti del Re\"; a seguito dell'unificazione nazionale, il capo del governo Ricasoli decise di modificare la denominazione degli uffici periferici del Ministero dell'Interno; attraverso il regio decreto del 9 ottobre 1861, n. 250, le \"Intendenze generali\" assunsero la denominazione di \"Regie Prefetture\", mentre le \"Intendenze\" vennero chiamate \"Sottoprefetture\".\nIl governo fascista dapprima diede nuove funzioni alle sottoprefetture con decreto del 21 ottobre 1926 poi, con regio decreto legge n. 1 del 1927 le soppresse in tutto il territorio nazionale.\nTra il 1941 e il 1943 vennero ristabilite limitatamente alla Provincia di Lubiana, un'area in cui la totale assenza dell'elemento etnico italiano richiedeva un pi\u00f9 capillare controllo del territorio.\nVietnam.\nEsempio: sottoprefettura di Quang Hoa (provincia di Thanh Hoa)"}
{"id": "370785", "revid": "4058", "url": "https://it.wikipedia.org/wiki?curid=370785", "title": "Giovanni Gerolamo Saccheri", "text": ""}
{"id": "370789", "revid": "880848", "url": "https://it.wikipedia.org/wiki?curid=370789", "title": "Oosfera", "text": "La Oosfera, o ovocellula, \u00e8 una cellula femminile aploide delle piante cormofite da cui dopo la fecondazione si sviluppa l'embrione.\nRispetto al gamete maschile, \u00e8 pi\u00f9 grande e pi\u00f9 ricca di sostanze di riserva.\nSi forma all'interno dell'organo sessuale femminile (archegonio, oogonio, oangio) dove rimane in attesa di essere fecondata, con la sola eccezione delle alghe Fucali, nelle quali la fecondazione avviene in acqua."}
{"id": "370791", "revid": "23390", "url": "https://it.wikipedia.org/wiki?curid=370791", "title": "Panico gay", "text": ""}
{"id": "370792", "revid": "23390", "url": "https://it.wikipedia.org/wiki?curid=370792", "title": "Gay panic", "text": ""}
{"id": "370794", "revid": "17351", "url": "https://it.wikipedia.org/wiki?curid=370794", "title": "FIM 92 Stinger", "text": ""}
{"id": "370798", "revid": "1318658", "url": "https://it.wikipedia.org/wiki?curid=370798", "title": "Abomey", "text": "Abomey \u00e8 il capoluogo del dipartimento di Zou, nello Stato del Benin con 87.941 abitanti (stima 2006).Dista circa 100\u00a0km dalla costa.\nLa citt\u00e0 \u00e8 nota soprattutto per la sua importanza storica: fu infatti capitale del regno di Dahomey, fondato nel 1625 e caduto con l'occupazione francese alla fine del XIX secolo. I Palazzi reali di Abomey, dichiarati Patrimonio dell'umanit\u00e0 dall'UNESCO nel 1985, sono testimonianza di questo antico regno. Pur essendo meno importante che in passato, Abomey \u00e8 una delle principali mete turistiche del Benin. Abomey \u00e8 oggi la capitale del Dipartimento di Zou, non va perci\u00f2 confusa con Abomey-Calavi situata pi\u00f9 a sud, nel Dipartimento dell'Atlantique, che \u00e8 invece sede di una delle due Universit\u00e0 del Benin.\nStoria.\nAbomey fu la capitale dell'antico regno di Dahomey, fondato nel 1625 dall'etnia Fon. La citt\u00e0 era circondata da un muro di fango con una circonferenza stimata in quasi 10 chilometri, con sei porte e protetto da un fossato profondo un metro e mezzo, riempito di acacie spinose (questo era il tipico sistema difensivo dell'Africa occidentale). All'interno delle mura sorgevano alcuni villaggi separati da campi coltivati, i palazzi reali, una piazza del mercato e un'altra grande piazza in cui aveva sede la caserma dell'esercito.\nIl regno prosper\u00f2 per diversi secoli. All'arrivo degli Europei, i Fon del Dahomey diventarono mercanti di schiavi, arrivando a controllare buona parte del traffico degli schiavi dell'Africa occidentale.\nNel novembre del 1892 Behanzin, l'ultimo re indipendente del Dahomey, dopo essere stato sconfitto dalle forze coloniali francesi, diede fuoco alla citt\u00e0 e fugg\u00ec verso nord. L'amministrazione coloniale francese ricostru\u00ec Abomey e la un\u00ec alla costa tramite una ferrovia.\nI Palazzi reali di Abomey.\nI palazzi furono costruiti fra il XVII e il XIX secolo. Sono un gruppo di costruzioni in terra e rappresentano uno dei pi\u00f9 famosi e rilevanti siti storici dell'Africa Occidentale. Le strutture furono edificate dai dodici re che si susseguirono alla guida del regno dal 1695 al 1900. Nello stesso arco di tempo, il complesso dei palazzi si arricch\u00ec di sculture, bassorilievi e murales. I bassorilievi, in particolare, hanno un elevatissimo valore storico in quanto (in un regno che non aveva una lingua scritta) venivano usati per documentare le vicende dei re, le vittorie militari, nonch\u00e9 le usanze e i rituali dell'epoca. Dai bassorilievi, per esempio, sappiamo che l'esercito di Dahomey era composto in parte di battaglioni di donne-guerriero.\nI palazzi furono in gran parte distrutti dall'incendio del 1892, voluto da Behanzin. La costruzione principale sfuggita alla distruzione, chiamata Salle des Bijoux (\"sala dei gioielli\"), era il palazzo di un regnante precedente.\nNel 1984 un tornado danneggi\u00f2 ulteriormente i palazzi, e l'anno successivo l'UNESCO dichiar\u00f2 il complesso Patrimonio dell'umanit\u00e0, anche allo scopo di proteggerlo. Le mura che contengono i bassorilievi tuttavia sono ancora in pericolo a causa dell'esposizione alle intemperie e dell'azione di termiti e altri insetti. Dal 1993, 50 dei 56 bassorilievi che decoravano le mura eretta da re Gl\u00e8l\u00e8 sono stati rimessi sulla struttura ricostruita.\nI palazzi sono usati tutt'oggi per le cerimonie reali."}
{"id": "370808", "revid": "287204", "url": "https://it.wikipedia.org/wiki?curid=370808", "title": "Chuundar", "text": ""}
{"id": "370813", "revid": "486946", "url": "https://it.wikipedia.org/wiki?curid=370813", "title": "Eurofestival (1996)", "text": ""}
