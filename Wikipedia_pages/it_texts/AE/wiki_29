{"id": "291907", "revid": "963244", "url": "https://it.wikipedia.org/wiki?curid=291907", "title": "Denis Ivanovi\u010d Fonvizin", "text": "Appartiene, per l'epoca della sua nascita e per le sue convinzioni morali e politiche, a quel gruppo di importanti scrittori russi che videro la luce negli anni '40 del diciottesimo secolo, gruppo di cui fanno parte Jakov Borisovi\u010d Knja\u017enin (1740), Gavriil Romanovi\u010d Der\u017eavin (1743), Nikolaj Ivanovi\u010d Novikov (1744) e Aleksandr Nikolaevi\u010d Radi\u0161\u010dev (1749). Le sue due opere teatrali, entrambe commedie, sono \"Il brigadiere\" (1768) e \"Il minorenne\" (1782).\nBiografia.\nDenis Fonvizin, nacque nel 1745 da Ivan Andreevi\u010d Fonvizin e da Ekaterina Alekseevna Dmitriev-Mamonov. \nImportantissimo per il giovane Denis fu il contesto familiare e sociale in cui Fonvizin crebbe. La famiglia (di origine tedesca, i \"Von Wiesen\") non era ricca, ma - a quanto risulta dai documenti ufficiali - di antica nobilt\u00e0: abbiamo notizia di un avo (omonimo di Denis Ivanovi\u010d) che durante l'assedio di Mosca del 1610 si era valorosamente opposto al principe Ladislao IV Vasa ed era stato per questo elogiato dallo zar Michail F\u00ebdorovi\u010d Romanov.\nLe condizioni economiche non floridissime della famiglia fecero s\u00ec che Denis Ivanovi\u010d e i suoi fratelli ricevessero un'educazione diversa da quella della maggior parte dei loro coetanei. Essi vennero seguiti personalmente dal padre, che Denis Ivanovi\u010d, nella \"\u010cistoserde\u010dnoe priznanie v delach moich i pomy\u0161lenijach\" (Franca confessione delle mie azioni e pensieri), cos\u00ec ci descrive: \"Mio padre fu un uomo di grande buonsenso, ma non ebbe l'opportunit\u00e0, visto il sistema di educazione di allora, di illuminarsi con lo studio. Egli lesse per lo meno tutti i libri russi, tra i quali egli am\u00f2 in particolare quelli di storia antica e di storia romana, il pensiero di Cicerone e le altre buone traduzioni di libri edificanti. Egli fu un uomo virtuoso ed un vero cristiano, am\u00f2 la verit\u00e0 e non sopport\u00f2 a tal punto le menzogne, da arrossire ogni volta che qualcuno non si vergognava di mentire in sua presenza\".\nAllo stesso tempo, non mancavano loro i contatti con la vita russa: i servi, con i quali i Fonvizin avevano rapporti di tipo paternalistico, erano numerosi e nello stesso ambiente moscovita sopravvivevano tratti popolari. \nNel 1755 fu iscritto al ginnasio di Mosca, nato per interessamento di Lomonosov e \u0160uvalov, e nel 1760 - scelto tra i migliori studenti - fu condotto a San Pietroburgo per essere presentato al patrono dell'Universit\u00e0. Qui assistette per la prima volta ad uno spettacolo teatrale e ne riport\u00f2 un'impressione che egli stesso defin\u00ec \"po\u010dti napisat' nevozmo\u017eno\" (Quasi impossibile da descrivere). Nel 1761 fu pubblicata la sua traduzione delle \"Favole\" di Holberg, alle quali fece immediatamente seguito la traduzione della \"Vita di Sifo, Re dell'Egitto\" dell'abate Terra\u00e7on. Contemporaneamente, pubblic\u00f2 la sua prima opera poetica, \"Epistola ai miei servi\".\nNel 1762, anno della salita al trono di Caterina, Fonvizin si iscrisse alla Facolt\u00e0 di Filosofia presso l'Universit\u00e0 di Mosca al termine della quale divent\u00f2 traduttore al Ministero degli Esteri, seguendo - nel 1763 - la corte a San Pietroburgo. Qui egli venne in contatto con il feldmaresciallo Elagin. \nQuest'ultimo era un personaggio politico estremamente importante e ricopriva all'epoca la carica di direttore degli Affari di gabinetto e, dal 1766, direttore generale dell'Opera e del Teatro di palazzo.\nElagin rafforz\u00f2 i legami di Fonvizin con il teatro e lo incoraggi\u00f2 al lavoro letterario ma l'unit\u00e0 del suo circolo si incrin\u00f2 ben presto a causa delle dispute nate tra Fonvizin e l'altro segretario di Elagin, Vladimir Ignat'evi\u010d Lukin, anch'egli autore di teatro e sostenitore della \"comedie larmoyante\" francese. Le discussioni letterarie con Lukin furono tuttavia producenti: Fonvizin si rese conto della necessit\u00e0 di superare le anacronistiche e classicistiche tragedie di Aleksandr Petrovi\u010d Sumarokov (fondatore del teatro russo ai tempi di Elisabetta di Russia e insieme a Tredjakovskij e Lomonosov uno dei massimi rappresentanti della letteratura russa del XVIII secolo).\nL'innovazione del teatro per Lukin e Fonvizin doveva passare attraverso il metodo del \"\u0441\u043a\u043b\u043e\u043d\u0435\u043d\u0438\u0435 \u043d\u0430 \u0440\u0443\u0441\u0441\u043a\u0438\u0435 \u043d\u0440\u0430\u0432\u044b\" (\"sklonenie na russkie nravy\", declinare secondo i costumi russi) ovvero attraverso una russificazione dei temi, degli ambienti e dei personaggi che la Russia importava a quel tempo dall'occidente e in particolare dalla Francia e Germania.\nIl concetto dello \"sklonenie\" era d'altronde stato teorizzato proprio da uno degli autori pi\u00f9 amati e tradotti di Fonvizin: il danese Holberg\nNel tempo lasciato libero dall'impiego, egli si diede allora alla stesura della sua prima commedia, \"Brigadir\" (\"Il brigadiere\"), terminata a Mosca tra il 1768 e il 1769. Completamente nuova, soprattutto nel contenuto, la commedia fu molto apprezzata dall'imperatrice Caterina II che invit\u00f2 l'autore a Petergof per una lettura privata.\nQui Fonvizin incontr\u00f2 N. I. Panin, l'uomo che aveva retto la politica interna della Russia sin dal 1763, precettore dell'erede al trono Paolo I e primo ministro del Collegio degli Affari Esteri, con il quale gett\u00f2 le basi di quell'amicizia che avrebbe in seguito portato Fonvizin a lavorare nel Collegio e a rimanervi per quattordici anni, a partire dal 1770. In questo periodo pubblic\u00f2 i suoi articoli satirici sulle pi\u00f9 importanti riviste del periodo, tra cui la \"Vsjakaja Vsja\u010dina\" (\"Un po' di tutto\") diretta da Caterina stessa e \"Truten\" (\"Il calabrone\"), \"Pustomelja\" (\"Il chiacchierone\") e \"\u017divopisec\" (\"Il pittore\") di Novikov.\nNel 1777, ottenuta una licenza, si rec\u00f2 in Francia per curare la moglie con i pi\u00f9 avanzati metodi occidentali, e vi rimase un anno. Le notizie su questo viaggio sono desumibili dalle numerose lettere, \"clamoroso documento di nazionalismo antifrancese\", che egli scrisse agli amici e ai parenti rimasti in Russia.\nAl suo ritorno, alla luce dei nuovi avvenimenti e delle esperienze maturate all'estero, Fonvizin mise nuovamente mano ad un'opera rimasta abbozzata si dai tempi del \"Brigadir\", \"Nedorosl\" (\"Il minorenne\"). In essa egli intendeva dimostrare quanto scioccamente venissero educati i figli dei proprietari di provincia, ma ora che la rivolta di Puga\u010d\u00ebv (1773/1774) aveva reso palesi le conseguenze del regime feudale, l'idea iniziale si era ampliata ed egli si proponeva di descrivere anche l'inumanit\u00e0 della servit\u00f9 della gleba.\nLo stesso Fonvizin, all'inizio degli anni '80, scriveva: \"Niente merita tanto la nostra attenzione quanto il cuore dell'uomo\", inserendosi in quell'indirizzo umanitario che fu una delle espressioni pi\u00f9 tipiche degli ultimi decenni del diciottesimo secolo.\nLa prima rappresentazione ebbe luogo a San Pietroburgo nel settembre 1782 ed ebbe un successo strepitoso sin dalla prima rappresentazione.\nLa pubblicazione di \"Nedorosl'\" fu uno degli avvenimenti pi\u00f9 importanti della letteratura russa, ma il metterlo in scena non fu facile perch\u00e9 in esso si criticava non solo la nobilt\u00e0 di provincia, ma anche la corte. Nel 1782 Caterina colse l'occasione della paralisi che aveva colpito Panin per liberarsi di lui e di tutti i suoi collaboratori, tra i quali Fonvizin che aveva gi\u00e0 dato un saggio delle sue idee, esprimendole attraverso il personaggio positivo de \"Il Minorenne\": Starodum.\nRidotto al silenzio dalla censura, Fonvizin decise allora di intraprendere un nuovo viaggio, questa volta in Italia. Il viaggio, durato un anno, fu particolarmente sfortunato: a Roma Fonvizin fu colpito da una paralisi che gli inib\u00ec l'uso della mano e della gamba sinistra. Tornato in Russia nell'estate del 1785, ebbe un nuovo attacco che lo indusse, un anno dopo, a ripartire per Karlsbad nella speranza di guarire.\nNel 1788, tornato in patria, diede vita alla rivista \"Drug \u010destiych ljudej ili Starodum\" (L'amico delle persone oneste o Starodum), che per\u00f2 ebbe una storia editoriale alquanto breve e fu subito censurata dopo pochi numeri. Subito dopo, tradusse gli \"Annali\" di Tacito, nell'ultimo tentativo di contrastare Caterina, che aveva deluso il sogno degli Illuministi in un \"sovrano illuminato\". Ormai completamente impotente, colpito da un nuovo attacco della malattia, mor\u00ec nella notte del 1\u00ba dicembre 1792.\nLe \"Lettere dall'estero\".\nL'epistolario di D. I. Fonvizin comprende, nella sua totalit\u00e0, 125 lettere indirizzate ad un'ampia lista di destinatari. Ben un terzo di esse - precisamente quaranta lettere - risulta spedito dall'estero, durante i tre viaggi che Fonvizin comp\u00ec nell'arco di dieci anni, e va comunemente sotto il titolo di \"Lettere dall'estero\".\nQueste lettere sono state per lungo tempo considerate come una produzione minore di Fonvizin e spesso trascurate a favore delle pi\u00f9 importanti opere teatrali dell'autore, sebbene la ridotta produzione fonviziniana conti, oltre alle commedie citate, una sola tragedia (\"Corion\"), poche composizioni satiriche in versi, la \"\u010cistoserde\u010dnoe priznanie\" incompleta, il famoso articolo noto sotto il nome de \"le 20 domande di Fonvizin\" ed alcuni saggi.\nLe \"Lettere dall'estero\" si possono suddividere in due grandi gruppi, in base ai destinatari: la sorella e il conte Panin. All'interno di questi due gruppi, tuttavia, \u00e8 possibile ripartire ulteriormente le lettere per i singoli viaggi, secondo un metodo preferito, ad esempio, nelle raccolte antologiche in cui parte delle lettere \u00e8 stata, ad esempio, pubblicata con il titolo \"Lettere dalla Francia\". Esiste un terzo destinatario, Jakov I. Bulgakov, ma le due lettere inviate a quest'ultimo non si possono ritenere vere e proprie lettere di viaggio, rientrando piuttosto nell'ambito dell'epistolario familiare.\nLa sorella Fedosja \u00e8 senz'altro il destinatario pi\u00f9 importante. Non soltanto il maggior numero di lettere di viaggio \u00e8 indirizzato a lei, ma anche la met\u00e0 dell'intero epistolario. Fonvizin, infatti, non scrisse mai ad altri membri della famiglia, lasciando a Fedosja il compito di fare da mediatrice con il resto della famiglia rimasta in Russia.\nLa \"forma\" \u00e8 quella tradizionale dell'epistolario: tutte le lettere sono datate, di solito con doppia datazione, secondo il calendario gregoriano e secondo quello giuliano.\nSe la forma esteriore lascia supporre che le lettere non fossero originariamente pensate per la stampa, il tono spesso declamatorio ed il forzare la mano su alcuni passaggi al chiaro scopo di ricavarne qualche effetto rivelano sia l'abilit\u00e0 dell'autore di teatro sia la coscienza che le lettere avrebbero avuto un uditorio ben pi\u00f9 vasto del ristretto ambito familiare e potevano servire, quindi, come veicolo delle idee anti-galliche dell'autore. Gukovskij, nella sua \"Storia della letteratura del XVIII secolo\", nota come esse \"fossero lettere destinate ad avere il ruolo di articoli, noti al lettore negli elenchi di quel genere particolare di pubblicistica segreta del circolo di Panin\".\nI giudizi sulle Lettere sono stati spesso discordi: Pacini Savoj le considera \"di interesse frammentario e per la maggior parte inservibili\", mentre Lo Gatto, che ha studiato l'epistolario italiano di Fonvizin, le valuta diversamente, ritenendole \"un prezioso documento sui costumi europei del tempo visti attraverso una lente di acutissima critica, non priva anche di qualche punta di cattiveria\"\nLa critica non riconosce alle Lettere dall'estero un valore uniforme, privilegiando quelle scritte durante il primo viaggio e trascurando le successive. Se le lettere scritte da Karlsbad sono effettivamente di valore trascurabile, l'epistolario italiano - al quale solo il Lo Gatto ha dedicato una certa attenzione, nel quadro pi\u00f9 generale di uno studio sui viaggiatori russi in Italia - \u00e8 invece qualitativamente e quantitativamente importante e legato al genere della letteratura di viaggio in modo ben pi\u00f9 stretto delle precedenti.\nDal punto di vista stilistico e linguistico, le Lettere sono state piuttosto trascurate dalla critica ottocentesca e del primo Novecento, come del resto \u00e8 accaduto per tutta la produzione in prosa di Fonvizin. La rivalutazione delle lettere come \"opera letteraria\" si deve alla critica russa degli Anni '60, un esponente della quale, K. V. Pigarev, ha scritto a questo riguardo: \"le Lettere dalla Francia di Fonvizin - originale testimonianza di giornalismo russo manoscritto - sono nello stesso tempo un notevole esempio di prosa epistolare russa. Le brutte copie di alcune di esse che si sono conservate rispecchiano il lavoro tenace e minuzioso di Fonvizin sulla loro rifinitura stilistica.\"\nQuesto significa che egli non le consider\u00f2 soltanto lettere nel significato generalmente accettato del termine, quanto come un proprio genere di produzione letteraria in forma di lettera. La maestria dello stile epistolare di Fonvizin consiste nella colorita semplicit\u00e0 della lingua russa viva, nella capacit\u00e0 di riprodurre le proprie impressioni con termini acuti ed appropriati, nell'abilit\u00e0 di passare dalla satira tagliente all'ironia appena percettibile."}
{"id": "291911", "revid": "4106", "url": "https://it.wikipedia.org/wiki?curid=291911", "title": "Neuch\u00e2tel (citt\u00e0)", "text": ""}
{"id": "291913", "revid": "253269", "url": "https://it.wikipedia.org/wiki?curid=291913", "title": "Ken Jenkins", "text": "Carriera.\n\u00c8 apparso in svariate serie televisive, tra cui un episodio dell'ottava stagione di \"X-Files\". Nella serie Cougar Town recita il ruolo di Chick, padre di Jules (Courtney Cox Arquette).\n\u00c8 noto anche per la sua carriera da attore teatrale. Appare anche nei film \"The Abyss\", \"Clockstoppers\", \"Fuori in 60 secondi\", \"Mi chiamo Sam\" e \"Air America\".\nNel 1958, a 18 anni, ha sposato l'attrice Joan Patchen da cui ha avuto tre figli: Daniel, Matthew e Joshua.\nDopo il divorzio dalla moglie nel 1969, si rispos\u00f2 qualche mese dopo con l'attrice Katharine Houghton, nipote di Katharine Hepburn."}
{"id": "291915", "revid": "2219808", "url": "https://it.wikipedia.org/wiki?curid=291915", "title": "Arenella", "text": ""}
{"id": "291918", "revid": "1924342", "url": "https://it.wikipedia.org/wiki?curid=291918", "title": "Lollapalooza", "text": "Lollapalooza \u00e8 un festival musicale annuale itinerante che vede esibirsi musicisti alternative rock, rap e punk, oltre a spettacoli di danza e di commedia teatrale. Durante lo svolgimento del festival vengono ospitate anche varie bancarelle di artigiani.\nNato nel 1991 grazie a Perry Farrell, cantante dei Jane's Addiction e dei Porno for Pyros, \u00e8 stato un evento annuale fino al 1997. Ha avuto un periodo di pausa fino al 2002, e dal 2003 ne \u00e8 stata ripresa l'organizzazione e lo svolgimento. Nel 2011, la societ\u00e0 Geo Eventi conferm\u00f2 la versione brasiliana della manifestazione, che si tenne presso il Jockey Club a San Paolo il 7 e 8 aprile 2012.\nStoria del festival.\nPerry Farrell ebbe l'idea di creare il Lollapalooza in seguito all'ultimo tour dei Jane's Addiction, prima dello scioglimento della band. Il termine Lollapalooza vuole indicare qualcosa di eccezionale e di insolito. Farrell sent\u00ec la parola in un episodio della commedia statunitense \"The Three Stooges\", e dato che gli piaceva il suono della parola, lo adott\u00f2 per il festival.\nRispetto ad altri festival, come quello di Woodstock e lo US Festival, che si svolsero un'unica volta e in un unico luogo, il Lollapalooza \u00e8 un festival articolato in diverse date, che attraversa principalmente gli Stati Uniti ed il Canada. In pratica \u00e8 come dire che invece di portare il pubblico da diverse citt\u00e0 a riunirsi per la visione di un evento, \u00e8 l'evento stesso che, facendo tappa in diverse citt\u00e0, va a trovare il pubblico, portando la cultura underground della costa est ed ovest degli Stati Uniti nel cuore della nazione stessa. Grazie a questo, molta gente che ha partecipato all'evento ha detto che il Lollapalooza \u00e8 totalmente diverso da qualsiasi altro festival, oltre ad essere un importante veicolo per diffondere la musica alternativa del periodo.\nLa line-up di artisti della prima edizione del 1991 era abbastanza eclettica, spaziando dal rap di Ice T all'industrial dei Nine Inch Nails. Il fatto di mischiare al suo interno pi\u00f9 generi molto diversi tra loro, fece guadagnare al festival un'aria di indipendenza dal rock delle corporazioni, o rock delle \"major\".\nUn altro fatto che port\u00f2 al successo il festival, fu quello di includere ospiti non necessariamente musicali. Artisti come Jim Rose Circus, in pratica un cosiddetto \"freak show\", e gli Shaolin Monks, fecero in modo di allargare i limiti della tradizionale cultura rock. Ospitava inoltre una tenda dove vari artisti esponevano i loro lavori, ci si poteva cimentare a giocare con videogiochi di realt\u00e0 virtuale, ed in pi\u00f9 vi trovavano posto banchetti informativi su gruppi politici ed ambientali \"nonprofit\". In pratica, il Lollapalooza non rappresentava solo una \"jam\" di superstar del rock, ma un evento culturale ben pi\u00f9 ampio.\nDopo la prima edizione che prevedeva un solo palco, venne introdotto un secondo palco (nel 1996 anche un terzo) per l'esibizione di band emergenti e locali. L'introduzione del secondo palco port\u00f2 giovamento al festival, dato che il pubblico poteva ascoltare anche la nuova generazione di band underground, alcune delle quali, probabilmente proprio grazie al fatto di esibirsi davanti ad un folto pubblico di ascoltatori e di addetti ai lavori, avrebbero avuto grandi opportunit\u00e0 di farsi notare. Molte di queste band, successivamente, riuscirono ad arrivare al successo commerciale.\nSuccesso e declino.\nL'esplosione del fenomeno Grunge nei primi anni novanta diede impulso al Lollapalooza, che ospit\u00f2 negli anni tra il 1992 ed il 1994 molte delle band che erano riunite sotto questa etichetta. I fenomeni come il \"pogo\", il \"mosh\" ed il \"crowd surfing\" divennero parte integrante dei concerti. Sempre in questi anni vi fu un grosso incremento alla partecipazione al festival da parte degli artisti pi\u00f9 disparati. Vi si potevano trovare microfoni aperti per la lettura di scritti vari, e per comizi, oltre a postazioni per l'esecuzione di tatuaggi e piercing, insomma una variet\u00e0 impressionante di attivit\u00e0 collaterali.\nNel 1994 il grunge aveva raggiunto l'apice del successo. Fu anche un anno tragico per il Lollapalooza. Infatti i Nirvana, la band che aveva fatto uscire il grunge dall'underground, erano previsti in quell'anno come headliner, ma la loro esibizione venne cancellata a causa del suicidio del cantante della band, Kurt Cobain. Il loro posto come headliner venne preso dagli Smashing Pumpkins. La vedova di Kurt Cobain, Courtney Love, fece delle apparizioni a sorpresa durante le esibizioni di vari artisti, soprattutto durante l'esibizione degli Smashing Pumpkins, parlando al pubblico riguardo alla morte del marito. Molte risse ed incidenti segnarono quell'edizione, facendo perdere al festival quel senso di tranquillit\u00e0, collaborazione e di comunit\u00e0 che aveva avuto fino a quel momento.\nNegli ultimi anni di questa prima fase del Lollapalooza, venne perso l'interesse per il festival. Perry Farrell, che era l'anima del festival, chiuse l'organizzazione per concentrarsi sul nuovo festival che aveva in progetto, l'ENIT. Inoltre, molti dei generi che il Lollapalooza aveva promosso in quegli anni, erano ormai entrati a far parte del circolo mainstream od erano addirittura passati di moda. Molti sforzi vennero fatti per tenere il festival a livello rilevante, come l'inclusione di esponenti di generi che fino a quel momento ancora non avevano fatto parte dell'evento, come per esempio il musicista country Waylon Jennings, oppure il gruppo esponente del genere elettronico alternativo dei Prodigy. Nel 1997, comunque, il concetto del Lollapalooza aveva perso molto dell'interesse suscitato fino a quel momento, tanto che dall'anno seguente, il 1998, e fino al 2002, non si svolse, principalmente perch\u00e9 proprio nel 1998 non venne trovato nessun gruppo disponibile a fare da headliner.\nLa rinascita.\nNel 2003 Perry Farrell riunisce i Jane's Addiction e programma un nuovo tour per il Lollapalooza. Il programma del tour include date in 30 citt\u00e0 tra luglio ed agosto. Il tour ottiene per\u00f2 uno scarso successo, dovuto principalmente al prezzo alto dei biglietti ed alla sponsorizzazione massiccia da parte delle major. Venne quindi programmato un nuovo tour per il 2004, che venne per\u00f2 cancellato data la scarsa vendita di biglietti.\nFarrell cede allora i diritti del Lollapalooza a Capital Sports &amp; Entertainment, societ\u00e0 che aveva organizzato anche l'Austin City Limits Music Festival. La Capital Sports &amp; Entertainment fa resuscitare il Lollapalooza nel 2005, organizzando l'evento in due date, il 23 ed il 24 luglio, a Chicago, nel Grant Park, con una grande variet\u00e0 di artisti (circa 70 divisi su 5 palchi). Questa edizione ebbe un buon successo, nonostante il gran caldo del periodo, ed ospit\u00f2 circa 30.000 spettatori.\nGruppi e singoli musicisti per anno.\n1991.\nLuogo: America del NordDate: 18 luglio 1991 - 28 agosto 1991\"Palco principale\" (\"Main Stage\"): Jane's Addiction, Siouxsie and the Banshees, Nine Inch Nails, Living Colour, Ice-T &amp; Body Count, Butthole Surfers, Rollins Band, Violent Femmes, Fishbone\n1992.\nLuogo: America del NordDate: 18 luglio 1992 - 13 settembre 1992\"Palco principale\": Red Hot Chili Peppers, Ministry, Ice Cube, Soundgarden, The Jesus and Mary Chain, Pearl Jam, Lush, Temple of the Dog\"Secondo palco\": Jim Rose Circus, Sharkbait, Archie Bell, Porno for Pyros, Basehead, Cypress Hill, House of Pain, Sweaty Nipples, Arson Garden, Seaweed, Seam, Boo-Yaa T.R.I.B.E., The Look People, Stone Temple Pilots, Vulgar Boatmen, Truly, Skrew, Tribe, The Authority, Samba Hell, Rage Against the Machine, Chris Cornell ed Eddie Vedder\n1993.\nLuogo: America del NordDate: 18 giugno 1993 - 7 agosto 1993\"Palco principale\": Primus, Alice in Chains, Dinosaur Jr., Fishbone, Arrested Development, Front 242, Babes in Toyland, Tool, Rage Against the Machine\"Secondo palco\": Sebadoh, Cell, Unrest, Mercury Rev, Mosquito, Free Kitten, Royal Trux, Tsunami, Mutabaruka, The Coctails, Scrawl, Luscious Jackson, Genitorturers, Truly, Eggs, Girls Against Boys, Thurston Moore, Glue, Karl Hendrick's Trio, Hurl\n1994.\nLuogo: America del NordDate: 7 luglio 1994 - 5 settembre 1994\"Palco principale\": Smashing Pumpkins, Beastie Boys, George Clinton &amp; the P.Funk All-Stars, The Breeders, A Tribe Called Quest, Nick Cave and the Bad Seeds, L7, Boredoms (prima met\u00e0 del tour), Green Day (seconda met\u00e0 del tour)\"Secondo palco\": The Flaming Lips, The Verve, The Boo Radleys, The Frogs, Guided By Voices, Lambchop, Girls Against Boys, Rollerskate Skinny, Palace Songs, Stereolab, FU-Schnickens, The Pharcyde, Shudder To Think, Luscious Jackson, King Kong, Charlie Hunter Trio, Shonen Knife, Blast Off Country Style, Souls of Mischief, Cypress Hill, Black Crowes\n1995.\nLuogo: America del NordDate: 4 luglio 1995 - 18 agosto 1995\"Palco principale\": Sonic Youth, Hole, Cypress Hill, Pavement, Sin\u00e9ad O'Connor (per le prime date, dopo lasci\u00f2 perch\u00e9 era incinta), Elastica (rimpiazzarono la O'Connor, ed anche Moby per alcune date), Beck, The Jesus Lizard, The Mighty Mighty Bosstones\"Secondo palco\": Coolio, Doo Rag, Possum Dixon, Poster Children, Yo La Tengo, Brainiac, The Coctails, The Geraldine Fibbers, The Dambuilders, Laika, The Pharcyde, Tuscadero, Built to Spill, Helium, Redman, St. Johnny, Dirty Three, Mike Watt, Versus, Hum, Blonde Redhead, The Roots, Blowhole, The Zeros, Pork Queen, Thomas Jefferson Slave Apartments, Sabalon Glitz, Psychotica, Patti Smith, Overpass, Moby, Superchunk, Beck (in versione perlopi\u00f9 acustica)\n1996.\nLuogo: America del NordDate: 27 giugno 1996 - 4 agosto 1996\"Palco principale\": Metallica, Soundgarden, Cocteau Twins, Waylon Jennings, Cheap Trick, Violent Femmes, The Tea Party, Wu-Tang Clan, Rage Against the Machine, Steve Earle, Devo, Ramones, Rancid, Shaolin Monks, Screaming Trees, Psychotica\"Secondo palco\": Beth Hart Band, Girls Against Boys, Ben Folds Five, Ruby, Cornershop, You Am I, Soul Coughing, Sponge, The Melvins, Satchel, Jonny Polonsky, Fireside\"Palco Indie\": Chune, Moonshake, Lutefisk, Capsize 7, The Cows, Long Fin Killie, Thirty Ought Six, Varnaline, Crumb\n1997.\nLuogo: America del NordDate: 25 giugno 1997 - 16 agosto 1997\"Palco principale\": Orbital, Devo, The Prodigy, The Orb, Tool, Snoop Doggy Dogg, Tricky, Korn, James, Julian and Damian Marley and the Uprising Band, Eels, Failure\"Secondo palco\": Summercamp, Artificial Joy Club, Jeremy Toback, Radish, Old 97's, Inch, Porno for Pyros, The Pugs, Lost Boyz, Agnes Gooch, Demolition Dollrods, Skeleton Key, Molly McGuire\n2003.\nLuogo: Stati UnitiDate: 5 luglio 2003 24 agosto 2003\"Palco principale\": Jane's Addiction, Audioslave, Incubus, Queens of the Stone Age (dal 5 luglio al 13 agosto), A Perfect Circle (dal 15 al 23 agosto), Jurassic 5, The Donnas, The Distillers, Rooney\"Secondo palco\": Steve-O, Burning Brides, Cave In, Kings of Leon, Hierosonic, Thirty Seconds to Mars, The Music, Mooney Suzuki, Fingertight, MC Supernatural, Boysetsfire, Billy Talent\n2004 (cancellato).\nQuesta edizione venne cancellata a causa della bassa vendita di biglietti. Gli artisti che dovevano esibirsi erano i seguenti: Morrissey, PJ Harvey, Sonic Youth, The Killers, The Flaming Lips, The Von Bondies, String Cheese Incident, Modest Mouse, Le Tigre, Gomez, Black Rebel Motorcycle Club, DJ Danger Mouse, Polyphonic Spree, Broken Social Scene, The Datsuns, Bumblebeez 81, The Secret Machines, The Thrills, Sound Tribe Sector 9, Elbow, Wheat, The Coup, Wolf Eyes\n2005.\nLuogo: Grant Park, ChicagoDate: 23 luglio 2005 - 24 luglio 2005\"Palco Parkways\":(sabato 23 luglio): The Redwalls, Ambulance LTD, Brian Jonestown Massacre, Blonde Redhead, The Walkmen(domenica 24 luglio): The Changes, Blue Merle, Tegan and Sara, G Love &amp; Special Sauce, The Dandy Warhols\n\"Palco SBC East Stage\":(sabato 23 luglio): The (International) noise conspiracy, ...And You Will Know Us by the Trail of Dead, Dashboard Confessional, Billy Idol, Pixies(domenica 24 luglio): OK Go, Kasabian, The Satellite Party, The Arcade Fire, The Killers\n\"Palco Budweiser Select Stage\":(sabato 23 luglio): The Warlocks, The Kaiser Chiefs, The Bravery, The Black Keys, Digable Planets(domenica 24 luglio): Saul Williams, Louis XIV, Ben Kweller, Spoon, Death Cab for Cutie\n\"Palco SBC West Stage\":(sabato 23 luglio): M83, Liz Phair, Cake, Primus, Weezer(domenica 24 luglio): The Ponys, Dinosaur Jr., Drive-By Truckers, Widespread Panic\n\"Palco Planet Stage\":(sabato 23 luglio): Hard-Fi, The Dead 60's, VHS or Beta, DJ Muggs, Mash Up Circus, B-Boy Breakdown Royale, Z-Trip, Mark Farina(domenica 24 luglio): Cathedrals, DeSol, Los Amigos Invisibles, Soulive, Sound Tribe Sector 9, Derrick Carter\n\"Palco Kidzapalooza\":(sabato 23 luglio): Peter Distefano e Perry Farrell, The Candy Band, Daddy a Go Go, Gwendolyn &amp; the Good Time Gang(domenica 24 luglio): Ella Jenkins, Daddy a Go Go, Saul Williams e Ladybug dei Digable Planets, Gwendolyn &amp; the Good Time Gang, The Candy Band\n2006.\nLuogo: Grant Park, ChicagoDate: 4 agosto 2006 - 6 agosto 2006(gli artisti vengono indicati dal primo all'ultimo in ordine di esibizione)\"AT&amp;T Stage\":venerd\u00ec: The Subways, Panic! at the Disco, Umphrey's McGee, The Raconteurs, Weensabato: Living Things, Coheed and Cambria, Gnarls Barkley, Common, Kanye Westdomenica: Sparta, Ben Kweller, Matisyahu, Queens of the Stone Age, Red Hot Chili Peppers\nBudlight Stagevenerdi: Blue October, Eels, Ryan Adams, My Morning Jacket, Death Cab For Cutiesabato: Nada Surf, Built to Spill, Sonic Youth, The Flaming Lips, Manu Chaodomenica: The Redwalls, Nickel Creek, The Shins, Wilco\nadidas-Champ Stagevenerdi: Deadboy &amp; the Elephantmen, Aqualung, Stars, Iron &amp; Wine, Sleater-Kinneysabato: Matt Costa, Feist, Calexico, The Dresden Dolls, Thievery Corporationdomenica: Mucca Pazza, The Frames, Andrew Bird, Poi Dog Pondering, Blues Traveler\nQ101 Stagevenerdi: Sound Team, Editors, Cursive, The Secret Machines, Violent Femmessabato: Tonedeff (Last Band Standing Grand Prize Winner), Be Your Own Pet, The Go! Team, Wolfmother, Smoking Popes, The New Pornographersdomenica: Boy Kill Boy, The Hold Steady, Thirty Seconds to Mars, She Wants Revenge, Broken Social Scene\nPlaystation Stagevenerdi: Midlake, Anathallo, Ohmega Watts, Jeremy Enigk, Lady Sovereignsabato: Sa-Ra, Sybris, Peeping Tom, Lyrics Born, Blackaliciousdomenica: Trevor Hall, The Burden Brothers, Hot Chip, Pepper, Reverend Horton Heat\nAMD Stagevenerdi: Mates of State, The Cankles (Last Band Standing Finalists), Ghostland Observatory, Husky Rescue, The M's, Mute Mathsabato: Rainer Maria, Cold War Kids, Oh No! Oh My!, Particle, Disco Biscuitsdomenica: What Made Milwaukee Famous, Manishevitz, Benevento/Russo Duo, The New Amsterdams, Of Montreal\nBMI Stagevenerdi: Bon Mots, Cameron McGill and What Army, Makeshifte, Kelley Stoltz, Jon McLaughlinsabato: Musical Outfits, St. James Inc., Lanz, Elvis Perkins, Kill Hannahdomenica: Katie Todd Band, Catfish Haven, Manchester Orchestra, Moses Mayfield, Assassins, Deadsy\nMind Field Stagevenerdi: Playstation Competition 1: Singstar, Battle Royale 1, The Second City (commedia), Battle Royale 2, Mission Improvable (commedia), Playstation Competition 2: Guitar Hero, Battle Royale 3, Mindfield Mini Movies, Schadenfreude (commedia), Battle Royale 4, Mindfield Electronic Ambush VHS or Beta DJsabato: Playstation Competition 1: Singstar, Battle Royale 1, The Second City (commedia), Battle Royale 2, Mission Improvable (commedia), Playstation Competition 2: Guitar Hero, Battle Royale 3, Mindfield Mini Movies, Schadenfreude (commedia), Battle Royale 4, Mindfield Electronic Ambush-DJ Rashidadomenica: Playstation Competition 1: Singstar, Battle Royale 1, The Second City (commedia), Battle Royale 2, Mission Improvable, Playstation Competition 2: Guitar Hero, Battle Royale 3, Super Sunday Superhero Pageant, Mindfield Electronic Ambush-Mix Master Mike, Mixin' Marc\nKidz Stagevenerdi: ScribbleMonster, Kelly McQuinn and KidTribe, Candy Band, Alvin Ailev Dancing Workshop, Remo Drum Circle, Peter DiStefano, The Blisterssabato: ScribbleMonster, Kelly Mcquinn and KidTribe, Candy Band, Alvin Ailev Dancing Workshop, Ella Jenkins featuring Asheba, Remo Drum Circle featuring Asheba, Justin Roberts, Distefano's Guitar Workshop, Chutzpah, breakdancing with the Brickheadz, Remo Drum Circledomenica: School of Rock, Kelly McQuinn and KidTribe, Farrell and DiStefano, Patti Smith (esibizione a sorpresa), The Candy Band, Q Brothers and Chutzpah, Asheba, Remo Drum Circle\n2007.\nLuogo: Grant Park, Chicago\nDate: 3-5 agosto\n\"AT&amp;T Stage\"\nvenerd\u00ec: Ghostland Observatory, Jack's Mannequin, moe., Satellite Party, Daft Punk\nsabato: Tokyo Police Club, Silverchair, Clap Your Hands Say Yeah, Yeah Yeah Yeahs, Muse\ndomenica: Dax Riggs, Lupe Fiasco, Kings of Leon, My Morning Jacket, Pearl Jam\n\"Bud Light Stage\"\nvenerd\u00ec: Soulive, The Polyphonic Spree, M.I.A., The Black Keys, Ben Harper &amp; the Innocent Criminals\nsabato: I'm from Barcelona, Stephen Marley, The Roots, Snow Patrol, Interpol\ndomenica: The Cribs, Amy Winehouse, Iggy &amp; the Stooges, Modest Mouse\n\"adidas Stage\"\nvenerd\u00ec: Elvis Perkins in Dearland, Son Volt, Sparklehorse, G. Love &amp; Special Sauce, Femi Kuti &amp; the Positive Force\nsabato: Matt and Kim, Pete Yorn, Sound Tribe Sector 9, Regina Spektor, Patti Smith\ndomenica: Juliette and the Licks, Rodrigo y Gabriela, Paolo Nutini, Yo La Tengo, Caf\u00e9 Tacuba\n\"MySpace Stage\"\nvenerd\u00ec: The Fratellis, Ted Leo and the Pharmacists, Slightly Stoopid, Blonde Redhead, LCD Soundsystem\nsabato: Shock Stars (vincitori Last Band Standing), Sherwood, Tapes 'n Tapes, Motion City Soundtrack, The Hold Steady, Spoon\ndomenica: White Rabbits, Heartless Bastards, Blue October, !!!, TV on the Radio\n\"Playstation Stage\"\nvenerd\u00ec: Carey Ott, Colour Revolt, Charlie Musselwhite, Electric Six, The Rapture\nsabato: High Class Elite, Ryan Shaw, Sam Roberts Band, Rhymefest, Roky Erickson &amp; the Explosives\ndomenica: The Postmarks, dios (malos), Los Campesinos!, Apostle of Hustle, The Wailers\n\"Citi Stage\"\nvenerd\u00ec: Helicopters (Last Band Standing Runner-Up), Illinois, Chin Up Chin Up, Viva Voce, Against Me!, Silversun Pickups\nsabato: Arckid, The Satin Peaches, Aqueduct, Cold War Kids, Cansei De Ser Sexy (CSS) (cancelled due to last-minute travel difficulties and replaced by Matt and Kim)\ndomenica: The 1900s, David Vandervelde, The Black Angels, Annuals, Peter Bjorn and John\n\"BMI Stage\"\nvenerd\u00ec: The Switches, Tom Schraeder, Bang Bang Bang, Powerspace, Inward Eye, Wax on Radio\nsabato: Dear and the Headlights, Ludo, Kevin Michael, Lady Gaga &amp; Lady Starlight, Cage the Elephant, Back Door Slam\ndomenica: The Graduate, Mr. North, Smoosh, The Diffs, John Paul White, Bound Stems\n\"MOTO Stage\"\nvenerd\u00ec: PlayStation Competition: \"Buzz\" Triva, The Second City (Comedy), Battle Royale rd. 1, PlayStation Competition: SingStar, Mission IMPROVable (Comedy), Battle Royale rd. 2, Matt Roan, Mickey Avalon\nsabato: PlayStation Competition: \"Buzz\" Trivia, The Second City (Comedy), Battle Royale rd. 1, PlayStation Competition: SingStar, Mission IMPROVable (Comedy), Battle Royale rd. 2, Josh Hopkins, DJ Klever and DJ Craze\ndomenica: PlayStation Competition: \"Buzz\" Trivia, The Second City (Comedy), Battle Royale rd. 1, PlayStation Competition: SingStar, Mission IMPROVable (Comedy), Battle Royale rd. 2, Flosstradamus, Kid Sister\n\"KIDZ Stage\"\nvenerd\u00ec: Rock for Kids Youth Jam Band, The Hipwaders, The Sippy Cups, Peter Himmelman, Paul Green's School of Rock All-Stars\nsabato: The Candy Band, The Blisters, The Sippy Cups, The Hipwaders, Patti Smith, Jim James\ndomenica: Peter Himmelman, Q Brothers, Wee Hairy Beasties, Peter DiStefano &amp; Perry Farrell, Paul Green's School of Rock All-Stars with Perry Farrell, Ben Harper\nSean Lennon appeared on the initial lineup for Lollapalooza but was eventually removed.\n2008.\nLuogo: Grant Park, Chicago\nDate: 1-3 agosto\n\"AT&amp;T Stage\"\nvenerd\u00ec: Holy Fuck (initially Noah and the Whale), Yeasayer, Gogol Bordello, Bloc Party, Radiohead\nsabato: The Ting Tings, The Gutter Twins, Brand New, Lupe Fiasco, Rage Against the Machine\ndomenica: Kid Sister, Brazilian Girls, G. Love &amp; Special Sauce, Gnarls Barkley, Kanye West\n\"Bud Light Stage\"\nvenerd\u00ec: Black Lips, The Go! Team, The Black Keys, The Raconteurs\nsabato: Does It Offend You, Yeah?, Dierks Bentley, Explosions in the Sky, Broken Social Scene, Wilco\ndomenica: White Lies, The John Butler Trio, Iron &amp; Wine, Love and Rockets, Nine Inch Nails\n\"MySpace Stage\"\nvenerd\u00ec: Bang Camaro, Rogue Wave, The Kills, Mates of State, Stephen Malkmus and the Jicks\nsabato: The Melismatics(Last Band Standing Winner), Margot &amp; the Nuclear So and So's, Dr. Dog, MGMT, Jamie Lidell, Toadies\ndomenica: The Octopus Project, The Whigs, Chromeo, Blues Traveler, Mark Ronson\n\"Playstation 3 Stage\"\nvenerd\u00ec: K'naan, Butch Walker, Duffy, Cat Power\nsabato: De Novo Dahl, Mason Jennings, DeVotchKa, Okkervil River, Sharon Jones &amp; The Dap-Kings\ndomenica: Office, The Weakerthans (cancelled), Amadou &amp; Mariam, Flogging Molly, The National\n\"Citi Stage\"\nvenerd\u00ec: (Last Band Standing), Sofia Talvik, Manchester Orchestra, The Enemy, Louis XIV, Free Sol, Grizzly Bear, Cansei de Ser Sexy\nsabato: Witchcraft, Ferras, Foals, Booka Shade, Spank Rock, Battles\ndomenica: The Blakes, What Made Milwaukee Famous, Nicole Atkins &amp; The Sea, Black Kids, Saul Williams, Girl Talk\n\"Perry's Stage\"\nvenerd\u00ec: Willy Joy, Zebo, Holy Fuck (DJ Set), James Curd, Million $ Mano, VHS or Beta (DJ Set)\nsabato: Dani Deahl, Devlin &amp; Darko, Dash Mihok, Perry Farrell &amp; Special Guest (Slash), Does It Offend You, Yeah? (DJ Set), DJ AM, DJ MomJeans\ndomenica: The Glamour, Smalltown DJs, E-Six &amp; Roan, DJ Mel, Franki Chan, Flosstradamus\n\"BMI Stage\"\nvenerd\u00ec: We Go to 11, Magic Wands, The Parlor Mob, Electric Touch, Black Joe Lewis &amp; the Honeybears, Your Vegas, Cadence Weapon, The Cool Kids\nsabato: Krista, The Postelles, Innerpartysystem, Steel Train, Serena Ryder, DJ Bald Eagle, Uffie\ndomenica: Ha Ha Tonka, Wild Sweet Orange, Tally Hall, Newton Faulkner, Eli \"The Paperboy\" Reed &amp; The True Loves\n\"Kidz Stage\"\nvenerd\u00ec: Suzy Brack and the New Jack Lords, Paul Green's School of Rock All-Stars, The Dream Jam Band, The Terrible Twos, Jeff Tweedy (of Wilco), Rogue Wave, Tiny Masters of Today\nsabato: The Dream Jam Band, Tiny Masters of Today, The Jimmies, The Terrible Twos, Special Guest, Homemade Jamz Blues Band\ndomenica: Q Brothers, The John Butler Trio, Homemade Jamz Blues Band, The Jimmies, G. Love &amp; Special Sauce, Peter DiStefano &amp; Tor Hyams, Perry Farrell &amp; Special Guest (Slash), Paul Green's School of Rock All-Stars\nSantigold appeared on the initial lineup for Lollapalooza but was eventually removed.\n2009.\nLuogo: Grant Park, Chicago\nDate: 7-9 agosto\n\"Chicago 2016 Stage\"\nvenerd\u00ec: Hey Champ, The Gaslight Anthem, Sound Tribe Sector 9, Thievery Corporation, Depeche Mode\nsabato: Living Things, Atmosphere, Coheed and Cambria, Rise Against, Tool\ndomenica: Ra Ra Riot, The Airborne Toxic Event, Vampire Weekend, Snoop Dogg, The Killers\n\"Budweiser Stage\"\nvenerd\u00ec: Manchester Orchestra, White Lies, Ben Folds, The Decemberists, Kings of Leon\nsabato: Delta Spirit, Los Campesinos!, Arctic Monkeys, TV on the Radio, Yeah Yeah Yeahs (replaced Beastie Boys)\ndomenica: Friendly Fires, Kaiser Chiefs, Neko Case, Lou Reed, Jane's Addiction\n\"Vitaminwater Stage\"\nvenerd\u00ec: The Henry Clay People, Black Joe Lewis &amp; the Honeybears, Heartless Bastards, Crystal Castles, of Montreal\nsabato: The Low Anthem, Miike Snow, Gomez, Glasvegas, Animal Collective\ndomenica: Alberta Cross, Bat for Lashes, Dan Deacon, Cold War Kids, Silversun Pickups\n\"Playstation Stage\"\nvenerd\u00ec: Hockey, Zap Mama, Bon Iver, Fleet Foxes, Andrew Bird\nsabato: Ezra Furman and the Harpoons, Federico Aubele, Robert Earl Keen, Santigold, Ben Harper and Relentless7\ndomenica: Sam Roberts Band, Portugal. The Man, The Raveonettes, Dan Auerbach, Band of Horses\n\"Citi Stage\"\nvenerd\u00ec: Other Lives, The Knux, Amazing Baby, The Virgins, Asher Roth, Peter Bjorn and John\nsabato: thenewno2, Constantines, Ida Maria, Chairlift, No Age, Lykke Li\ndomenica: Carney, Davy Knowles and Back Door Slam, Cage the Elephant, Gang Gang Dance, Passion Pit, Deerhunter\n\"Perry's Stage\"\nvenerd\u00ec: DJ Pasha (Last Band Standing Winner), Nick Catchdubs, DJ Mel, Dark Wave Disco, Hollywood Holt, Rye Rye (cancelled), La Roux (cancelled), The Bloody Beetroots (DJ Set), A-Trak, Simian Mobile Disco (DJ Set), Crookers, Kid Cudi\nsabato: Punky Fresh (Last Band Standing Winner), Moneypenny, Kaskade, Animal Collective (DJ Set), Prophit, Perry Farrell and Special Guest, Hercules and Love Affair (DJ Set), LA Riots, Diplo, Bassnectar\ndomenica: Yello Fever, Car Stereo (Wars), He Say, She Say, The Hood Internet, The Glitch Mob, Boys Noize, MSTRKRFT, Deadmau5\n\"BMI Stage\"\nvenerd\u00ec: April Smith, Gringo Star, The Builders and the Butchers, Kevin Devine, Eric Church\nsabato: Band of Skulls, Dirty Sweet, Langhorne Slim, Joe Pug, Blind Pilot\ndomenica: Mike's Pawn Shop, Esser, The Greencards, Priscilla Renea (replaced Neon Hitch), Ke$ha\n\"Kidz Stage\"\nvenerd\u00ec: Yuto Miyazawa, Paul Green's School of Rock All-Stars, Frances England, Secret Agent 23 Skidoo, Zach Gill (from ALO), Special Guest, Lunch Money\nsabato: Frances England, Zach Gill (from ALO), Quinn Sullivan, Secret Agent 23 Skidoo, Care Bears on Fire, Special Guest, Ralph's World\ndomenica: Care Bears on Fire, Q Brothers, Ralph's World, Peter DiStefano &amp; Tor Hyams, Perry Farrell, Paul Green's School of Rock All-Stars with Perry Farrell\n2010.\nLuogo: Grant Park, Chicago\nDate: 6-8 agosto\n\"Parkways Foundation\"\nvenerd\u00ec: Balkan Beat Box, Raphael Saadiq, Devo, Hot Chip, Lady Gaga\nsabato: Rebelution, Blues Traveler, Gogol Bordello, Social Distortion, Green Day\ndomenica: Nneka, The Cribs, X Japan, Wolfmother, Soundgarden\n\"Budweiser Stage\"\nvenerd\u00ec: Wavves, Mavis Staples, The New Pornographers, The Black Keys, The Strokes\nsabato: The Soft Pack, Stars, Grizzly Bear, Spoon, Phoenix\ndomenica: The Antlers, Blitzen Trapper, Yeasayer, MGMT, Arcade Fire\n\"Playstation Stage\"\nvenerd\u00ec: B.o.B, Los Amigos Invisibles, Drive-By Truckers, Dirty Projectors, Jimmy Cliff\nsabato: The Kissaway Trail, Wild Beasts, The xx, Metric, Cut Copy\ndomenica: Miniature Tigers, The Dodos, Mumford &amp; Sons, Mutemath, The National\n\"adidas Stage\"\nvenerd\u00ec: Javelin, The Walkmen, The Big Pink, Matt &amp; Kim, Chromeo\nsabato: Mimicking Birds, Rogue Wave, Against Me!, AFI, Slightly Stoopid\ndomenica: Health, Switchfoot, Minus the Bear, Erykah Badu, Cypress Hill\n\"Sony bloggie\"\nvenerd\u00ec: Foxy Shazam, The Constellations, American Bang, Cymbals Eat Guitars, Fuck Buttons, Jamie Lidell\nsabato: The Morning Benders, Harlem, Warpaint, Dawes, Deer Tick, Edward Sharpe and the Magnetic Zeros\ndomenica: Frank Turner, Company of Thieves, The Ike Reilly Assassination, Hockey, Frightened Rabbit, The Temper Trap\n\"Perry's Stage\"\nvenerd\u00ec: LDJS Remix, BBU, Ancient Astronauts, Ana Sia, Peanut Butter Wolf, Kidz in the Hall, J. Cole, Caspa, Erol Alkan, Tiga, 2ManyDJs\nsabato: Lance Herbstrong, Only Children, Vonnegutt, FreeSol, Beats Antique, Wolfgang Gartner, Steve Porter, Joachim Garraud, PerryEtty vs. Chris Cox, Kaskade, Rusko, DJ Mel, Empire of the Sun\ndomenica: Dani Deahl, Team Bayside High, Felix Cartal, Didi Gutman of Brazilian Girls, Nervo, Chiddy Bang, Mexican Institute of Sound, Dirty South, Flosstradamus, Felix da Housecat, Digitalism (DJ Set) The Unknown Facez Hardstyle dj set\n\"BMI Stage\"\nvenerd\u00ec: These United States, The Ettes, Jukebox the Ghost, My Dear Disco, Semi Precious Weapons, Neon Trees\nsabato: MyNameIsJohnMichael, Skybox, Dragonette, Dan Black, Royal Bangs\ndomenica: Son of a Bad Man, Neon Hitch, The Band of Heathens, Freelance Whales, Violent Soho\n\"Kidzapalooza Stage\"\nvenerd\u00ec: The Happiness Club, School of Rock, The Candy Band, Tim and the Space Cadets, Rocknoceros, Ed Kowalczyk, Recess Monkey\nsabato: Tim and the Space Cadets, The Candy Band, Rocknoceros, The Verve Pipe, The Happiness Club, Dan Zanes and the Chicago Youth Symphony Orchestra, JP. Chrissie &amp; the Fairground Boys\ndomenica: School of Rock, Q Brothers, Recess Monkey, Dan Zanes and the Chicago Youth Symphony Orchestra, Peter DiStefano &amp; Tor, Thenewno2, Perry Farrell, The Verve Pipe\n2011.\nLollapalooza Chile.\nLuogo: Parque O'Higgins in Santiago, Chile\nDate: 2-3 aprile\n\"Coca Cola Zero Stage\"\nsabato: Francisca Valenzuela, Steel Pulse, James, The National, The Killers\ndomenica: La Mala Rodr\u00edguez, 311, The Flaming Lips, Thirty Seconds to Mars, Kanye West\n\"Claro Stage\"\nsabato: Los Bunkers, Cypress Hill, Ben Harper, Deftones\ndomenica: Quique Neira, Todos Tus Muertos, Chico Trujillo, Sublime with Rome, Jane's Addiction\n\"Kidzapalooza Stage\"\nsabato: Magic Twins, Power Peralta, Los Pulentos, Achu\ndomenica: Cuchara, Joe Vasconcellos &amp; Fractal, Los Plumabits, Power Peralta, Los Pulentos\n\"Tech Stage\"\nsabato: Devil Presley, Astro, d\u00ebnver, Anita Tijoux, Bomba Est\u00e9reo, Edward Sharpe &amp; the Magnetic Zeros, Datarock, CSS\ndomenica: Mundano, Como Asesinar a Felipes, The Ganjas, Fother Muckers, Devendra Banhart, Cat Power, The Drums, Cold War Kids\n\"LG Stage (Movistar Arena)\"\nsabato: Ital, New Kids on the Noise, DJ Raff, Latin Bitman, Zeta Bosio, Perryetty vs. Chris Cox, Joachim Garraud, Empire of the Sun, Fatboy Slim\ndomenica: Matanza, Javiera Mena, Toy Selectah, Ghostland Observatory, Fischerspooner, Boys Noize, Armin Van Buuren\nLollapalooza.\nLuogo: Grant Park, Chicago\nDate: 5-7 agosto\n\"Music Unlimited\"\nvenerd\u00ec: The Vaccines, Delta Spirit, White Lies, A Perfect Circle, Muse\nsabato: Walk the Moon, Fitz &amp; The Tantrums, Big Audio Dynamite, Cee Lo Green, Eminem\ndomenica: Titus Andronicus, Ryan Bingham &amp; the Dead Horses, The Cars, Arctic Monkeys, Foo Fighters\n\"Sony\"\nvenerd\u00ec: Wye Oak, The Naked and Famous, Foster the People, Two Door Cinema Club, Crystal Castles\nsabato: Grouplove, Phantogram, Mayer Hawthorne &amp; The County, Local Natives, Atmosphere\ndomenica: Lord Huron, Imelda May, The Pains of Being Pure at Heart, Portugal. The Man, Explosions in the Sky\n\"BMI\"\nvenerd\u00ec: Ruby Jane, Ceci Bastida, Electric Touch, Kerli, Kids These Days, Black Cards, Christina Perri\nsabato: Ximena Sari\u00f1ana, Typhoon, Skylar Grey, The Chain Gang of 1974, Patrick Stump, The Pretty Reckless\ndomenica: The Kingston Springs, Deluka, Lia Ices, Young Man, Boy &amp; Bear, Sam Adams\n\"Google+\"\nvenerd\u00ec: Ryan Leslie, Tennis, Reptar, Le Butcherettes, Cults, Tinie Tempah, OK Go, Ratatat\nsabato: Julia Easterlin, An Horse, Maps &amp; Atlases, Dom, The Drums, Ellie Goulding, Lykke Li, Beirut\ndomenica: Iration, Fences, Little Hurricane, Dale Earnhardt Jr. Jr., Lissie, Best Coast, Manchester Orchestra, Cold War Kids\n\"PlayStation\"\nvenerd\u00ec: TAB the Band, Los Bunkers, Smith Westerns, The Mountain Goats, Dani Deahl\nsabato: J Roddy Walston and the Business, Chico Trujillo, Black Lips, Deftones, Beats Antique\ndomenica: Gold Motel, Rival Schools, City and Colour, Cage the Elephant, DJ Mel\n\"Bud Light\"\nvenerd\u00ec: Young the Giant, Grace Potter &amp; The Nocturnals, The Kills, Bright Eyes, Coldplay\nsabato: Disappears, Friendly Fires, Death from Above 1979, Ween, My Morning Jacket\ndomenica: The Joy Formidable, Noah &amp; The Whale, Flogging Molly, Damian Marley &amp; Nas, deadmau5\n\"Perry's\"\nGirl Talk, Pretty Lights, Kid Cudi, The Bloody Beetroots Death Crew 77, Afrojack, Modeselektor, Skrillex, PerryEtty vs. Chris Cox, Chuckie, The Glitch Mob, Busy P, Joachim Garraud, Super Mash Bros, The Cool Kids, 12th Planet, Daedelus, Feed Me, Jackmaster, Collie Buddz, Savoy, Kyle Lukas &amp; Captain Midnight, Ana Tijoux, Midnight Conspiracy, L1ght, Lady D.\n2012.\nLollapalooza Chile.\nLuogo: Parque O'Higgins in Santiago, Chile&lt;ref name=\"lollapalooza.cl/en\"&gt;lollapalooza.cl/en/&lt;/ref&gt;\nDate: 31 marzo-1\u00ba aprile\n\"Claro-LG Stage\"\nsabato: Pedro Piedra, Gentleman, Thievery Corporation, Cage The Elephant, Bj\u00f6rk\ndomenica: Bbs Paranoicos, Foster The People, Band of Horses, Joan Jett &amp; the Blackhearts, Foo Fighters\n\"Coca Cola Stage\"\nsabato: Gustavo Cordera, Gogol Bordello, Los Jaivas, Arctic Monkeys\ndomenica: Camila Moreno, Friendly Fires, TV on the Radio, MGMT\n\"Alternative Stage\"\nsabato: Adanowsky, Plebe Rude, HopPo!, Los Tetas, Electrodomesticos, Crosses\ndomenica: , Juana Fe, System Solar, Morodo, Illya Kuryaki and the Valderramas, Peaches\n\"Perry's Stage\"\nsabato: El Sue\u00f1o de la Casa Propia, Adrianigual, Ritmo Machine, Surtek Collective, Pretty Lights, Bassnectar, Calvin Harris\ndomenica: Mawashi, Soul &amp; Senses, PerryEtty vs Chris Cox, The Crystal Method, Tinie Tempah, Skrillex, Above &amp; Beyond\n\"Huntcha Stage\"\nsabato: Dion, Beat Calavera, Pulenta, La Mala Senda, F\u00f6llakzoid, Silvestre\ndomenica: Newen Afrobeat, Yael Meyer, Gush, We are the Grand, Fernando Milagros, Jiminelson\n\"Kidzapalooza Stage \"\nsabato: Mosquitas Muertas, Inti Illimani Hist\u00f3rico, MC Billeta, 31 Minutos\ndomenica: Anitchie, Mazap\u00e1n, Chevy Metal (as a secret show), 31 Minutos\nLollapalooza Brasil.\nLuogo: The Jockey Club in Sao Paulo, Brazil\nDate: 7-8 aprile\n\"Cidade Jardim Stage\"\nsabato: Ritmo Machine, Marcelo Nova, O Rappa, TV on the Radio, Foo Fighters.\ndomenica: Plebe Rude, Thievery Corporation, Manchester Orchestra, Foster the People, Arctic Monkeys\n\"Butant\u00e3 Stage\"\nsabato: Wander Wildner, Cage The Elephant, Band of Horses, Joan Jett and The Blackhearts\ndomenica: Cascadura, Gogol Bordello, Friendly Fires, MGMT, Jane's Addiction\n\"Alternativo Stage\"\nsabato: Balls, Daniel Belleza e os Cora\u00e7\u00f5es em F\u00faria, Tipo U\u00edsque, Pavilh\u00e3o 9\ndomenica: Blubell, Suvaca, Black Drawing Chalks, Garage Fuzz, Velhas Virgens\n\"Perry's Stage\"\nsabato: Marcio Techjun, Veiga &amp; Salazar, Rhythm Monks, PerryEtty vs Chris Cox, Peaches, Bassnectar, The Crystal Method, Calvin Harris\ndomenica: Daniel Brand\u00e3o, Kings of Swingers, Killer on the Dancefloor, Pretty Lights, Tinie Tempah, Skrillex, Racionais MC's\n\"Kidzapalooza Stage \"\nsabato: Z\u00e9 &amp; Cia - Trenzinho de Gente, Sam Batera e Absolut, Bichos do Mundo\ndomenica: Abigail Conta Mais de Mil, Solange S\u00e1 - Piolhos, Meg Monteiro e Banda Symbol, Crian\u00e7as Crion\u00e7as - Cid Campos\nLollapalooza.\nLuogo: Grant Park, Chicago\nDate: 3-5 agosto\n\"Bud Light Stage\"\nvenerd\u00ec: O Rappa, The Black Angels, Metric, Passion Pit, Black Sabbath\nsabato: Los Jaivas, Delta Spirit, Alabama Shakes (cancelled due to weather), Franz Ferdinand, Avicii\ndomenica: Oberhofer, White Rabbits, J. Cole, Florence + The Machine, Justice\n\"Red Bull Soundstage\"\nvenerd\u00ec: The Growlers, Dr. Dog, The Afghan Whigs, The Shins, The Black Keys\nsabato: Doomtree, Aloe Blacc, The Temper Trap (cancelled due to weather), The Weeknd, Red Hot Chili Peppers\ndomenica: Bombay Bicycle Club, Trampled by Turtles, Sigur R\u00f3s, At the Drive-In, Jack White\n\"Sony Stage\"\nvenerd\u00ec: Wax, Yellow Ostrich, Tame Impala, The Head and the Heart, M83\nsabato: JC Brooks and the Uptown Sound, Bear In Heaven, Neon Indian (cut short due to weather), Tune-Yards, Bloc Party\ndomenica: Bowerbirds, Poli\u00e7a, The Walkmen, Toro Y Moi, Miike Snow\n\"Playstation Stage\"\nvenerd\u00ec: First Aid Kit, Michael Kiwanuka, Sharon Van Etten, Die Antwoord, DJ Zebo\nsabato: Milo Greene, JEFF the Brotherhood, JJ Grey &amp; MOFRO, The Tallest Man On Earth, Orchard Lounge\ndomenica: Mona, The Devil Makes Three, Gary Clark Jr., Amadou &amp; Mariam, DJ Mel\n\"Google Play Stage\"\nvenerd\u00ec: Animal Kingdom, Anamanaguchi, The War on Drugs, Blind Pilot, SBTRKT, Band of Skulls, Dawes, Wale\nsabato: Kopecky Family Band, FIDLAR, Givers, Chairlift, Fun., Washed Out, Twin Shadow, Frank Ocean\ndomenica: Point to Infinity, Hey Rosetta!, Macklemore &amp; Ryan Lewis, Dum Dum Girls, The Gaslight Anthem, Of Monsters and Men, The Big Pink, Childish Gambino\n\"BMI Stage\"\nvenerd\u00ec: Ambassadors, Haley Reinhart, Kevin Devine, Dry the River, Helena, thenewno2, Dev\nsabato: Laura Warshauer, Chancellor Warhol, Moon Taxi, Empires, The Dunwells, LP, Walk Off the Earth\ndomenica: Red Oblivion, Outasight, Overd\u014dz, Imaginary Cities, The Sheepdogs, Yuna, The Jezabels\n\"Perry's Stage\"\nvenerd\u00ec: Young Bloods, The White Panda, Totally Enormous Extinct Dinosaurs, Zedd, Madeon, Porter Robinson, NERO, Bassnectar\nsabato: Chief Keef Salva, Star Slinger, Paper Diamond, B.o.B (cancelled due to weather), Skream &amp; Benga, Calvin Harris, Santigold\ndomenica: Kid Color, DJ Nihal, Nadastrom, Little Dragon, Doctor P, Big Gigantic, Zeds Dead, Kaskade\n2013.\nLollapalooza Chile.\nLuogo: Parque O'Higgins in Santiago, Cile.\nDate: 6-7 aprile\nsabato: Pearl Jam, Queens of the Stone Age, Kaskade, The Hives, Kaiser Chiefs, Two Door Cinema Club, Passion Pit, Los Tres, Crystal Castles, Major Lazer, Puscifer, The Temper Trap, Of Monsters and Men, Alabama Shakes, Chancho en Piedra, Zeds Dead, Gepe, Banda Conmoci\u00f3n, Dread Mar I, Carla Morrison, DJ Marky, Zonora Point, Mecanico, Pascuala y Fauna, Intimate Stranger, Tr\u00e9boles, Keko Yoma, Cachureos, Sinergia, Los Plumabits.\ndomenica: The Black Keys, deadmau5, A Perfect Circle, Franz Ferdinand, Steve Aoki, Hot Chip, Keane, Nas, Tomahawk, Manuel Garc\u00eda, Foals, Feed Me, Porter Robinson, Gary Clark Jr., Marcelo D2, Bad Brains, Toro y Moi, Perrosky, Amadou &amp; Miriam, De Saloon, Russian Red, Protistas, Poncho, Resina Lala, Kali Mutsa, Red Oblivion, Agents, Daniel Klauser, Transubhiriano, Mago Oli.\nLollapalooza Brazil.\nLuogo: The Jockey Club in San Paolo\nDate: 29-31 marzo\nPearl Jam, The Killers, The Black Keys, deadmau5, Queens of the Stone Age, Planet Hemp, A Perfect Circle, Franz Ferdinand, Kaskade, Steve Aoki, The Hives, The Flaming Lips, Knife Party, Cake, Kaiser Chiefs, Two Door Cinema Club, Hot Chip, Passion Pit, Criollo, Tomahawk, Nas, Foals, Crystal Castles, Major Lazer, Puscifer, Gui Boratto, Porter Robinson, The Temper Trap, Madeon, Alabama Shakes, Of Monsters and Men, Zeds Dead, Rusko, Toro y Moi, Gary Clark, Jr., Technostalgia feat. DJ Marky &amp; Bid, Feed Me, Lirinha + Eddie, Agridoce, Vanguart, Vivendo Do \u00d3cio, Mix Hell, Holger, Dirtyloud, Wehbba, Ludov, Agraforr\u00c9ia Xilarm\u00d4nica, Tokyo Savannah, Copacabana Club, Wannabe Jalva, Baia, Rep\u00dablica, Stop Play Moon, Database, Lennox, Boss In Drama, Classic, William Naraine, Perrosky, Bruno Barudi\nLollapalooza.\nLuogo: Grant Park, Chicago\nDate:2-4 agosto\n\"Bud Light Stage\"\nvenerd\u00ec: Io Echo, Ghost B.C., Band of Horses, Queens of the Stone Age, Nine Inch Nails\nsabato: Planet Hemp, Charles Bradley, Ellie Goulding, Kendrick Lamar, The Postal Service\ndomenica: Palma Violets, Alex Clare, Two Door Cinema Club, Vampire Weekend, Phoenix\n\"Red Bull Sound Select Stage\"\nvenerd\u00ec: Emeli Sand\u00e9, Smith Westerns, Crystal Castles, New Order, The Killers\nsabato: Shovels &amp; Rope, Ben Howard, Local Natives, The National, Mumford &amp; Sons\ndomenica: Astro, Wild Nothing, Tegan and Sara, Grizzly Bear, The Cure\n\"Lake Shore Stage\"\nvenerd\u00ec: Robert DeLong, Icona Pop, Father John Misty, Imagine Dragons, Hot Chip\nsabato: Wheeler Brothers, Little Green Cars, Court Yard Hounds, Eric Church, The Lumineers\ndomenica: Guards, Wild Belle, Lianne La Havas, Alt-J, Beach House\n\"Petrillo Band Shell\"\nvenerd\u00ec: The Neighbourhood, Deap Vally, Jessie Ware, Thievery Corporation, Lance Herbstrong\nsabato: The Bright Light Social Hour, Reignwolf, Matt &amp; Kim, Foals, Supreme Cuts\ndomenica: Yawn, Jake Bugg, Baroness, The Vaccines, RVSB\n\"Grove Stage\"\nvenerd\u00ec: Drowners, San Cisco, Twenty One Pilots, Atlas Genius, Theophilus London, Disclosure, Frightened Rabbit, Lana Del Rey\nsabato: Family of the Year, Pujol, St. Lucia, HAIM, Unknown Mortal Orchestra, Heartless Bastards, Death Grips (cancelled), Azealia Banks (cancelled), Bad Things\ndomenica: Red Bull Sound Select Winner, The Orwells, Skaters, MS MR, Wavves, DIIV, 2 Chainz, Cat Power\n\"BMI Stage\"\nvenerd\u00ec: American Authors, D-Pryde, Brick + Mortar, Houndmouth, Pacific Air, Hey Marseilles, Chance the Rapper\nsabato: Frontier Ruckus, Beast Patrol, Wild Cub, Lukas Nelson &amp; P.O.T.R., The Dunwells, Brooke Waggoner, Blondfire\ndomenica: O'Brother, Makeshift Prodigy, Wake Owl, The Mowgli's, Machines Are People Too, Bear Mountain, Half Moon Run\n\"Perry's Stage\"\nvenerd\u00ec: Brite Lite Brite, Keys N Krates, Timeflies, Monsta, Dillon Francis, Modestep, Flux Pavilion, Steve Aoki\nsabato: Cherub, Cole Plante, 360, GRiZ, Baauer, Adventure Club, Dada Life, Steve Angello\ndomenica: Stratus, Alvin Risk, Angel Haze, Kill the Noise, Art Department, Dog Blood, Major Lazer, Knife Party\n2014.\nLollapalooza Chile.\nLuogo: Parque O'Higgins in Santiago, Cile.\nDate: 29-30 marzo\nFeatured performers included Red Hot Chili Peppers, Arcade Fire, Soundgarden, Nine Inch Nails, Pixies, Phoenix, New Order, Vampire Weekend, Imagine Dragons, Axwell, Ellie Goulding, Julian Casablancas, Zedd, Kid Cudi, Johnny Marr, Lorde, Jovanotti, The Bloody Beetroots, Francisca Valenzuela, Cafe Tacvba, The Wailers, Portugal. The Man, Cage The Elephant, Joachim Garraud, Nino Cohete, Upa!, Somos Manhattan, Wolfgang Gartner, Capital Cities, Jake Bugg, AFI, Flux Pavilion, Krewella, Ana Tijoux, We Are The Grand, Movimiento Original, Alejandro Vivanco, Baauer e altri.\nLollapalooza Argentina.\nLuogo: Hip\u00f3dromo San Isidro in Buenos Aires, Argentina.\nDate: 1\u00b0-2 aprile\nFeatured performers included Arcade Fire, Red Hot Chili Peppers, Nine Inch Nails, Soundgarden, Phoenix, Imagine Dragons, Pixies, Vampire Weekend, Julian Casablancas + The Voidz, New Order, Axwell, Ellie Goulding, Zedd, Kid Cudi, Illya Kuryaki and the Valderramas, Capital Cities, Lorde, Johnny Marr, Portugal. The Man, Cage the Elephant, Jake Bugg, The Bloody Beetroots, Jovanotti, AFI, Savages, Wolfgang Gartner, Juana Molina, Onda Vaga, Flux Pavilion, Flume, \u00c9l Mat\u00f3 a un Polic\u00eda Motorizado e altri.\nLollapalooza Brazil.\nLuogo: Aut\u00f3dromo de Interlagos in San Paolo, Brasile.&lt;ref name=\"http://www.lollapaloozabr.com\"&gt;http://www.lollapaloozabr.com/&lt;/ref&gt;\nDate: 5-6 aprile\nFeatured performers included Muse, Arcade Fire, Nine Inch Nails, Soundgarden, Phoenix, Imagine Dragons, Pixies, Vampire Weekend, Julian Casablancas + The Voidz, New Order, Axwell, Disclosure, Ellie Goulding, Kid Cudi, Illya Kuryaki and the Valderramas, Capital Cities, Lorde, Johnny Marr, Portugal. The Man, Cage the Elephant, Jake Bugg, The Bloody Beetroots, AFI, Savages, Wolfgang Gartner, Flux Pavilion, Flume e altri.\nLollapalooza.\nLuogo: Grant Park, Chicago\nDate:1-3 agosto\n\"Bud Light Stage\"\nvenerd\u00ec: Temples, J Roddy Walston and the Business, Interpol, Lorde, Arctic Monkeys\nsabato: Vance Joy, Kate Nash, Grouplove, Spoon, Calvin Harris\ndomenica: Bomba Est\u00e9reo, Trombone Shorty and Orleans Avenue, Chromeo, Childish Gambino, Skrillex\n\"Samsung Galaxy Stage\"\nvenerd\u00ec: Francisca Valenzuela, Bombay Bicycle Club, Portugal. The Man, Broken Bells, Eminem\nsabato: Jungle, Phosphorescent, Fitz and the Tantrums, Foster the People, Outkast\ndomenica: Jhen\u00e9 Aiko, White Denim, Cage the Elephant, The Avett Brothers, Kings of Leon\n\"Palladia Stage\"\nvenerd\u00ec: San Fermin, Lucius, Hozier (replaced Dmitri Vegas and Like Mike), AFI, Sander Kleinienberg\nsabato: Papa, Parquet Courts, John Butler Trio, Nas, Joachim Garraud\ndomenica: Kongos, Delta Rae, Run the Jewels, Rebelution, Kausea\n\"Lake Shore Stage\"\nvenerd\u00ec: The So So Glos, Kodaline, Warpaint, Chvrches, Lykke Li\nsabato: The Districts, Wildcat! Wildcat!, The Temper Trap, Manchester Orchestra, The Head and the Heart\ndomenica: Bear Hands, Bleachers, London Grammar, Glen Hansard, Young the Giant\n\"The Grove Stage\"\nvenerd\u00ec: Roadkill Ghost Choir, Into It. Over It., Courtney Barnett, Jagwar Ma, Blood Orange, Rudimental, The Kooks, Phantogram\nsabato: Jon Batiste and Stay Human, Benjamin Booker, Ratking, Meg Myers, Rich Homie Quan, Smallpools, Typhoon, Jenny Lewis, cut/copy\ndomenica: Shy Girls, Gemini Club, NONONO, RAC, The 1975, The Airborne Toxic Event, Flume, Darkside\n\"BMI Stage\"\n venerd\u00ec: Highly Suspect, of Verona, DUGAS, Bebe Rexha, Cash Cash, Royal Blood\n sabato: Rocky Business, Charlie Hirsch, Desert Noises, Wallpaper., The Last Internationale, Johnnyswim, Joywave, Vic Mensa\n domenica: Plastic Visions, Space Capone, Fly Golden Eagle, Crass Mammoth, Cardiknox, Betty Who, Bronze Radio Return\n\"Perry's Stage\"\n venerd\u00ec: Wrestlers, Jacob Plant, Brillz, Perry/Etty vs. Joachim Garraud, Iggy Azalea, Above and Beyond, The Glitch Mob, Zedd\n sabato: Anne Lunoe, heRobust, Z-Trip, Duke Dumont. Gramatik, Martin Garrix, Chase and Status, Krewella\n domenica: Oyinda, Lindsay Lowend, Crizzly, GTA, Gesaffelstien, Flosstradamus, Sebastian Ingrosso, Chance the Rapper\n2015.\nLollapalooza Brazil.\nLuogo: Aut\u00f3dromo de Interlagos in San Paolo, Brasile.\nDate: March 28, 2015 \u2013 March 29, 2015\n\"Skol Stage\"\nsabato: Baleia, Banda do Mar, Alt-J, Robert Plant, Jack White\ndomenica: Scalene, Molotov, Interpol, Foster the People, Pharrell Williams\n\"Onix Stage\"\nsabato: Bula, Fitz and the Tantrums, Kasabian, Skrillex\ndomenica: Far From Alaska, Rudimental, The Kooks, Calvin Harris\n\"Axe Stage\"\nsabato: Zimbra, Boogarins, Nem Liminha Ouviu, St. Vincent, Marcelo D2, Kongos, Bastille\ndomenica: Dr. Pheabes, Momboj\u00f3, O Terno, Three Days Grace, Pitty, Young the Giant, The Smashing Pumpkins\n\"Perry Stage\"\nsabato: Anna, Vintage Culture, E-Cologyk vs Jakko, DJ Snake, Dillon Francis, Ritmo Machine, Major Lazer\ndomenica: Chemical Surf, Fatnotronic, Victor Ruiz Av Any Mello, Big Gigantic, Carnage, The Chainsmokers, Childish Gambino, Steve Aoki\nLollapalooza Chile.\nLuogo: Parque O'Higgins in Santiago, Cile.\nDate: 14-15 marzo\n\"VTR Stage\"\nsabato: Fernando Milagros, Donavon Frankenreiter, The Kooks, The Smashing Pumpkins, Jack White\ndomenica: Quique Neira, Astro, The Specials, Bastille, Robert Plant, Kings of Leon\n\"Coca-Cola Stage\"\nsabato: L\u00f3pez, Congreso, Molotov, Foster the People, Skrillex\ndomenica: Pedro Piedra, Lumumba, Alt-J, Kasabian, Calvin Harris\n\"VTR D-Box Stage\"\nsabato: DJ Caso, MKRNI, Matanza, Kill the Noise, Carnage, Dillon Francis, Ritmo Machine, Nicky Romero\ndomenica: AFRIK, ATOM, Rudimental, RVSB, DJ Snake, Cypress Hill, Major Lazer\n\"Acer Windows 8 Stage\"\nsabato: Abya Yala, Maxi Trusso, Zaturno, Camila Moreno, Chancho en Piedra + Los Tetas, St. Vincent (musicista), Ana Tijoux\ndomenica: Coffeehouse, Portavoz, Mass Mental, Chet Faker, The Last Internationale, Chet Faker, Damian Marley, SBTRKT, Interpol\n\"Lotus Stage\"\nsabato: Marineros, OH Margot!, Manu Da Banda, Hielo Negro, Esteman, Chinoy, Javiera y Los Imposibles\ndomenica: Farmacos, Dead Christine, Lilits, Maria Magdalena, Miss Garrison, Yajaira, Tinariwen\nLollapalooza.\nLuogo: Grant Park, Chicago\nDate: 31 luglio-2 agosto\n\"Bud Light Stage\"\nvenerd\u00ec: Coasts, St. Paul And The Broken Bones, Hot Chip, alt-J, The Weeknd\nsabato: Holychild, Sturgill Simpson, The Tallest Man on Earth, Kid Cudi, Sam Smith\ndomenica: Night Terrors of 1927, Moon Taxi, Odesza, ASAP Rocky, Bassnectar\n\"Samsung Galaxy Stage\"\nvenerd\u00ec: SZA, Glass Animals, Cold War Kids, Alabama Shakes, Paul McCartney\nsabato: Catfish and the Bottlemen, Django Django, Death From Above 1979, Tame Impala, Metallica\ndomenica: Circa Waves, George Ezra, Twenty One Pilots, Of Monsters and Men, Florence and the Machine\n\"Palladia Stage\"\nvenerd\u00ec: Mighty Oaks, James Bay, Father John Misty, The War on Drugs, Big Once and Trentino\nsabato: Beat Connection, GIVERS, Toro Y Moi, Tyler, The Creator, Light Em Up\ndomenica: Sheppard, Shakey Graves, Angus &amp; Julia Stone, Gogol Bordello, NGHTMRE\n\"Sprint Stage\"\nvenerd\u00ec: Spookyland, MisterWives, Tove Lo, MS MR, Gary Clark Jr.\nsabato: Jessica Hernandez &amp; the Deltas, Ryn Weaver, Charli XCX, WALK THE MOON, Brand New\ndomenica: The Wombats, Twin Peaks, Marina and The Diamonds, Lord Huron, TV On The Radio\n\"Pepsi Stage\"\nvenerd\u00ec: Gabriel Garz\u00f3n-Montano, Kyle Thornton &amp; the Company, Jamestown Revival, BADBADNOTGOOD, BROODS, Philip Selway, First Aid Kit, Sylvan Esso, Flying Lotus\nsabato: Mick Jenkins, Raury, Zella Day, Wet, Hermitude, Delta Spirit, Chet Faker, Banks, G-Eazy\ndomenica: In The Whale, Lion Babe, DMA's, Skylar Spence, Strand of Oaks, Wild Belle, Albert Hammond Jr., FKA twigs, Kygo\n\"BMI Stage\"\n venerd\u00ec: Daye Jack, The New Pacific, Black Pistol Fire, LANY, Bear's Den, B\u00d8RNS, Young Thug\n sabato: Janelle Kroll, Hippo Campus, COIN, Pell, White Sea, Elle King, Mt. Eden\n domenica: Atarah Valentine, Zebra Katz, SirenXX, V\u00c9RIT\u00c9, The Lonely Biscuits, Bully, Halsey\n\"Perry's Stage\"\n venerd\u00ec: Slaptop, Peking Duk, DESTRUCTO, What So Not, Mustard, DJ Snake, Dillon Francis, Kaskade\n sabato: Jack Novak, SNBRN, Travi$ Scott, CAKED UP, RL Grime, Boys Noize, Carnage, Alesso\n domenica: jackLNDN, Black Tiger Sex Machine, Alison Wonderland, Mako, Galantis, LOGIC, The Chainsmokers, Nicky Romero, NERO\nLollapalooza Berlin.\nLuogo: Tempelhof Airport di Berlino, Germania.\nDate: 12-13 settembre\n\"Main Stage 1\"\nsabato: Joywave, James Bay, Parov Stelar Band, Bastille, Macklemore &amp; Ryan Lewis\ndomenica: Wolf Alice, Stereophonics, Belle &amp; Sebastian, Sam Smith, Muse\n\"Main Stage 2\"\nsabato: Razz, Everything Everything, Mighty Oaks, FFS (Franz Ferdinand &amp; Sparks), Deichkind\ndomenica: Coasts, Brand New, My Morning Jacket, Beatsteaks, Seeed\n\"Alternative Stage\"\nsabato: Parquet Courts, Glass Animals, MS MR, Hot Chip, Chvrches, The Libertines\ndomenica: Dawes, Pond, Clean Bandit, Run the Jewels, Crystal Fighters, Little Dragon, Tame Impala\n\"Perry's Stage\"\nsabato: David K., Hayden James, The 2 Bears, Perry/Etty vs. Joachim Garraud, Digitalism, Dog Blood (Skrillex &amp; Boys Noize), Fatboy Slim\ndomenica: Hugel, Felix Jaehn, Klangkarussell, Kygo, Robin Schulz, Dada Life, Martin Garrix\n2016.\nLollapalooza Chile.\nLuogo: Parque O'Higgins di Santiago, Cile.\nDate: 19-20 marzo\nEminem, Florence + The Machine, Jack \u00dc, Mumford &amp; Sons, Noel Gallagher's High Flying Birds, Brandon Flowers, Tame Impala, Zedd, Kaskade, Die Antwoord, Alabama Shakes, Of Monsters and Men, Bad Religion, Jungle, Odesza, Twenty One Pilots, Ghost, Halsey, Albert Hammond, Jr., Walk the Moon, RL Grime, Zeds Dead, Flosstradamus, Marina &amp; the Diamonds, Duke Dumont, Eagles of Death Metal, Candlebox, A-Trak, Gepe, Javiera Mena, Babas\u00f3nicos, Movimiento Original, Gramatik, Matthew Koma, Seeed, The Joy Formidable, Bitman &amp; Roban, Ases Falsos, Vintage Trouble, F\u00f6llakzoid, Tinariwen, Jiminelson, Aguaturbia, Tiano Bless, Jack Novak, Magaly Fields, Odd\u00f3, La Guacha, DJ Who, Tunacola, The Suicide Bitches, Kuervos del Sur, Rootz Hi-Fi &amp; M8cky Banton, Telebit, Planeta No, Julius Popper y Stone Giant.\nLollapalooza Argentina.\nLuogo: Hip\u00f3dromo de San Isidro di Buenos Aires, Argentina\nDate: 18-19 marzo\nEminem, Florence + The Machine, Jack \u00dc, Mumford &amp; Sons, Noel Gallagher's High Flying Birds, Tame Impala, Zedd, Kaskade, Die Antwoord, Alabama Shakes, Of Monsters and Men, Babas\u00f3nicos, Illya Kuryaki &amp; The Valderramas, Marina &amp; the Diamonds, Odesza, Twenty One Pilots, Halsey, Bad Religion, Jungle, Albert Hammond Jr, Ghost, Walk The Moon, Flosstradamus, RL Grime, Zeds Dead, A-Trak, Carajo, Eruca Sativa, Eagles of Death Metal, Sig Ragga, Duke Dumont, The Joy Formidable, Meteoros, Rosario Ortega, Victoria Bernardi, Seeed, Gramatik, Vintage Trouble, Matthew Koma, Jack Novak, Leo Garcia, El Kuelgue, Los Esp\u00edritus, Zuker, Festa Bros, Villa Diamante, Juan Ingaramo, Solimano Live, Eric Mandarina, Frane y la Faktor Band, y Stone Giant.\n2017.\nLollapalooza Cile.\nLuogo: Parque O'Higgins di Santiago, Cile.\nDate: 1-2 aprile\nMetallica, The Strokes, The Weeknd, The XX, Flume, Martin Garrix, Duran Duran, Two Door Cinema Club, Rancid, The 1975, G-Eazy, Tove Lo, Melanie Mart\u00ednez, Cage the Elephant, M\u00d8, Marshmello, Nervo, Oliver Heldens, Catfish and the Bottlemen, Glass Animals, Vance Joy, Jimmy Eat World, Tchami, Don Diablo, Tegan and Sara, Lucybell, Alex Anwandter, Bomba Est\u00e9reo, Griz, Gondwana, Weichafe, Silversun Pickups, Borgore, La Pozze Latina, Alok, Dj Who, We Are The Grand, Villa Cari\u00f1o, Zaturno ft. McPiri, Mad Professor, (Me Llamo) Sebasti\u00e1n, L\u00f3pez, Liricistas, Newen Afrobeat, Rootz Hifi &amp; M8cky Banton, Prehistoricos, Crisalida, Roman &amp; Castro, Mariel Mariel, Temple Agents, Dr. Vena, Chicago Toys, Paz Court, Boraj, 8Monkis, Rey Puesto, Enrique Icka, Tus Amigos Nuevos, Vives y Forero, Rod Valdes, Amahiro.\nLollapalooza Argentina.\nLuogo: Hip\u00f3dromo de San Isidro di Buenos Aires, Argentina\nDate: 31 marzo-1\u00ba aprile\nMetallica, The Chainsmokers, The Strokes, The Weeknd, The XX, Flume, Martin Garrix, Two Door Cinema Club, Rancid, Duran Duran, The 1975, G-Eazy, Tove Lo, Melanie Martinez, Le\u00f3n Gieco, Lisandro Aristimu\u00f1o, M\u00d8, Cage the Elephant, Marshmello, Glass Animals, Oliver Heldens, Catfish and The Bottlemen, Nervo, Tegan and Sara, Turf, Poncho, Tchami, Don Diablo, Criolo, Palo Pandolfo, Vance Joy, Mad Professor, Nicola Cruz, Campo, Griz, Silversun Pickups, Alok, Borgore, La Yegros, Sara Hebe, El Plan de la Mariposa, Deny, Bestia Beb\u00e9, Huevo, B\u00e1ndalos Chinos, DJ Paul, Malevo, Fianru, Un Planeta, Usted Se\u00f1\u00e1lemelo, La M\u00e1quina Camale\u00f3n, Joystick.\n2018.\nLollapalooza Cile.\nLuogo: Parque O'Higgins di Santiago, Cile.\nDate: 16-17-18 marzo\nPearl Jam, The Killers, Red Hot Chili Peppers, LCD Soundsystem, Lana Del Rey, Imagine Dragons, Chance the Rapper, Wiz Khalifa, DJ Snake, Kygo, Hardwell, The National, Liam Gallagher, Khalid, Galantis, David Byrne, Royal Blood, Mon Laferte, Yellow Claw, Dillon Francis, Anderson Paak &amp; The Free Nationals, Tyler, The Creator, Mac Miller, DVBBS, Milky Chance, Mac Demarco, Spoon, The Neighbourhood, Metronomy, Volbeat, Camila Cabello, Zara Larsson, Alan Walker, Alison Wonderland, Chancho En Piedra, NGTHMRE, What So Not, Cheat Codes, Los Jaivas, Oh Wonder, Kaleo, Bajofondo, Deorro, Thomas Jack, Shiba San, Latin Bitman, Sinergia, Anita Dinamita, Louis The Child, Quique Neira &amp; Tiano Bless,\nLas Pelotas, Movimiento Original, Alain Johannes Tr\u00edo, Pedro Piedra, Moral Distra\u00edda, Fernado Milagros, ZO\u00c9, Tash Sultana, Matanza, Whethan, De Kiruza, Cordillera, Como Asesinar A Felipes, Vicente Sanfuentes, Kuervos del Sur, Damas Gratis, Santaferia, Boom Boom Kid, El B\u00faho, Rootz HiFi, The Ganjas, Amilcar, Ego Kill Talent, Shoot The Radio, Roman &amp; Castro, DJ Caso, Maxi Vargas, Ceaese, Mkrni, Spiral Vortex, Mit\u00fa, Camileazy, Kapitol, Jordan Ferrer, Ribo, Tentempi\u00e9s, DJ Mel, Hedo, Alex June, Rubio, Hausi Kuta, DJ Nea, Tumu Tapu, Fuglar, Zsanchos, 31 Minutos, Laguna y el R\u00edo, Deep Roy, Los Fi, School Of Rock, Olhaberry el Mago del Fin Del Mundo, El Barco Volador, The Alive, Los Frutanes.\nLollapalooza Argentina.\nLuogo: Hip\u00f3dromo de San Isidro di Buenos Aires, Argentina\nDate: 16-17-18 marzo\nRed Hot Chili Peppers, Pearl Jam, The Killers, Imagine Dragons, Lana Del Rey, LCD Soundsystem, Chance the Rapper, Wiz Khalifa, DJ Snake, Kygo, Hardwell, Liam Gallagher, The National, Khalid, David Bryne, Galantis, Royal Blood, Las Pelotas, Bajofondo, Damas Gratis, Yellow Claw, DVBBS, Dillon Francis, Tyler, The Creator, Mac Miller, Anderson. Paak &amp; The Free Nationals, Mac Demaro, Metronomy, Milky Chance, Dante Spinetta, Emmanuel Horvilleur, Camila Cabello, Spoon, The Neighbourhood, Volbeat, Zara Larrson, Mon Laferte, Zo\u00e9, Miranda!, Los Espiritus, Alan Walker, Alison Wonderland, Oh Wonder, Deorro, Cheat Codes, Marilina Bertoldi, Clubz, Bambi, Barco, Indios, Mi amigo invencible, Octafonic, Leo Garcia + Benito Cerati, Militantes del Climax, Nightmre, What So Not, Oriana Sabbatini, Nathy Peluso, Jesse Baez, Tash Sultana, Mit\u00fa, Kaleo, Sat\u00e9lite 23, Jakob Ogawa, Luca Bocci, Thomas Jack, Shiba San, Louis the Child, Ela Minus, Dj Who, Whethan, Aloe, Isla de Caras, Halpe, El jardin de ordo\u00f1ez, Valdes, El Zar, Nene Almibar, Programa e Pyura.\nLollapalooza in televisione.\nIl Lollapalooza \u00e8 citato in un episodio della serie I Simpson intitolato \"Homerpalooza\". Nell'episodio, Homer porta Bart e Lisa ad un festival di musica alternativa chiamato \"Hullabaaaaaaaalooza\". Questo festival include i Cypress Hill, Peter Frampton, gli Smashing Pumpkins e i Sonic Youth.\nIn un episodio della quarta serie di South Park, intitolato \"Timmy 2000\", Timmy si unisce alla band \"Lords of the Underworld\" che si esibisce al \"Lalapalalapaza\" festival.\nIn un episodio di The Big Bang Theory il personaggio di Penny cita il cast di Lollapalooza durante un litigio con Leonard.\nNell'undicesimo episodio della prima serie di Daria i protagonisti cercano di raggiungere Alternapalooza, ma sono fermati da un inconveniente.\nViene inoltre fatto riferimento al Lollapalooza pi\u00f9 volte nella nota serie \"How I Met Your Mother\", nella quale Ted e Marshall erano soliti andare a questo festival e \"farsi molti panini\" (uno degli aspetti particolari e ricorrenti della fortunata serie statunitense \u00e8 infatti il riferimento a droga, sesso e altre attivit\u00e0 \"immorali\" come a normali oggetti, attivit\u00e0 e cibi quotidiani; questo in quanto Ted, narrando ai figli, cerca di non dare un'immagine troppo dissoluta di s\u00e9. Nella fattispecie, mangiare panini rappresenta il fumare marijuana)."}
{"id": "291920", "revid": "122709813", "url": "https://it.wikipedia.org/wiki?curid=291920", "title": "Antonio Pucci (poeta)", "text": "Biografia.\nLa sua professione ufficiale fu quella di fonditore di campane, oltre che di trombettiere del Comune; la poesia fu per\u00f2 molto importante per lui, un popolano autodidatta che riusc\u00ec a tradurre in poesia il sentimento a volte anche politico del popolo ad esempio con drammatica dittatura del Duca di Atene. Rimase tutta la sua vita a Firenze. Dal 1349 al 1369 fu banditore ed approvatore del Comune fiorentino nel Palazzo del Bargello. Il suo lavoro consisteva nel registrare le cauzioni che i cittadini rilasciavano al Comune e avvisare la popolazione dei provvedimenti presi dal governo: a tale scopo egli aveva a disposizione un cavallo personale nel cortile del Bargello e una tromba d'argento, con i quali si doveva recare in 32 luoghi della citt\u00e0 per proclamare le notizie. Questa attivit\u00e0 lo pose vicino alla vibrante societ\u00e0 fiorentina trecentesca, della quale percepiva le voci e le idee; essa tuttavia negli anni gli cominci\u00f2 a risultare faticosa fisicamente a causa delle urla attraverso le quali diffondeva i messaggi. Fu cos\u00ec che, dopo aver abbandonato il suo precedente lavoro, dal 1371 al 1382 divent\u00f2 Guardiando degli Atti della Mercanzia, un incarico che svolse con costanza e competenza, come si evince dalla sua presenza pressoch\u00e9 continua nella copia degli atti mercantili, alla quale erano adibiti alternativamente due persone, una delle quali durante quel periodo fu sempre lui.\nLa sua opera principale fu il \"Centiloquio\", in cui versific\u00f2 in terzine la \"Cronica\" di Giovanni Villani. Si ricordano anche \"Le \", dove diede una vivace immagine della vita fiorentina di quel tempo, varie poesie \"in biasimo\" e \"in difesa\" delle donne. Sono anche noti dei suoi cantari in ottava rima, probabilmente anche recitati pubblicamente, trattando di opere cavalleresche.\nIl suo zibaldone, oggi noto come 'Libro di varie storie', \u00e8 testimone indiretto di altre opere ivi compendiate."}
{"id": "291921", "revid": "1598666", "url": "https://it.wikipedia.org/wiki?curid=291921", "title": "Marcus Morton", "text": "Nel corso della sua carriera politica fu senatore e governatore del Massachusetts per tre volte, anche se nel 1825 il suo mandato dur\u00f2 pochissimo.\nMarton nacque ad East Freetown in una famiglia benestante che gli permise di laurearsi alla Brown University nel 1804. Successivamente si trasfer\u00ec ad Litchfield (Connecticut), dove fu assistente di un docente universitario di legge; nel 1807 trasloc\u00f2 a Taunton, dove apr\u00ec un suo studio ed inizi\u00f2 ad esercitare la professione di avvocato. Ricevette numerose onorificenze dall'universit\u00e0 in cui aveva studiato in giovent\u00f9 e nel 1840 ottenne la laurea \"honoris causa\" dalla Harvard University.\nSostenitore del Partito Democratico-Repubblicano, dopo aver lavorato presso il Senato dello stato in cui viveva nel 1816 venne eletto senatore nel Congresso Statunitense e termin\u00f2 il suo mandato nel 1821: un anno prima infatti aveva provato la rielezione ma era stato sconfitto da un altro candidato.\nRicevette comunque numerosi incarichi nel Massachusetts e nel 1823 entr\u00f2 nel Consiglio Esecutivo di tale stato. L'attivit\u00e0 giuridica aument\u00f2 il suo carisma e dopo l'improvvisa morte del governatore William Eustis (1825) i delegati del congresso lo scelsero come presidente \"ad interim\": l'amministrazione Norton dur\u00f2 comunque pochissimo ed evit\u00f2 di fare scelte ideologicamente troppo schierate, in quanto egli era un presidente di garanzia e non poteva inimicarsi nessuna forza politica.\nDopo essersi dimesso da ogni incarico istituzionale Morton divenne giudice associato della Corte Suprema, dove rimase fino al 1840, anno in cui fu il candidato del Partito Democratico nella corsa verso il governo del Massachusetts: curiosamente, Morton vinse la tornata elettorale per un solo voto, sconfiggendo il candidato repubblicano con 51.034 preferenze contro le 51.033 del rivale: la fragile maggioranza fu comunque la causa principale della breve durata del suo gabinetto, che decadde dall'incarico appena un anno dopo la sua formazione.\nAl termine della legislatura di John Davis (1833) Morton si ricandid\u00f2 di nuovo ma anche in questa occasione ebbe il sostegno di una maggioranza troppo ridotta per formare un governo stabile e per la seconda volta Morton fu costretto alle dimissioni dopo solo un anno: un po' amareggiato da questa situazione, egli prefer\u00ec ritirarsi a vita privata.\nMorton mor\u00ec nella propria abitazione nel 1864 a causa di un infarto che lo colse nel sonno e le sue ceneri vennero traslate nel cimitero \"Mount Pleasant\", ubicato nella localit\u00e0 in cui soggiornava. La sua ex dimora venne trasformata in ospedale ma il figlio Marcus Morton Jr., anch'egli giurista, prefer\u00ec trasportarla a Newport, in Rhode Island."}
{"id": "291922", "revid": "228587", "url": "https://it.wikipedia.org/wiki?curid=291922", "title": "Ferrari F2004", "text": "La Ferrari F2004 \u00e8 un'automobile monoposto sportiva di Formula 1, la cinquantesima utilizzata dalla Scuderia Ferrari, che ha gareggiato nella stagione 2004. Il progetto \u00e8 contraddistinto dalla sigla interna 655. \u00c8 considerata la miglior vettura da Formula 1 prodotta dalla casa di Maranello, nonch\u00e9 la pi\u00f9 vincente.\nPresentazione.\n\u00c8 stata presentata il 26 gennaio 2004 nella consueta cornice di Maranello.\nLivrea e sponsor.\nLa livrea rimane immutata rispetto alle stagioni precedenti: al consueto rosso corsa si abbinano gli inserti bianchi, derivanti dagli sponsor Marlboro e Vodafone.\nSviluppo.\nLa F2004 nasce dai concetti che hanno portato alla realizzazione della precedente vettura, la F2003GA, riassumibili nella volont\u00e0 di ottimizzare l'efficienza aerodinamica, abbassare il baricentro della monoposto e massimizzare le prestazioni degli pneumatici e del motore. Ogni area della vettura \u00e8 stata pertanto rivista per migliorare le prestazioni e gli interventi da compiere sulla vettura. Da questa vettura verr\u00e0 poi realizzata una versione modificata per l'inizio di stagione 2005, la F2004M.\nAerodinamica.\nLa configurazione aerodinamica, alla luce delle modifiche introdotte nel regolamento tecnico, \u00e8 stata ottimizzata migliorandone l'efficienza: il baricentro della vettura \u00e8 stato ulteriormente abbassato, la distribuzione dei pesi \u00e8 stata rivista mentre la carrozzeria, i radiatori, gli scarichi e la parte posteriore sono stati ridisegnati. In maniera approfondita sono stati invece rivisti, per renderli conformi al nuovo regolamento in vigore, il cofano motore e l'ala posteriore.\nTelaio e sospensioni.\nIl telaio, sia come disegno sia come costruzione, \u00e8 stato totalmente rinnovato: il peso \u00e8 stato ridotto e la struttura rispetto alla scocca della F2003GA \u00e8 stata migliorata. Le sospensioni sono state riviste, tanto per migliorare il comportamento dinamico della vettura ottenendo una maggiore efficienza nello sfruttamento degli pneumatici quanto per ottimizzare il rendimento dell'intero pacchetto aerodinamico.\nMotore.\nDato che il nuovo regolamento impone, riguardo al numero di motori che possono essere utilizzati nel fine settimana del Gran Premio, l'utilizzo di una sola unit\u00e0, il nuovo motore 053, portante e montato longitudinalmente, \u00e8 stato realizzato cercando di mantenere alta l'affidabilit\u00e0 pur cercando di migliorarne le prestazioni. Sotto questo punto di vista la Shell ha fornito una nuova benzina e dei nuovi lubrificanti appositamente realizzati per tale fine. Gli scarichi sono rivolti verso l'alto, ma rispetto al passato sono stati collocati in una posizione pi\u00f9 interna.\nTrasmissione.\nLa trasmissione \u00e8 collocata longitudinalmente e mantiene la stessa impostazione progettuale di quella montata sulla F2003GA, anche se \u00e8 stata ridotta nelle dimensioni e nel peso. Il cambio, realizzato in fusione di titanio, ha sette rapporti (pi\u00f9 retromarcia).\nCarriera agonistica.\n2004.\nLa prima gara disputata \u00e8 il Gran Premio d'Australia il 7 marzo del 2004 ed \u00e8 subito doppietta, la prima di altre sette.\nHa ottenuto 15 vittorie nel campionato mondiale 2004 di Formula 1 totalizzando 262 punti nel campionato costruttori, 148 conquistati da Michael Schumacher, campione del mondo 2004, e 114 da Rubens Barrichello. Pertanto fu una delle monoposto pi\u00f9 competitive della storia della Ferrari.\n\u00c8 stata utilizzata anche nei primi Gran Premi della stagione 2005, con le modifiche necessarie, sotto il nome di F2004M, prima di essere sostituita dalla F2005.\nI gran premi vinti:\n2005.\nLa Ferrari F2004M \u00e8 la vettura utilizzata per le prime due gare della stagione 2005. \u00c8, sostanzialmente, una F2004 (come da nome) ma modificata (la M nella sigla) per i regolamenti del 2005, in attesa del debutto della F2005.\nNonostante derivi dalla vettura dominatrice del campionato precedente, la F2004M non \u00e8 all'altezza dei nuovi regolamenti che hanno limitato le monoposto proprio in quelle zone della vettura dove la Ferrari faceva la differenza nel 2004.\nQuesta monoposto, in ogni caso, non si differenzia molto dalla precedente, se non nelle soluzioni provvisorie per adattare la monoposto alle nuove regole. La pi\u00f9 vistosa \u00e8 quella nel musetto, il quale \u00e8 ingrossato, per scelta aerodinamica, nella parte inferiore e l'introduzione di un mini alettone nella parte centrale dell'ala anteriore chiamata gradino; anche l'alettone posteriore viene modificato.\nColleziona un solo podio, il secondo posto di Barrichello, nel Gran Premio inaugurale in Australia e un settimo posto di Schumacher al Gran Premio successivo, con due ritiri. Si chiude cos\u00ec, dopo appena due gare, la carriera dalla F2004M che, visti i risultati non all'altezza delle aspettative, costringe ad anticipare il debutto della F2005, che si riveler\u00e0 tuttavia altrettanto deludente."}
{"id": "291925", "revid": "253269", "url": "https://it.wikipedia.org/wiki?curid=291925", "title": "Neil Flynn", "text": "\u00c8 noto per le sue improvvisazioni: in diversi episodi della serie televisiva \"Scrubs - Medici ai primi ferri\", il suo copione \u00e8 pi\u00f9 flessibile rispetto a quelli degli altri attori.\nBiografia.\nNeil Flynn nasce a Chicago da genitori di origini irlandesi. Ancora in giovane et\u00e0 i suoi genitori si trasferirono a Waukegan in Illinois, dove Neil visse per molti anni. \u00c8 stato un alunno della Waukegan East High, dove si \u00e8 diplomato nel 1978. Nel 1982 si \u00e8 laureato alla Bradley University di Peoria e nello stesso anno ritorn\u00f2 a Chicago per intraprendere la sua carriera d'attore.\nCarriera.\nNel 1989 prende parte al film \"Major League - La squadra pi\u00f9 scassata della lega\".\nQuattro anni dopo nel 1993 ha una parte nel film \"Rookie of the Year\". Lo stesso anno interpreta il ruolo di un poliziotto nel film \"Il fuggitivo\" (ripreso anche nell'episodio \"La mia amica medico\" della terza serie di \"Scrubs - Medici ai primi ferri\").\nNel 1994 prende parte al film \"Baby Birba - Un giorno in libert\u00e0\". Nel 1996 ha una piccola parte nel film Reazione a catena, con Keanu Reeves. Nel 1997 appare in \"Mamma, ho preso il morbillo\". Nel 1999 interpreta il buttafuori di una discoteca in \"That '70s Show\" e ha una parte nel film drammatico \"Magnolia\".\nAppare anche in una puntata di \"Joey\" nel ruolo di un prete. Lo troviamo inoltre nel ruolo di Zack nel film \"Tutti i numeri del sesso\". Interpretava anche il padre di Lindsay Lohan in \"Mean Girls\", e in \"Major League - La squadra pi\u00f9 scassata della lega\" come cittadino di Cleveland sostenitore degli Indians. Nel 2008 ricopre il ruolo di Paul Smith, agente dei servizi segreti statunitensi, nel film \"Indiana Jones e il regno del teschio di cristallo\". Appare inoltre in singole puntate dei telefilm \"The District\", \"NCIS - Unit\u00e0 anticrimine\", \"CSI - Scena del crimine\", \"Smallville\" e \"Seinfeld\".\nDal 2009 al 2018 ha interpretato Mike Heck nella serie Tv \"The Middle\"."}
{"id": "291926", "revid": "1986130", "url": "https://it.wikipedia.org/wiki?curid=291926", "title": "Supertux", "text": ""}
{"id": "291928", "revid": "1251388", "url": "https://it.wikipedia.org/wiki?curid=291928", "title": "Futuroscope", "text": "Il Futuroscope \u00e8 un parco divertimenti orientato alla multimedialit\u00e0 situato a nord di Poitiers. Si tratta dell'unico luogo in Francia in cui si trovano tutti i tipi di schermo IMAX.\nNel 2019, il parco ha attratto 1,9 milioni di visitatori.\nStoria.\nLa costruzione del parco inizi\u00f2 nel 1984 con la posa della prima pietra da parte di Ren\u00e9 Monory, padre del progetto e allora presidente del Consiglio generale della Vienne.\nL'apertura al pubblico avvenne il 31 maggio 1987, lo stesso anno dell'apertura del parco divertimenti Zygofolis. Nel 2010, il Futuroscope ha superato i 40 milioni di visitatori totali. Negli anni il numero di cinema presenti \u00e8 aumentato e le attrazioni sono state regolarmente rinnovate. Il Futuroscope impiega 750 persone, di cui 380 a tempo indeterminato (dati aggiornati al 2012).\nDopo essere stato venduto al gruppo Amaury, il parco del Futuroscope \u00e8 stato gestito dal 2002 da una Societ\u00e0 ad Economia Mista Locale (SEML) i cui principali azionisti erano il Dipartimento della Vienne (60%) e la Regione Poitou-Charentes (20%) mentre la quota rimanente (20%) \u00e8 detenuta da privati. In seguito, nel 2011, la \"Compagnie des Alpes\" ha acquistato una consistente quota azionaria dal dipartimento (43%), mentre il resto \u00e8 diviso tra una societ\u00e0 pubblica di propriet\u00e0 della Vienne (38%) e altri azionisti minoritari (19%).\nL'emblema del parco \u00e8 il padiglione del Futuroscope, una sfera posata su un triangolo rettangolo, che rappresenta l'architettura moderna basata su forme geometriche semplici.\nNel parco le attrazioni non esistono fisicamente, ovvero non vi si possono trovare reali montagne russe, giostre e simili, ma soltanto quelle simulate all'interno dei diversi cinema.\nLa localit\u00e0 ha ospitato in pi\u00f9 occasioni il Tour de France, due delle quali (1991 e 2000) come partenza.\nLa tecnopoli del Futuroscope.\nSotto l'impulso del Consiglio generale della Vienne, si \u00e8 sviluppata su 200 ettari intorno al parco una tecnopoli, organizzata in 5 teleporti. Vi si sono installate pi\u00f9 di 200 imprese ed un complesso alberghiero con pi\u00f9 di 1900 camere.\nIl sito comprende tra l'altro i locali del CNED, il liceo d'innovazione pilota di Jaunay-Clan, un'antenna dell'ESCEM, un corso formativo della facolt\u00e0 di diritto di Poitiers (il Magist\u00e8re in diritto dei TIC), una parte della facolt\u00e0 di scienze di Poitiers (il SP2MI) e la ENSMA dal 1991), l'IAAT."}
{"id": "291933", "revid": "767487", "url": "https://it.wikipedia.org/wiki?curid=291933", "title": "Nuclear Assault", "text": "I Nuclear Assault sono un gruppo thrash metal fondato nel 1984 a New York, dopo che il bassista Dan Lilker lasci\u00f2 gli Anthrax in seguito all'uscita del loro primo disco, Fistful of Metal.\nStoria del gruppo.\nDan lasci\u00f2 gli Anthrax per cercare un gruppo che suonasse musica pi\u00f9 aggressiva, e fond\u00f2 i Nuclear Assault col cantante e chitarrista John Connelly, che fu anch'egli membro degli Anthrax, anche se per breve tempo. Il chitarrista Mike Bogush e il batterista Scott Duboys si unirono in seguito, ma vennero presto rimpiazzati dal chitarrista Anthony Bramante e dal batterista Glenn Evans. \nI Nuclear Assault rappresentavano all'epoca una delle componenti estreme del Thrash metal anni ottanta americano ed erano contraddistinti da forti influenze Hardcore punk mischiate \"ad hoc\" con linee melodiche tradizionalmente Metal. Il risultato sono canzoni spesso di breve durata, velocissime, devastanti, sulle quali il cantante John Connelly grida i suoi testi di protesta sociale con una voce lancinante e roca ma anche melodica. John, con i suoi capelli lunghissimi (oltre il fondoschiena), \u00e8 capace di raggiungere altezze vocali spesso proibitive per altri cantanti Thrash ed \u00e8 uno dei marchi di fabbrica del gruppo. Su ogni album c'\u00e8 sempre la scheggia impazzita di un pezzo ultra veloce, in tipico stile Grindcore, cantato con voce \"growl\" dal bizzarro Dan Lilker. I testi di questi pezzi sono sempre molto ironici, dissacranti e provocatori, sulla falsariga di quelli del progetto parallelo di Lilker: gli S.O.D.. Testi controversi come quello di \"Hang the Pope\" dove la band se la prende con il Vaticano\noppure quello di \"My America\" dove apostrofa i sovietici come \"i comunisti minchioni\",\nhanno creato diverse polemiche.\nTutti gli album di questa storica band hanno in comune testi di forte impegno sociale e di denuncia verso il sistema. La maggior parte dei gruppi Thrash dell'epoca aveva queste caratteristiche ma nel caso dei Nuclear Assault il grido contro il sistema, la politica e le istituzioni raggiungeva il punto pi\u00f9 alto. \nIl gruppo ha un'attitudine tipicamente punk con una visione del mondo ecologista, pacifista e sostanzialmente anarchica, ribelle verso la societ\u00e0 degli anni ottanta costruita sulle mode e il consumismo. Il look truculento della band la dice lunga sull'attitudine anticonformista di questi quattro ragazzi di New York.\nLe copertine degli album mettono in guardia costantemente verso i pericoli dell'energia nucleare e sulle sue applicazioni civili e militari. Lo spettro atomico, che aveva alimentato le paure della gente durante la guerra fredda, \u00e8 il tema che ricorre sempre nei testi e nell'iconografia della band. Sull'album \"Survive\" \u00e8 emblematica la copertina con due torri di raffreddamento di una centrale nucleare che emettono un fumo a forma di teschio con le corna (poi diventato \"mascotte\" della band). \nNel brano \"Rise from the Ashes\" (\"sorgere dalle ceneri\") la band vomita tutta la sua componente ribelle e senza speranza: \nLa visione del mondo della band \u00e8 molto negativa e la musica violenta e diretta ne rafforza la convinzione.\nIl gruppo americano punta anche il dito verso il sistema dei media accusati di addormentare il cervello delle persone per poterle manipolare.\nIl pezzo \"Brainwashed\" recita: \nI Nuclear Assault sono anche capaci di dare messaggi positivi, andando in controtendenza verso chi deve per forza essere cattivo per rendere pi\u00f9 dura la propria immagine e musica: nel brano \"Equal rights\" la band elogia Martin Luther King e mostra una visione del mondo basata sull'eguaglianza dei diritti umani.\n\"Survive\" rimarr\u00e0 una pietra miliare per il genere e forse sar\u00e0 anche l'apice della carriera della band ma la maturit\u00e0 artistica verr\u00e0 raggiunta con il seguente \"Handle with Care\", album molto pi\u00f9 vario e sfaccettato del precedente. In copertina un'immagine del nostro pianeta ci ricorda che \u00e8 una cosa da \"maneggiare con cura\". I testi come al solito parlano dei mali della societ\u00e0: fascismo (\"New Song\"), ecologia (\"Inherited Hell\", \"Critical Mass\"), vivisezione (\"Surgery\"), abuso di droghe (\"Emergency\"), ribellione verso polizia e autorit\u00e0 (\"Search and Seazure\", \"When Freedom Dies\")...\nL'album successivo \"Out of Order\", seppur pieno di buone idee con pezzi che guardavano anche al Death metal, segn\u00f2 la crisi della band forse legata anche alla decadenza del Thrash metal in genere.\nDopo la pubblicazione di \"Out of Order\" Lilker lasci\u00f2 per fondare, nel 1992, i Brutal Truth. Il gruppo pubblic\u00f2 un altro disco prima dello scioglimento. I Nuclear Assault si riformarono nel 2002 e pubblicarono il live \"Alive Again\", e, nel 2005, \"Third World Genocide\"."}
{"id": "291936", "revid": "158913", "url": "https://it.wikipedia.org/wiki?curid=291936", "title": "Sinecismo", "text": "Con il termine sinecismo (dal greco: \u03c3\u03c5\u03bd\u03bf\u03b9\u03ba\u03b9\u03c3\u03bc\u00f3\u03c2, composto di \u03c3\u03cd\u03bd = syn = \"con, insieme\" e \u03bf\u1f30\u03ba\u03ad\u03c9 = oik\u00e8o = \"abitare, vivere\") si intende l'unificazione di entit\u00e0 politiche precedentemente indipendenti in una citt\u00e0 ad organizzazione statale. Il termine \u00e8 utilizzato in maniera formale in diversi ambiti con il significato di aggregazione.\nStoria.\nNell'antica Grecia questo fenomeno era determinato da esigenze politiche e necessit\u00e0 militari di rafforzamento, per le quali i villaggi o comunit\u00e0 rinunciavano alla propria autonomia in favore della citt\u00e0-stato e comportava sempre il comune riconoscimento di una o pi\u00f9 divinit\u00e0 cittadine.\nSecondo la storiografia il sinecismo \u00e8 un processo graduale continuo, mentre secondo la tradizione ellenica \u00e8 un unico atto fondativo eseguito da una singola persona, come nel caso del sinecismo di Atene, attribuito a Teseo. Nelle varie polis era chiamato \"synoikist\u00e8s\" colui che, secondo quanto riferivano le tradizioni locali, era riuscito a portare a termine il \"synoikism\u00f2s\" - grazie alla propria autorevolezza e al proprio carisma oppure militarmente - e veniva di conseguenza venerato come un semidio. \nAltri casi tipici di sinecismo furono l'unificazione della citt\u00e0 di Rodi (411-407 a.C.) ed anche la nascita di Megalopoli (368-367 a.C.).\nVi sono comunque almeno quattro tipi di sinecismo:\nSi verificava anche il caso che si procedesse alla fondazione di una citt\u00e0 (polis), nella quale confluivano gli abitanti di pi\u00f9 villaggi. \nIl percorso opposto, cio\u00e8 lo smembramento di un'unit\u00e0 politica come nel caso di Mantinea nel 385 a.C., viene definito \"diecismo\"."}
{"id": "291941", "revid": "767487", "url": "https://it.wikipedia.org/wiki?curid=291941", "title": "Brutal Truth", "text": "I Brutal Truth sono stati un gruppo musicale grindcore statunitense, fondato da Dan Lilker a Rochester nel 1990. La band si sciolse nel 1998, riprendendo l'attivit\u00e0 nel 2006 e continuandola fino al 2014; sono considerati fra i pionieri del grindcore, e riuscirono ad avere un certo successo internazionale, anche in paesi come Giappone e Australia.\nBiografia.\nInizialmente sotto contratto con la Earache Records, con la quale pubblicarono 2 dischi, \"Extreme Conditions Demand Extreme Responses\", e \"Need to Control\", un EP intitolato \"Perpetual Conversions\", e un 7\" per la canzone \"Godplayer\".\nI Brutal Truth finirono la loro carriera con la Relapse Records, conosciuta per la sua grande scuderia di gruppi grindcore. Con la Relapse pubblicarono il mini \"Kill Trend Suicide\", l'album \"Sounds of the Animal Kingdom\", ed il doppio CD live \"Goodbye Cruel World!\". Il gruppo ha pubblicato anche diversi split su etichette minori, ma la maggior parte di questi sono fuori stampa e difficilissimi da trovare.\nNel 2001, i Brutal Truth entrarono nel Guinness dei primati per aver registrato il video musicale pi\u00f9 corto di tutti i tempi, \"Collateral Damage\", la cui durata \u00e8 di 2,18 secondi e consiste di 48 immagini in rapida successione, seguite da un'esplosione.\nIl batterista Rich Hoak \u00e8 attualmente il cantante e batterista di un nuovo progetto, chiamato Total Fucking Destruction. Kevin Sharp ha pubblicato l'album \"Venomous Concept\" nel 2004."}
{"id": "291943", "revid": "1893", "url": "https://it.wikipedia.org/wiki?curid=291943", "title": "Gala Dal\u00ec", "text": ""}
{"id": "291944", "revid": "287204", "url": "https://it.wikipedia.org/wiki?curid=291944", "title": "Protoplasto", "text": "Indica l'unit\u00e0 di protoplasma della cellula e consiste di citoplasma e nucleo. Sostanzialmente \u00e8 tutto il contenuto del \"lume cellulare\" e vi si comprende anche la membrana citoplasmatica.\nIl lume cellulare indica lo \"spazio fisico\", il protoplasto indica il \"contenuto\". Il protoplasto \u00e8 presente nelle cellule vive, ma non in quelle morte: in quest'ultimo caso il lume cellulare non conterr\u00e0 protoplasto. L'insieme dei protoplasmi di un organismo vegetale viene detto simplasto.\nLa parola deriva da \"protoplasma\", termine con cui si indica la materia vivente. L'isolamento di protoplasti pu\u00f2 avvenire sia da cellule vegetali che da cellule microbiche. La penicillina converte i batteri gram positivi in protoplasti inibendo la sintesi del peptidoglicano presente nella loro parete.\nIl citoplasma ed il succo vacuolare sono solitamente ipertonici rispetto all'esterno della cellula: questo crea una pressione osmotica che si traduce con l'ingresso di acqua nel protoplasto.\nCome ottenere un Protoplasto da cellule vegetali.\nPer ottenere un protoplasto da una cellula vegetale si eseguono normalmente le seguente procedure:\nPre-trattamento.\nSi preleva del materiale vegetale (normalmente una foglia) e si prevede alla sua sterilizzazione. La foglia ora sterilizzata viene tagliata in fette o dischi molto sottili e si tratta tale materiale con una soluzione di saccarosio e sorbitolo al 20%. Tale soluzione richiama acqua dalla cellula che quindi si sgonfia poca alla volta. Il pre-trattamento ha lo scopo di aumentare la vitalit\u00e0 dei protoplasti e pu\u00f2 essere svolta o prima o durante il trattamento enzimatico. In questo secondo caso la soluzione di saccarosio e sorbitolo verr\u00e0 aggiunto al mix di enzimi.\nPer aumentare la vitalit\u00e0 dei protoplasti \u00e8 necessario partire da tessuti estremamente giovani caratterizzati da un'attiva divisione. A questo scopo sono spesso usati tessuti che derivano da colture in vitro di germogli.\nTrattamento enzimatico.\nIl materiale vegetale che ha subito il pre-trattamento viene ora trattato con spazzola, materiale quali carborundum e cutinasi allo scopo di aumentare la resa del trattamento enzimatico. Pu\u00f2 rivelarsi anche utile incubare il materiale vegetale al buio, allo scopo di facilitare il distacco dell'epidermide inferiore, sul quale verr\u00e0 svolto il trattamento enzimatico.\nTerminate queste operazioni preliminari, si trasferisce quindi l'epidermide inferiore su un substrato contenente un mix di enzimi idrolitici ossia cellulasi, emicellulasi e pectinasi. Tali enzimi degraderanno la parete cellulare facendoci ottenere un protoplasto. Tale trattamento viene svolto nelle seguenti condizioni:\n-pH del substrato leggermente sub-acido (5,5-6,0)\n-alla luce o al buio\n-a temperature intorno ai 25 \u00b0C\n-addizionando al substrato dei coaudiuvanti come PVP che svolge un'azione antiossidante e il solfato destrano di potassio che elimini gli eventuali contaminati derivanti dalla plasmolisi\nRecupero dei protoplasti.\nTerminata la digestione enzimatica si devono recuperare i protoplasti. Essi non saranno isolati, ma si troveranno in contatto con numeroso materiale inquinante (resti della parete cellulari, organelli, corpi di riserva ecc.), per cui occorre precedere al loro isolamento.\nPer isolarli vengono usate le seguenti procedure:\n-Filtrazione\nLa filtrazione viene svolta usando dei filtri aventi porosit\u00e0 di 100 micrometri. Normalmente tale procedure non ha un'alta resa di purificazione, per cui il filtrato viene centrifugato. Da questa centrifugazione si ottiene un supernatante che viene eliminato e un pellet che viene lavato con una soluzione ipotonica e risospeso.\n-Flottazione\nSi sfrutta la bassa densit\u00e0 per protoplasti per isolarli dal materiale inquinante. Si usano saccarosio e sorbitolo e si centrifuga il tutto ottenendo i protoplasti nella parte alta della provetta. Si possono anche creare gradienti continui o discontinui. In questo caso si usano sostanze ad alto peso molecolare come il polisaccaride Ficoll. In questo caso i protoplasti saranno posizionati tra il polisaccaride e la soluzione zuccherina\nVerifica dalle loro purezza, vitalit\u00e0 e dimensione.\nUna volta recuperati i protoplasti occorre valutare la loro purezza, ossia l'assenza di residui di parete cellulare. Per valutarne la purezza si utilizzano sostanze fluorescenti che evidenziano la presenza di cellulosa. Molto utilizzata \u00e8 la molecola calcoflour white in concentrazione intorno all'1%.\nViene poi valutata la vitalit\u00e0 dei protoplasti usando opportune molecole fluorescenti che evidenzino in maniera inequivocabile i protoplasti vivi. Molto usata \u00e8 FDA (fluorescina diacetato), tale molecola entra nei protoplasti e qui viene idrolizzato a fluorescina, molecola fluorescente che viene trattenuta dalla membrana citoplasmatica dei soli protoplasti vivi.\nSi valuta infine la dimensione dei protoplasti, in quanto dalla dimensione dipender\u00e0 la loro resistenza all'elettroporazione.\nNelle monocotiledoni il diametro dei protoplasti \u00e8 sempre inferiore a 30 micrometri, nei protoplasti che derivano da colture cellulare in sospensione il diametro \u00e8 superiore ai 30 micrometri e infine quelli che derivano da foglie hanno diametro variabile dai 20 ai 40 micrometri\nCalcolo del numero di protoplasti isolati.\nIl conteggio va fatto su almeno 500 protoplasti. Tale conteggio viene fatto usando un emocitometro. Una buona resa si ha quando il 50% dei protoplasti risulta vitale. Essa normalmente diminuisce durante i primi giorni di coltura\nresa = n x V tot sosp x PF (tessuto di partenza)-1"}
{"id": "291946", "revid": "4106", "url": "https://it.wikipedia.org/wiki?curid=291946", "title": "Torretta Di Blosenberg", "text": ""}
{"id": "291947", "revid": "287204", "url": "https://it.wikipedia.org/wiki?curid=291947", "title": "Radagast", "text": "Radagast \u00e8 un personaggio di Arda, l'universo immaginario creato dallo scrittore inglese J. R. R. Tolkien. Viene menzionato da Gandalf nei romanzi \"Lo Hobbit\" e \"Il Signore degli Anelli\", oltre che ne \"Il Silmarillion\" e nei \"Racconti incompiuti\".\nAll'interno del \"corpus\" dello scrittore, Radagast si distingue come uno dei membri del Bianco Consiglio, l'alto comando dei Popoli Liberi nella Terra di Mezzo, insieme a Saruman e Gandalf, suo grande amico. \u00c8 un grande amante degli animali della Terra di Mezzo, ma \u00e8 anche esperto in moltissime arti magiche.\nNelle altre opere, Radagast viene citato nei \"Racconti incompiuti\", nei quali vengono aggiunti dettagli sulla sua origine e alcuni fatti antecedenti la trama de \"Il Signore degli Anelli\". Ne \"Il Silmarillion\", invece, vengono aggiunti dettagli sulle dinamiche del Bianco Consiglio durante la storia de \"Il Signore degli Anelli\" e \"Lo Hobbit\".\nCreazione e sviluppo.\nNel volume \"The History of The Hobbit: Volume I: Mr. Baggins\", che contiene la prima met\u00e0 delle bozze di Tolkien su \"Lo Hobbit\", John D. Rateliff afferma che in origine Gandalf doveva recarsi da Radagast, dopo aver lasciato i nani davanti al Bosco Atro, per pianificare l'attacco contro Sauron. Successivamente l'idea fu scartata e Tolkien prefer\u00ec giustificare l'assenza di Gandalf con il viaggio per il Bianco Consiglio. Ne \"Il Signore degli Anelli\", Tolkien decise di dare maggior spazio a Radagast e, alla fine, decise di utilizzare il personaggio per attirare Gandalf ad Isengard.\nParentela con Gandalf.\nNe \"Lo Hobbit\", Gandalf dice che Radagast \u00e8 suo \"cugino\", mentre in una successiva versione i due sono definiti parenti. Ne \"Il Signore degli Anelli\", invece, Gandalf dice semplicemente che Radagast appartiene al suo ordine, senza specificare nessun grado di parentela.\nBiografia.\nValinor e arrivo nella Terra di Mezzo.\nRadagast appartiene all'ordine degli Istari o Stregoni, spiriti della stessa essenza dei Valar, ma dotati di poteri minori. In uno scritto, riportato nei \"Racconti incompiuti\", Tolkien dice che fu la Vala Yavanna ad obbligare Saruman ad accettare Radagast come compagno di viaggio. Tuttavia, Saruman arriv\u00f2 per primo e da solo nella Terra di Mezzo, mentre Radagast giunse per quarto contemporaneamente a Gandalf. Presumibilmente, il motivo della divisione tra Radagast e Saruman, era dovuta all'antipatia e al disprezzo che quest'ultimo provava per il compagno di viaggio, come viene dichiarato apertamente sia nei \"Racconti Incompiuti\" che ne \"Il Signore degli Anelli\".\nGli Istari, incarnati in corpi di Uomini, vennero inviati dai Valar per contrastare la malvagit\u00e0 proveniente da Est. Radagast fa il suo arrivo nella Terra di Mezzo all'inizio dell'XI secolo della Terza Era, quarto tra tutti gli Istari, per aiutare e sostenere coloro che si opponessero a Sauron. Durante il tempo trascorso nella Terra di Mezzo, per\u00f2, Radagast si innamor\u00f2 dei molti animali del suolo e dell'aria, che vivevano nella Terra di Mezzo, e abbandon\u00f2 la sua missione per trascorrere i suoi giorni tra le creature selvatiche. Da quel giorno, egli si stanzi\u00f2 a Rhosgobel, al limitare occidentale del Bosco Atro, vicino ai Campi Iridati sul fiume Anduin, dove conobbe il mutapelle Beorn, il quale lo vedeva ogni tanto girovagare nei pressi della sua dimora.\n\"Lo Hobbit\" e \"Il Signore degli Anelli\".\nNe \"Lo Hobbit\", Radagast \u00e8 menzionato da Gandalf nel momento in cui lo stregone ha la sua prima discussione con Beorn. In questa occasione, Gandalf definisce Radagast come suo \"cugino\", ma non sappiamo se sia vero o se abbia detto cos\u00ec solo per acquisire pi\u00f9 velocemente la fiducia di Beorn. Nelle Appendici de \"Il Signore degli Anelli\" viene rivelato che, durante i fatti de \"Lo Hobbit\", Radagast si \u00e8 recato al Bianco Consiglio per decidere se attaccare Dol Guldur, fortezza di Sauron. Successivamente, Radagast utilizz\u00f2 uccelli e bestie come spie per conto di Saruman, ignaro del tradimento di quest'ultimo.\nAll'inizio de \"Il Signore degli Anelli\", ambientato quasi sessant'anni dopo il termine de \"Lo Hobbit\", Radagast viene usato inconsapevolmente da Saruman (che nel frattempo ha tradito gli altri stregoni, volendo il potere dell'Anello per s\u00e9) per attirare Gandalf ad Orthanc, dove verr\u00e0 catturato. Ad ogni modo, sempre inconsapevolmente, Radagast rese anche possibile la fuga di Gandalf informando le Aquile del suo viaggio verso Isengard.\nNon si sa quando o se abbia lasciato la Terra di Mezzo: Tolkien scrive che fall\u00ec la sua missione come Stregone perch\u00e9 si perse nella sua ossessione verso gli animali e le piante, quindi presumibilmente non fu riammesso a Valinor con onore. Tolkien scrisse anche che il fallimento di Radagast non era grande come quello di Saruman, e che era possibile pertanto un suo ritorno nelle Terre Immortali.\nPersonaggio.\nAspetto fisico.\nTolkien non ci d\u00e0 una descrizione dettagliata del personaggio. L'unica informazione fisica risale ai \"Racconti incompiuti\", nel quale l'autore scrive che Radagast indossava un vestito di \u00abterra bruciata\u00bb, motivo per il quale viene dunque chiamato Radagast il Bruno (\"Radagast the Brown\").\nAspetti caratteriali.\nTolkien d\u00e0 una descrizione marcata della personalit\u00e0 di Radagast. Ne \"Lo Hobbit\", Beorn definisce il personaggio \u00abnon tanto malaccio per uno stregone\u00bb, mentre Gandalf, ne \"Il Signore degli Anelli\", lo descrive come uno \u00abstregone di grande valore, maestro nelle forme e nelle variazioni dei colori, esperto in erbe e bestie, e amico soprattutto degli uccelli\u00bb. Sebbene abbia tutte queste qualit\u00e0, Tolkien sottolinea che il personaggio, rispetto a Saruman e Gandalf, \u00e8 uno stregone di assai minore potenza e sapienza.\nSia ne \"Il Signore degli Anelli\" che nei \"Racconti Incompiuti\", Tolkien non manca di sottolineare la passione di Radagast per gli animali (sia del suolo che dell'aria) che dimorano nella Terra di Mezzo. Le creature a cui \u00e8 pi\u00f9 devoto sono senza dubbio gli uccelli, specialmente le Aquile. Nel progredire della sua permanenza nella Terra di Mezzo, per\u00f2, questa passione, inevitabilmente, si sostituir\u00e0 alla missione originaria del personaggio come inviato dei Valar; Radagast, dunque, decider\u00e0 di non salvaguardare pi\u00f9 n\u00e9 gli Elfi e n\u00e9 gli Uomini dalla minaccia di Sauron.\nQuesto comportamento \u00e8 giustificato dal fatto che Radagast, pur essendo un essere cosiddetto \"angelico\" (un Maia), \u00e8 soggetto alle debolezze degli esseri umani; questo aspetto \u00e8 sottolineato dallo stesso Tolkien in una lettera a Michael Straight, l'editore di New Republic: \u00ab[questi stregoni sono] anche... coinvolti nel pericolo dell'incarnazione: la possibilit\u00e0 della \"caduta\", del peccato, se vuoi\u00bb. In effetti, Radagast non sar\u00e0 l'unico a disobbedire al suo compito. Infatti anche Saruman abbandoner\u00e0 la sua missione e si lascer\u00e0 corrompere dall'Unico Anello, mentre gli Stregoni Blu scompariranno misteriosamente, ma probabilmente caddero anch'essi in preda alle tentazioni umane o sotto il volere di Sauron.\nNonostante sia un personaggio minore nelle opere di Tolkien e di cui si sa ben poco, John D. Rateliff, critico di Tolkien, ha espresso il proprio parere sul personaggio e lo ha definito molto simile a Gandalf per sapienza e intelligenza. Tuttavia, Radagast era molto pi\u00f9 debole di Gandalf, il quale era peraltro molto pi\u00f9 famoso nella Terra di Mezzo per le sue vittorie ai danni di Sauron\nNomi.\nAll'interno delle opere, Radagast (pronuncia: ), pi\u00f9 precisamente \"Radagast il Bruno\" (\"Radagast the Brown\"), \u00e8 il nome usato dagli uomini nel nord della Terra di Mezzo. Radagast, in Ovestron, significa \"custode di bestie\" (\"tender of beasts\"), seguendo l'etimologia norrena del nome. Questo nome \u00e8 un chiaro riferimento all'amore dello stregone nei confronti di tutti gli animali della Terra di Mezzo. In una nota assai pi\u00f9 tarda sui nomi degli Istari, si dice che quello di Radagast ebbe origine tra gli Uomini delle Valli dell'Anduin e che \u00e8 \u00abormai difficilmente interpretabile\u00bb. Tolkien inizialmente aveva chiamato il personaggio con il nome di \"Radagast il Grigio\", ma poi decise di modificarlo in \"Radagast il Bruno\".\nIl nome \"Radagast\" potrebbe derivare dall'Inglese antico, e di conseguenza avere diverse interpretazioni. La parola \"gast\", o \"g\u00e6st\", o \"giest\" significa \"ospite\" (in inglese moderno \"guest\"). Con una diversa inflessione, \"g\u0101st\" significa \"fantasma\", \"spirito\", \"angelo\" (in inglese moderno \"ghost\"). L'elemento \"rad\" invece potrebbe derivare da \"rudu\", che significa \"rossastro\", o da \"Hr\u00e6d\", che significa \"rapido\". John D. Rateliff afferma che il nome Radagast potrebbe derivare o dalla divinit\u00e0 slava Radigost oppure dal condottiero ostrogoto Radagaiso.\nIl vero nome di Radagast \u00e8 \"Aiwendil\" (pronuncia: ), il nome usato a Valinor. In Quenya significa \"amico degli uccelli\". L'etimologia risale infatti alla radice \"Aiwe \" che significa \"uccello\" e \"ndil\" che significa \"amico di\".\nPoteri.\nGandalf descrive Radagast come uno stregone di grande valore, maestro delle forme e delle variazioni di colore. Radagast, come membro del popolo di Yavanna, ha una grande conoscenza della erbe e degli animali, di cui parla i linguaggi. Si suppone che come gli altri Istari abbia viaggiato molto conoscendo molti popoli, lingue e luoghi. Sembra essere amico di tutti gli uccelli, tra cui le Aquile.\nAdattamenti.\nIl nome Radagast viene erroneamente attribuito a un'aquila nella prima stesura di un film su \"Il Signore degli Anelli\" in produzione nel 1958; tale adattamento, in seguito, non fu pi\u00f9 realizzato anche a causa del parere contrario di Tolkien. Donald Gee ha doppiato Radagast nell'adattamento radio della BBC \"The Lord of the Rings\" (1981). Il personaggio compare nel videogioco del 1991 \"J. R. R. Tolkien's War in Middle Earth\".\nIl personaggio e tutti gli eventi che lo vedevano implicato nel libro sono stati tagliati nella celebre trasposizione cinematografica de \"Il Signore degli Anelli\" di Peter Jackson. Nel film, infatti, Gandalf si reca ad Isengard di sua spontanea volont\u00e0. Tuttavia, Radagast appare nei vari prodotti di merchandising derivati dal successo della trilogia di Jackson, come card, modellini e videogiochi ispirati al film, come ' e '. In quest'ultimo, \u00e8 doppiato da Philip Proctor.\nNella trilogia de \"Lo Hobbit\" diretta da Peter Jackson, il ruolo di Radagast \u00e8 interpretato da Sylvester McCoy con la voce italiana di Bruno Alessandro. Il personaggio, nonostante non appaia mai fisicamente nel romanzo di Tolkien, ricopre un ruolo chiave nella trilogia e la sua vicenda \u00e8 stata considerevolmente ampliata:\nAvvertendo il propagarsi del male nel Bosco Fronzuto, l'eccentrico stregone Radagast viene attaccato da alcuni ragni giganti nella sua casa a Rhosgobel, mentre cerca di salvare alcuni animali della foresta rimasti avvelenati. Seguendo le tracce dei ragni, egli si reca a Dol Guldur, dove viene attaccato dal Re Stregone di Angmar, il quale, nello scontro, perde la sua Lama Morgul. Avvertendo una presenza malvagia nella fortezza, Radagast scopre che si tratta di un Negromante (Sauron) e si precipita da Gandalf per avvisarlo. Trovato Gandalf in compagnia di Thorin Scudodiquercia, Bilbo Baggins ed i nani diretti verso Erebor, lo avverte della presenza del Negromante e gli fornisce come prova la Lama Morgul del Re Stregone. Successivamente distrae, grazie alla sua slitta trainata da conigli, il gruppo di orchi a cavallo di mannari, inviati da Azog e sopraggiunti sul luogo, per permettere a Gandalf e alla sua compagnia di proseguire il cammino verso Gran Burrone.\nDiverso tempo dopo, Radagast viene contattato da Gandalf, il quale lo invita a raggiungerlo presso le tombe dei nove Nazg\u00fbl, nelle colline del Rhudaur. Gandalf e Radagast si rendono conto del fatto che le tombe siano ormai vuote e intuiscono che i nove siano stati convocati a Dol Guldur. Gandalf vorrebbe tornare dalla compagnia di nani, per informarli del pericolo, ma Radagast lo esorta a proseguire le indagini sul Negromante, recandosi direttamente a Dol Guldur. Pertanto, giunti presso la vecchia fortezza, Gandalf affida a Radagast il compito di andare ad informare Galadriel dell'imminente scontro con il Negromante, mentre egli si avventura da solo nella fortezza.\nPoco tempo dopo, il Bianco Consiglio, avvertito da Radagast stesso, giunge a Dol Guldur per salvare Gandalf, nel frattempo catturato e rinchiuso in una cella. Mentre Galadriel, Elrond e Saruman affrontano i Nazg\u00fbl e Sauron stesso, Radagast soccorre Gandalf, portandolo via dalla fortezza con l'ausilio della sua slitta.\nGiunti presso la dimora di Radagast a Rhosgobel, Gandalf decide di partire per Erebor, in modo da avvertire Thorin e la sua compagnia della presenza di un esercito di orchi, guidati da Azog. Prima di abbandonarlo, Gandalf chiede a Radagast di informare tutte le creature della foresta dell'imminente battaglia.\nSuccessivamente, Radagast giunge nella valle di Erebor durante la Battaglia dei cinque eserciti, in compagnia di Beorn e delle grandi Aquile, che riescono a sbaragliare entrambi gli eserciti degli orchi, sia quello di Dol Guldur, guidato da Azog, che quello di Gundabad, guidato da Bolg.\nNella versione estesa, a Rhosgobel, consegna a Gandalf il suo bastone e, dopo la Battaglia, partecipa ai funerali di Thorin.\nCritica e cultura di massa.\nJohn D. Rateliff ha paragonato Radagast a Godot del dramma \"Aspettando Godot\": infatti, entrambi i personaggi non compaiono mai nelle loro rispettive opere, ma vengono solo citati da altri comprimari. San Francesco d'Assisi \u00e8 stato paragonato a Radagast, con il quale condivide l'amore per la natura e per gli animali.\nUn mammifero placentato fossile della famiglia dei Pantolestidae \u00e8 stato battezzato \"Niphredil radagasti\" dal biologo Leigh Van Valen nel 1978 in onore del personaggio tolkieniano."}
{"id": "291967", "revid": "4106", "url": "https://it.wikipedia.org/wiki?curid=291967", "title": "Blosenbergturm", "text": ""}
{"id": "291969", "revid": "93593995", "url": "https://it.wikipedia.org/wiki?curid=291969", "title": "Osman Nuri Eralp", "text": "Biografia.\nDopo gli studi alla Facolt\u00e0 di medicina civile (Mekteb-i T\u0131bbiye-i M\u00fclkiye, lett. \"Ufficio Imperiale di Medicina\") si \u00e8 specializzato alla Sorbona e all'Istituto Pasteur di Parigi. Osman Nuri Eralp \u00e8 stato uno scienziato di valore che ha condotto diverse ricerche nel campo della batteriologia e della virologia.\nEgli si \u00e8 in particolare dedicato allo studio della tubercolosi, della tubercolina, del carbonchio (antrace), della peste bovina, del colera, dei gonococchi, della sifilide, di tutti i microrganismi che vivono nel latte e si propagano tramite il latte e di altre malattie batteriologiche. Dal 1908 al 1921 ha impartito lezioni nelle materie principali di istologia e di embriologia (Ilm-i Ensac) alle universit\u00e0 di Istanbul ed Ankara.\nSposato con Maide, Eralp ha avuto quattro figli: Felahattin, Nurinnisa (anche lei batteriologa), Ezelin e Ahmet Fenin Toktas (ingegnere navale)."}
{"id": "291971", "revid": "124303178", "url": "https://it.wikipedia.org/wiki?curid=291971", "title": "Piccozza", "text": "La piccozza \u00e8 un attrezzo alpinistico utilizzato per la progressione e l'assicurazione su neve o ghiaccio.\nConsiste di un manico alla cui estremit\u00e0 inferiore \u00e8 posta una punta (generalmente di ferro, ma pu\u00f2 essere costituita di molti altri metalli) ed all'estremit\u00e0 superiore una lama composta da una becca e da una paletta.\nAssieme alla corda \u00e8 una delle icone classiche dell'alpinismo; lo stemma del Club Alpino Italiano mostra una corda, una piccozza e un binocolo, quello del Club Alpino Svizzero una corda, una piccozza e un alpenstock.\nStoria.\nLa piccozza pu\u00f2 essere considerata l'evoluzione del bastone da montagna (noto anche come \"alpenstock\" o bastone ferrato perch\u00e9 presenta una punta nell'estremit\u00e0 inferiore) da una parte e dell'ascia dall'altra.\nInfatti le guide che accompagnavano i primi alpinisti agli inizi del XIX secolo per poter superare ripidi pendii di neve dura o ghiaccio utilizzavano delle normali asce per scavare delle tacche (\"gradini\") ove poter appoggiare i piedi con relativa sicurezza. Ben presto comunque il manico dell'ascia si allunga e si dota di una punta per poter surrogare il bastone ferrato e la lama si specializza dividendosi in una becca, adatta ad essere piantata nel pendio di ghiaccio per rendere pi\u00f9 sicura la progressione ed una paletta utilizzata per scavare i gradini.\nUna piccozza fu usata per l'assassinio di Leon Trotsky.\nMateriali e forme.\nFino agli anni settanta fu costruita in legno (per il manico) e in acciaio (in particolare acciai con percentuali di carbonio elevate, cio\u00e8 superiori al 1.6%, per garantire la giusta tenacit\u00e0 e resistenza). Ora il legno \u00e8 stato sostituito da acciaio o alluminio ma soprattutto l'attrezzo si \u00e8 specializzato secondo l'uso: le piccozze per alpinismo o sci-alpinismo sono caratterizzate da una forma molto simile a quella delle prime piccozze e puntano specialmente alla leggerezza mentre quelle per l'arrampicata su ghiaccio (es. cascate di ghiaccio) presentano una manico curvo, la becca molto inclinata verso il basso (e spesso intercambiabile in funzione del tipo di ghiaccio). Possono essere prive di paletta ed avere al suo posto una \"massa battente\" per piantare i chiodi (piccozza-martello, di solito utilizzata in coppia con una piccozza con paletta). L'evoluzione della forma della piccozza si accompagna con quella della tecnica di progressione che a partire dagli anni settanta ha visto la diffusione della \"progressione frontale\" o \"piolet-traction\" per l'arrampicata su ghiaccio."}
{"id": "291976", "revid": "125313207", "url": "https://it.wikipedia.org/wiki?curid=291976", "title": "Gala \u00c9luard Dal\u00ed", "text": "Come in molti casi di date legate a luoghi nell'Impero russo, la reale data di nascita di Elena D'jakonova seguiva il calendario giuliano, all'epoca il calendario \"ufficiale\". Il suo diploma di maturit\u00e0 di insegnante, conseguito in un istituto femminile di Mosca nel 1915, ci comunica che era nata il 26 agosto 1894, corrispondente appunto al 7 settembre nel calendario gregoriano.\nNome.\nIl nome di nascita di Gala era Elena Dmitrijevna Djakonova (in russo \u0415\u043b\u0435\u043d\u0430 \u0414\u043c\u0438\u0442\u0440\u0438\u0435\u0432\u043d\u0430 \u0414\u044c\u044f\u043a\u043e\u043d\u043e\u0432\u0430). L'origine esatta dello pseudonimo non \u00e8 chiara, ma alcuni elementi fanno pensare che sia stato coniato dall'amica d'infanzia e poetessa Marina Cvetaeva, che nel 1910 dedic\u00f2 infatti una delle sue poesie a \"Galya Dyakonova\". Nel 1974 la sorella della poetessa, Anastasia Cvetaeva, regal\u00f2 a Gala le sue \"Memorie\" con la dedica scritta a mano \"alla mia cara Galushka, come ti chiamava Marina\".\nNella sua autobiografia Salvador Dal\u00ec dedica un paragrafo ai soprannomi che dava all'amata:\n\"Io chiamo mia moglie: Gala, Galuchka, Gradiva (perch\u00e9 \u00e8 stata la mia Gradiva); Oliva (per la forma del suo volto e il colore della sua pelle); Olivette, il diminutivo catalano di Oliva, e i suoi derivati deliranti, Olihuette, Orihuette, Buribette, [...]. La chiamo anche Lionete (perch\u00e9 appena si arrabbia ruggisce come il leone della Metro Goldwyn Mayer); Scoiattolo, Tapiro, Piccolo negus (perch\u00e9 rassomiglia a un vivace animaletto delle foreste); Ape (perch\u00e9 scopre tutte le essenze che, gettate nel crogiolo del mio cervello, diventeranno il magico miele dei miei pensieri). [...] E ancora Campanella di pelliccia (perch\u00e9, mentre dipingo legge per me ad alta voce, e la sua voce ha il soffice mormorio di una campanella di pelliccia, che mi permette di apprendere quanto, senza di lei, sarei destinato a ignorare.\"\nInfanzia e adolescenza in Russia.\nElena Diakonova nacque il 26 agosto 1894 a Kazan, nella Russia centrale europea, in una famiglia di intellettuali, dalla madre Antonina Deulina e il padre Iwan Diakonov, un funzionario del Ministero dell'Agricoltura dell'Impero russo. Gala aveva due fratelli maggiori, Nicolai e Vadim, e una sorella minore, Lidia. Sin da piccola Gala, come lei stessa racconta nei suoi diari, ritrovati e pubblicati postumi, era di salute cagionevole e pi\u00f9 volte sottoposta a cure e ricoveri a causa di problemi polmonari. Quando Gala aveva poco pi\u00f9 di dieci anni il padre mor\u00ec e la madre si rispos\u00f2 con un rinomato avvocato moscovita, Dimitri Illitch Gomberg. Il patrigno, di cui la figlia conserv\u00f2 il patronimico, ebbe una grande influenza su Gala, tanto che i due rimasero sempre in contatto, scambiandosi lettere.\nLa famiglia, fino a quel momento vissuta in una casa povera, si trasfer\u00ec a Mosca e Gala cominci\u00f2 a frequentare l'istituto femminile M. G. Brukhonenko, dove conobbe Anastasia Cvetaeva, sorella pi\u00f9 piccola della poi celebre poetessa russa Marina Cvetaeva. Scrive Anastasia nel 1971 nella sua autobiografia: \"Quando sul divano di Marina parlavamo del nostro futuro \u2014sconosciuto\u2014, dei viaggi, della gente, del fischio dei treni, Gala ascoltava Marina come se bevesse acqua viva\u201d. Cresciuta circondata dai libri, Gala era gi\u00e0 all'epoca una grande appassionata di poesia e di letteratura, passione che l'accompagn\u00f2 per tutta la vita. Nei suoi diari racconta delle sessioni di lettura con la madre e di come a dodici anni il padre lesse a lei e i fratelli \"Il demone\" di Lemontov: \"I miei fratelli ed io seguimmo quel racconto con interesse appassionato, esaltato\".\nClavadel e l'incontro con Paul \u00c9luard.\nNel 1912, dopo che le venne diagnosticata una grave tubercolosi, Gala venne mandata a Davos, in Svizzera, nel sanatorio di Clavadel, che ospitava pazienti da tutto il mondo (tra loro ad esempio il poeta brasiliano Manuel Bandeira). L\u00ec conobbe il diciassettenne francese Eug\u00e8ne \u00c9mile Paul Grindel, all'epoca indeciso se cominciare la sua carriera di poeta. Il ricovero e l'incoraggiamento di Gala, che riconobbe da subito il suo talento, fornirono al giovane una via di fuga dal seguire le orme paterne e diventare contabile. Nel 1913, sotto lo pseudonimo di Paul \u00c9luard, pubblic\u00f2 la sua prima raccolta \"Premiers po\u00e8mes\", finanziato dalla madre e ispirato da Gala, alla quale gran parte delle poesie erano dedicate.\nDurante il soggiorno nel sanatorio, \u00c9luard raccontava a Gala di Parigi, teatro in quegli anni delle prime avanguardie e di un grande fervore artistico, e i due sognavano di costruire l\u00ec un futuro insieme. Ma alla fine del periodo di ricovero nel febbraio del 1914, Gala dovette tornare a Mosca e affrontare la disapprovazione dei genitori per i suoi progetti futuri. Seguirono due anni di passionale corrispondenza tra Gala ed \u00c9luard, il quale nel 1914 pubblic\u00f2 la sua seconda raccolta dal titolo \"Dialogue des inutiles\" con una prefazione scritta da Gala sotto lo pseudonimo di Reine de Pale\u00f9glnn, basato sull'anagramma \"A.P.E.G. un rien d'Ellen: \u00c0 Paul \u00c9luard, un rien d'Ellen\". \"Non siate scioccati\", scrive Gala nella prefazione, \"che sia una donna \u2013 o piuttosto, una sconosciuta \u2013 a presentare questo volume al lettore\". Il testo, scritto probabilmente a quattro mani, \u00e8 composto di quattordici dialoghi, che sembrano anticipare i testi-collages dadaisti di Ernst, in cui Gala e \u00c9luard si identificano in due ruoli letterari: la musa e il poeta.\nParigi.\nNell'agosto del 1916, attraversando un'Europa ormai in guerra, Gala si trasfer\u00ec finalmente a Parigi. Il primo periodo nella capitale francese si rivel\u00f2 per\u00f2 pi\u00f9 difficile del previsto e ben diverso dall'idillio artistico che Gala si era figurata. Dopo due anni di separazione, \u00c9luard si arruol\u00f2 infatti volontariamente nell'esercito e Gala si ritrov\u00f2 a convivere con la madre del poeta in una Parigi visibilmente provata dalla guerra. Gala si immerse sempre pi\u00f9 nelle sue letture e si concentr\u00f2 nello studio della lingua francese, che aveva cominciato a studiare da bambina e che infatti parlava gi\u00e0 allora fluentemente, ma che divent\u00f2 in questo periodo quasi la sua prima lingua. Lavor\u00f2 anche a traduzioni di classici dal russo al francese. Come scrisse nelle lettere al compagno: \"[...] leggo versi e prosa. Leggo quasi un libro al giorno. Leggo di tutto. [...] Mi piace molto, e sempre di pi\u00f9, G. Apollinaire -la poesia che venne letta al matrimonio di Andr\u00e9 Salmon. Ci sono bellissime poesie di Jules Romains. [...] imparo sempre pi\u00f9 il francese\"; in un'altra lettera: \"ho scritto in russo quattro strofe di una poesia e non posso scrivere in russo -sto perdendo la mia lingua, sto dimenticando il russo\".\nA causa dei suoi problemi di salute Paul \u00c9luard fu costretto a interrompere il servizio militare, torna dopo breve tempo a Parigi e il 21 febbraio 1917 lui e Gala si sposarono. Poco pi\u00f9 di un anno dopo, l'11 maggio 1918 nasce la figlia C\u00e9cile.\nDopo la fine della guerra la coppia, che fino a quel momento aveva vissuto appoggiandosi ai genitori di \u00c9luard, si trasfer\u00ec in un proprio appartamento a Parigi.\nSurrealismo.\nNel 1919 Gala e Paul \u00c9luard entrarono a far parte del circolo artistico di Andr\u00e9 Breton, che raggiunse velocemente fama internazionale diventando il noto movimento d'avanguardia surrealista. La coppia dest\u00f2 subito l'attenzione dei membri del gruppo; lui uno dei poeti pi\u00f9 amati del momento e lei una personalit\u00e0 carismatica e misteriosa. Tutti erano affascinati da Gala che, oltre a continuare a svolgere il ruolo di ispiratrice e collaboratrice del marito, era in stretti rapporti con ogni membro del gruppo; \"Fa pi\u00f9 volte da modella per Man Ray; \u00e8 \"la torre\" per l'altro grande poeta, Robert Desnos; la confidente dello scrittore Rene Creval, al quale legge i tarocchi nelle sue sedute come veggente; la persona che il pittore Giorgio de Chirico cerca perch\u00e9 gli faccia da mercante d'arte agli inizi del 1920\". Intorno a Gala si form\u00f2 una sorta di culto, alimentato da lei stessa quanto dal marito.\nNel novembre 1921 gli \u00c9luard andorono in visita da Max Ernst e sua moglie Louise Straus a Colonia, per scegliere insieme dei collages che illustrassero la successiva raccolta del poeta. Dall'incontro nasce un'intesa e un'amicizia che continuer\u00e0 per gli anni successivi. Gala divent\u00f2 ben presto modella e amante di Max Ernst, in una relazione triangolare che convolgeva anche il marito; venne ritratta dal pittore in celebri dipinti, come ad esempio \"La belle jardini\u00e8re\", e nel 1922 come unica donna in \"Au rendez\"-\"vous des amis,\" dipinto raffigurante il circolo parigino dei surrealisti.\nNel marzo 1924, in circostanze rimaste inizialmente misteriose, tanto che molti ipotizzarono un suicidio, Paul \u00c9luard part\u00ec improvvisamente per il sudest asiatico, arrivando dopo mesi di vagabondaggio a Saigon (l'odierna Ho Chi Minh, all'epoca parte dell'Indocina francese). Poco tempo dopo venne raggiunto da Gala e Max Ernst. Durante il viaggio in Asia la relazione a tre giunse a una conclusione; Gala torn\u00f2 con il solo \u00c9luard a Parigi e Ernst rimase per i mesi successivi in viaggio. Nell'ottobre dello stesso anno venne pubblicato il Manifesto del Surrealismo.\nNel 1925 Paul \u00c9luard e Max Ernst, rendendo omaggio alla donna da entrambi amata, pubblicarono l'opera \"Au d\u00e9faut du silence\", contenente venti schizzi di Ernst raffiguranti Gala e diciotto poesie di \u00c9luard, reputate da Philippe Soupault i pi\u00f9 bei versi mai scritti dai tempi di Baudelaire.\nNegli anni tra il 1926 e il 1929 gli \u00c9luard sembrano attraversare un momento di crisi, come si pu\u00f2 dedurre dalle loro lettere e da alcuni versi contenuti nella raccolta di poesie \"Capitale de la doleur\", pubblicata da \u00c9luard nel 1926.\nNel 1929 Paul \u00c9luard pubblic\u00f2 \"L\u2019amour la Po\u00e9sie\", opera dedicata a Gala.\nL'incontro con Salvador Dal\u00ec.\nNell'agosto del 1929 gli \u00c9luard, Ren\u00e9 Magritte con la moglie Georgette Berger e il gallerista Camille Goemans, andarono a Cadaqu\u00e8s in visita dal giovane pittore Salvador Dal\u00ec, allora appena venticinquenne e all'inizio della sua carriera. Per Dal\u00ec fu amore a prima vista; l'incontro con Gala, dettagliatamente raccontato ne \"La mia vita segreta\", segn\u00f2 l'inizio di una relazione d'amore che accompagn\u00f2 entrambi tutta la vita. Mentre gli altri tornarono a Parigi, Gala si trattenne a Cadaqu\u00e8s. Al suo ritorno a Parigi era ormai chiaro che il matrimonio con Paul \u00c9luard fosse giunto al termine.\nCome gi\u00e0 avvenuto con il primo marito, anche nel rapporto tra Gala e Dal\u00ec nacque da subito una collaborazione artistica e intellettuale. Scrive Dal\u00ec ne \"La mia vita segreta\": \"[...] tutti mi giudicavano un genio un po' scemo e solo Gala, con il suo devoto e violento fanatismo, aveva cercato di convincere i nostri amici surrealisti che io sapevo dipingere, parlare e perfino \u00abscrivere\u00bb, producendo documenti la cui importanza filosofica avrebbe sconcertato il nostro gruppo\". Nel 1930 venne pubblicato il primo libro di Dal\u00ec, \"La femme visible\" (La donna visibile), risultato di una raccolta di appunti e schizzi riorganizzati da Gala, a cui l'opera era dedicata, e pubblicati sotto suo consiglio. Lo stesso anno venne organizzata la prima esposizione parigina di Dal\u00ec, alla quale egli si riferisce nella sua autobiografia chiamandola \"esposizione ormai nostra\", ed esplicitando cos\u00ec, come in molte altre volte, il ruolo professionale che Gala svolgeva.\nA causa della relazione con Gala, che quando si conobbero era una donna sposata e inoltre di dieci anni pi\u00f9 grande, Dal\u00ec ebbe attriti con il padre, il quale non solo cambi\u00f2 il suo testamento in favore della sorella di Salvador, Ana Maria, ma espulse il figlio dalla casa familiare di Cadaqu\u00e9s. Gala prese allora il controllo dell'aspetto finanziario della vita del compagno, per dargli la stabilit\u00e0 economica necessaria perch\u00e9 potesse dedicarsi esclusivamente alla sua arte. Cominci\u00f2 a coltivare contatti con i maggiori galleristi e collezionisti dell'epoca per vendere ed esporre i quadri di Dal\u00ec. Dal 1930 molti dei quadri vengono firmati con il nome congiunto \"Gala-Salvador Dal\u00ec\". \"\u00c8 con il tuo sangue che dipingo, Gala\" le dissi un giorno. E da allora ho sempre firmato i miei quadri con il suo nome, ancor prima che col mio\".\nQuello stesso anno, con il sostegno economico del Visconte de Noailles la coppia ottenne una piccola casa, ancora da ristrutturare, nel villaggio di pescatori di Port Lligat. Nel corso degli anni ampliarono la propriet\u00e0, che fu, fino all'acquisto del castello di P\u00f9bol nel 1968, l'unica dimora fissa dei Dal\u00ec, dove vivevano ogni anno dalla primavera all'autunno.\nManager, mercante d'arte e musa.\nL'inizio degli anni '30 rappresenta uno dei momenti pi\u00f9 floridi della produzione daliniana; nel 1931 viene esibito a Parigi il capolavoro La persistenza della memoria, che verr\u00e0 poi acquistato da Julien L\u00e8vy, diventando uno dei dipinti pi\u00f9 famosi di Dal\u00ec. Nella sua autobiografia il pittore ricorda la reazione di Gala quando le mostr\u00f2 il quadro: \"Riconobbi sul suo viso uno stupore e un'ammirazione infiniti. La mia nuova immagine era dunque valida, perch\u00e9 Gala non sbaglia mai. \"Credi che, da qui a tre anni, avrai dimenticato i miei orologi?\". \"Nessuno che li abbia visti potr\u00e0 mai dimenticarli\"\".\nLo stesso anno venne pubblicato il poema di Dal\u00ec \"L'amour et la m\u00e9moire\", in cui l'artista esprime il suo amore per Gala, a cui l'opera fu, come tutti i libri pubblicati da Dal\u00ec, dedicata.\nL'abilit\u00e0 di Gala per gli affari port\u00f2 presto la coppia a raggiungere notevoli guadagni. Nel 1933, nonostante Dal\u00ec si stesse gi\u00e0 facendo un nome come artista in Europa e negli Stati Uniti, la coppia aveva ancora difficolt\u00e0 economiche. Gala cre\u00f2 allora un piano per garantire ad entrambi un guadagno costante e contemporaneamente promuovere l'arte di Dal\u00ec. Contatt\u00f2 il principe Jean-Louis de Faucigny-Lucinge, uno dei pi\u00f9 ricchi collezionisti d'arte dell'epoca, e insieme stilarono una lista di dodici sostenitori che si sarebbero impegnati a supportare Dal\u00ec, ognuno per un mese, per la durata complessiva di un anno. Secondo il piano, Dal\u00ec avrebbe prodotto ogni mese due opere. Nell'ultima coppia di dipinti di quell'anno Dal\u00ec ritrasse Gala come omaggio al suo aiuto. Il gruppo, che prese il nome di \"M\u00e9c\u00e9nat du Zodiaque\", includeva sostenitori europei e americani e continu\u00f2 a commissionare opere a Dal\u00ec fino allo scoppio della seconda guerra mondiale nel 1939.\nStati Uniti.\nNel 1934 Gala, che due anni prima aveva divorziato da Paul \u00c9luard, e Salvador Dal\u00ec celebrarono la loro unione in un matrimonio civile al consolato spagnolo di Parigi. Lo stesso anno i due visitarono per la prima volta New York, accompagnati dalla scrittrice ed editrice Caresse Crosby, membro dei \"M\u00e9c\u00e9nat du Zodiaque\". A partire da quel momento e fino all'inizio della seconda guerra mondiale, la coppia visse dividendosi tra Parigi, New York e la casa di Port Lligat. Dal 1940 al 1948 la coppia rimase stabilmente negli Stati Uniti.\nDurante quegli anni i rapporti tra i Dal\u00ec e i Surrealisti, con cui la coppia aveva continuato a mantenere un'attiva collaborazione, si raffreddarono a causa delle ambigue posizioni politiche di Dal\u00ec sulla figura di Hitler. L'artista si rifiut\u00f2 di condannare apertamente il fascismo e venne di conseguenza espulso dal gruppo, che sosteneva attivamente posizioni di sinistra. Nel 1939 Andr\u00e9 Breton invent\u00f2 inoltre per il pittore il soprannome Avida dollars (anagramma di Salvador Dal\u00ec e traducibile come bramoso di dollari), criticando la commercializzazione delle opere di Dal\u00ec.\nA New York Gala organizz\u00f2 diverse mostre per il marito, le pi\u00f9 importanti nella famosa galleria di Julien L\u00e8vy. Durante i periodi trascorsi negli Stati Uniti Gala fece inoltre spesso da interprete per Dal\u00ec, la cui conoscenza dell'inglese non era sufficiente a cavarsela da solo.\nA maggio 1939 Dal\u00ec firm\u00f2 la sua partecipazione alla New York's World Fair. Alla creazione del padiglione, intitolato Dream of Venus (Il sogno di Venere), prese parte anche Gala, come mostrano le foto del fotografo tedesco Eric Schaal che ritraggono la coppia intenta alla costruzione dell'installazione.\nA partire dagli anni '40 i progetti di Dal\u00ec cominciarono a diversificarsi; l'artista lavor\u00f2 ad illustrazioni di libri, collabor\u00f2 con riviste di moda e contribu\u00ec a progetti cinematografici. Parallelamente l'attivit\u00e0 di Gala come sua manager si intensific\u00f2.\nNel 1942 venne pubblicata l'autobiografia di Salvador Dal\u00ec, \"La mia vita segreta\" (titolo originale: The secret life of Salvador Dal\u00ec), alla cui revisione Gala partecip\u00f2 attivamente. Secondo alcuni studiosi il testo venne scritto addirittura a quattro mani, vista la forte presenza di Gala nel racconto, tanto che si pu\u00f2 a tratti considerare quasi un'autobiografia comune, e lo stile di alcune parti del testo. Nel 1944 usc\u00ec il primo e unico romanzo di Dal\u00ec, Volti nascosti, anch'esso corretto e revisionato da Gala, come dichiarato dall'artista stesso nella dedica.\nFu probabilmente in quegli anni che Gala cominci\u00f2 a scrivere la sua autobiografia, il cui manoscritto, incompleto, venne ritrovato nel castello di P\u00f9bol e pubblicato postumo nel 2011 con il titolo \"La vita secreta. Diario in\u00e9dito\" (La vita segreta. Diario inedito).\nRitorno in Europa.\nNel 1948, dopo otto anni trascorsi negli Stati Uniti, Gala e Dal\u00ec tornarono in Spagna. Negli anni successivi andarono diverse volte in Italia; a Roma visitarono il papa chiedendo il permesso di sposarsi secondo il rito cattolico e cogliendo l'occasione per mostrargli le prime due versioni de La Madonna di Port Lligat, dipinto per cui Gala fece da modella.\nA novembre 1952 Paul \u00c9luard mor\u00ec. Gala non and\u00f2 al funerale.\nL'anno successivo Dal\u00ec lavor\u00f2 alle 102 illustrazioni de \"La Divina Commedia\"; come dichiarato dall'artista stesso anni dopo, fu Gala ad organizzare il progetto, mentre lui non aveva mai letto Dante prima.\nNel 1958 Gala e Salvador Dal\u00ec celebrarono il loro matrimonio in una chiesa nei pressi di Girona. Agli inizi degli anni '60 la coppia ristruttur\u00f2 nuovamente la casa di Port Lligat, a quel punto notevolmente ampliata rispetto alla struttura originale, e Gala decor\u00f2 quella che sarebbe diventata la sua stanza personale, denominata poi la \"Sala ovale\".\nNel 1964 venne pubblicato \"Diario di un genio\" (titolo originale \"Journal d'un G\u00e9nie\") di Dal\u00ec, dedicato a Gala. Nel prologo l'artista scrive: \"Questo libro unico \u00e8 dunque il primo diario scritto da un genio. Di pi\u00f9, dall'unico genio che abbia avuto la fortuna unica d'essere sposato con il genio di Gala, l'unica donna mitologica dei nostri tempi\".\nIl castello di P\u00f9bol.\nNel 1968 Dal\u00ec acquist\u00f2 il castello di P\u00f9bol come dono per Gala, che accett\u00f2 il regalo a condizione che il marito accettasse di poter andare a visitarla solo se invitato per iscritto. La ristrutturazione venne affidata a Emilio Puignau, che aveva gi\u00e0 lavorato alla casa di Port Lligat. Gala lavor\u00f2 al progetto di decorazione e arredamento, commissionando a Dal\u00ec con richieste specifiche le opere, che oggi si possono ammirare nel castello. I lavori si conclusero nel 1974 quando venne ultimato il giardino. P\u00f9bol pu\u00f2 essere considerato come un grande oggetto surrealista realizzato dai Dal\u00ec e fu dimora di Gala fino alla sua morte.\nGli ultimi anni.\nNel 1973 venne pubblicato il ricettario surrealista \"Les D\u00eeners de Gala\" (Le cene di Gala).\nNel 1974 Anastasia Cvetaeva mand\u00f2 a Gala la sua autobiografia, con una dedica scritta a mano: \"Alla mia cara Galushka, come ti chiamava Marina, alla mia amica dall'adolescenza, il libro della nostra giovane e vecchia Mosca. Con tenero affetto, Assia Cvetaeva (nell'anno del mio ottantesimo compleanno).\nNel 1977 venne pubblicato \"Les Vins de Gala\" (I vini di Gala), in cui vengono descritti dieci vini scelti da Gala e dieci scelti da Dal\u00ec. Il libro vinse il Prix Montesquieu de la Sommellerie Fran\u00e7aise.\nDopo una caduta all'Hotel Meurice di Parigi, Gala sub\u00ec un'operazione al femore. Il 10 giugno 1982 Gala si spense a Port Lligat. La salma fu portata nella cripta del castello di P\u00f9bol, dove \u00e8 sepolta.\nNel 1983 venne si costitu\u00ec la Fondazione Gala-Salvador Dal\u00ec, che nel 1988 pubblic\u00f2 Eleg\u00ecas a Gala (Elegie a Gala), una racconta di poesie di Dal\u00ec in cui l'artista esprime il dolore per la perdita della compagna."}
{"id": "291978", "revid": "1699816", "url": "https://it.wikipedia.org/wiki?curid=291978", "title": "Inverted coaster", "text": "Un inverted coaster (in italiano: \"montagna russa invertita\") \u00e8 una montagna russa in cui il treno scorre sotto al binario con i sedili collegati direttamente al carrello delle ruote. Quest'ultima peculiarit\u00e0 \u00e8 ci\u00f2 che li distingue dai suspended coaster, che scorrono sotto il binario, ma che oscillano attraverso una sbarra attaccata al carrello delle ruote.\nStoria, descrizione e installazioni.\nAll'inizio degli anni '90 fu originariamente ideato il concetto di inverted coaster dall'azienda costruttrice di attrazioni svizzera Bolliger &amp; Mabillard. La prima installazione di un inverted coaster si ebbe a Six Flags Great America nel 1992 con \".\" L'attrazione fu un successo e fu clonato molte volte in altri parchi, rendendolo effettivamente un modello proprio dell'azienda. L'inverted coaster divenne rapidamente uno delle tipologie di montagne russe pi\u00f9 costruite con esemplari costruiti quasi ogni anno. L'inverted coaster pi\u00f9 alto e pi\u00f9 veloce \u00e8 \"Wicked Twister\" a Cedar Point, 66 metri in altezza e 116\u00a0km/h di velocit\u00e0 massima.\nAltri produttori di montagne russe iniziarono a seguire le impronte di Bolliger &amp; Mabillard e cominciarono a lavorare sui propri progetti di inverted coaster, tra cui Vekoma, Intamin e altre aziende pi\u00f9 piccole.\nGli inverted coaster solitamente includono inversioni come giri della morte, \"zero-g roll\", loop di Immelmann, \"cobra roll\" e \"corkscrew\".\nIn totale 189 inverted coaster sono stati installati in vari parchi di divertimento, alcuni dei quali sono stati trasferiti."}
{"id": "291983", "revid": "2082719", "url": "https://it.wikipedia.org/wiki?curid=291983", "title": "Arrampicata su ghiaccio", "text": "L'arrampicata su ghiaccio (si parla anche di cascate di ghiaccio per riferirsi all'attivit\u00e0) \u00e8 uno sport estremo derivante dall'alpinismo e dall'arrampicata. Consiste nell'arrampicarsi con l'aiuto fondamentale di piccozze e ramponi, e con l'uso di altri materiali, sulle formazioni ghiacciate come i couloirs e le goulotte di ghiaccio o i seracchi, in alta montagna o sulle cascate di ghiaccio in media montagna. L'assicurazione si pu\u00f2 fare sul ghiaccio stesso utilizzando viti da ghiaccio.\nDescrizione.\nTecnica di salita.\nLa progressione su ghiaccio, su parete ripida, prevede che lo scalatore affronti la parete \"faccia a monte\" e che si innalzi piantando alternativamente una delle due piccozze impugnate ed infiggendo nel ghiaccio le punte frontali dei ramponi. \nLe piccozze utilizzate sono pi\u00f9 corte di quelle classiche da escursionismo-alpinismo, spesso col manico curvato, e bilanciate in modo da poter assestare un colpo efficace con la becca. Non \u00e8 quindi pi\u00f9 necessario scavare i gradini, tecnica utilizzata un tempo, comunque non adatta a pareti a piombo o strapiombanti.\nIn francese questa tecnica \u00e8 nota anche come \"piolet-traction\", letteralmente \"piccozza trazione\", in quanto l'arrampicatore si innalza facendo forza sulle piccozze. La progressione frontale ha permesso di tracciare nuovi itinerari in pendii verticali (non ancora affrontati dagli alpinisti) o di superare molto pi\u00f9 agevolmente i pendii ripidi degli itinerari classici.\nPrima dell'introduzione della progressione frontale l'alpinista procedeva \"fianco a monte\" sostenendosi al pendio con una sola piccozza e piantando i ramponi inizialmente privi delle punte frontali, e quindi attualmente definibili come grappette, di piatto e parallelamente alla linea di massima pendenza per mezzo di una flessione della caviglia. Tale tecnica, comunque, non prevedeva il superamento di pendenze estreme. L'evoluzione parallela di tecniche e materiali, come l'introduzione dei ramponi che hanno adottato le punte frontali, sono diventati rigidi ed hanno evoluto l'attacco allo scarpone, e l'accorciamento ed altro delle picche, sono state basilari nello sviluppo della disciplina.\nGrado di difficolt\u00e0.\nLa difficolt\u00e0 di una via di arrampicata su ghiaccio viene valutata e descritta attraverso l'uso della scala canadese e di quella chiamata WI, \"Water Ice\". Oltre a queste scale si pu\u00f2 anche usare la scala di difficolt\u00e0 alpinistica per tenere conto dei valori complessivi di lunghezza, difficolt\u00e0, esposizione della via. Quest'ultimo grado \u00e8 espresso con le lettere F, PD, AD, D per le vie meno impegnative e con TD, ED, e ABO per quelle difficili ed estreme."}
{"id": "291984", "revid": "1104133", "url": "https://it.wikipedia.org/wiki?curid=291984", "title": "Wolf's Rain", "text": " \u00e8 una serie televisiva anime prodotta dallo studio Bones. L'anime si compone di 26 episodi, trasmessi originariamente in Giappone il 6 gennaio 2003 pi\u00f9 altri quattro OAV pubblicati nel febbraio e gennaio 2004 che completano la storia, concentrata sul viaggio di quattro lupi solitari che si incontrano seguendo il profumo del Fiore della Luna alla ricerca del Rakuen (Paradise).\nUn'edizione italiana della serie televisiva e degli OAV \u00e8 stata trasmessa, con un doppiaggio parzialmente censurato, sulla rete televisiva MTV all'interno del contenitore \"Anime Night\": la serie tv tra il 21 dicembre 2004 e il 14 giugno 2005 mentre gli OAV tra il 25 luglio 2006 e l'8 agosto 2006. In seguito la serie \u00e8 stata pubblicata in DVD dalla Shin Vision (vol. 1-6, 9 e 10) e dalla Fool Frame (vol. 7 e 8) con un nuovo doppiaggio.\nDall'anime \u00e8 stato tratto un manga, scritto da Keiko Nobumoto e disegnato da Toshitsugu Iida. Anche quest'opera \u00e8 stata pubblicata in italiano dalla Shin Vision.\nTrama.\nIn un prossimo futuro, la terra si prepara ad affrontare una nuova glaciazione, che causer\u00e0 la morte di molte specie animali, tra cui i lupi di cui gi\u00e0 si contano pochissimi esemplari. Gli esseri umani, infatti, un paio di secoli prima avevano dato la caccia ai lupi, considerati un pericolo per la popolazione, sterminandone un elevato numero e ritenendoli pertanto, erroneamente, estinti. Gli ultimi lupi sopravvissuti hanno imparato ad ingannare la vista degli esseri umani apparendo ai loro occhi come altri uomini, riuscendo cos\u00ec a confondersi scampando allo sterminio.\nTre di questi lupi, Hige, Tsume e Toboe, hanno trovato rifugio nella citt\u00e0 di Freeze City, nascondendo il loro vero aspetto e vivendo assieme agli altri esseri umani. In citt\u00e0 arriva anche Kiba, un lupo bianco, che per orgoglio vive senza nascondere il suo vero aspetto. Kiba, tuttavia, mettendo temporaneamente da parte i suoi ideali, decide di unirsi agli altri tre lupi e, insieme a loro, fugge dalla citt\u00e0 per andare alla ricerca di Cheza, la \"fanciulla del fiore\", una misteriosa ragazza cieca frutto di esperimenti umani, nata dall'unione di una ragazza con i Fiori della Luna, dei fiori rarissimi che sbocciano solo alla luce della luna e sono la chiave per il Rakuen (nella versione inglese Paradise): un luogo paradisiaco dove finalmente i lupi potranno ritrovare la pace.\nAmbientazione.\nLa serie \u00e8 ambientata in un'epoca futura vicina a quella contemporanea, il luogo preciso non \u00e8 indicato: viene solo fornito il nome della citt\u00e0 in cui inizia la trama, \"Freeze City\". Le tecnologie sono di epoca contemporanea, ma tutto viene presentato come decadente e povero, non mancano per\u00f2 computer futuristici e altre tecnologie fantascientifiche, tra le quali spiccano le aeronavi, velivoli futuristici il cui mezzo di propulsione e di attacco non \u00e8 spiegato. Alcuni soldati utilizzano armi medievali come spade ed asce il che fa ricadere la serie nel genere steampunk. Le scritte che vengono mostrate sono in alfabeto cirillico e le uniformi dei poliziotti insieme al design dei veicoli militari ricordano l'Unione Sovietica, ma lo spettatore non ha mai l'idea di stare guardando una serie ambientata in Russia o in un paese slavo. I nomi degli umani sono anglosassoni, mentre quelli dei lupi sono giapponesi, quelli dei nobili non appartengono a nessuna nazionalit\u00e0. Le persone (e i lupi sotto forma di umani) indossano vestiti senza nessuna particolare connotazione, con la sola eccezione di Tsume, che ha un abbigliamento vicino allo stile punk o \"greaser\"; i nobili indossano abiti eccentrici che denotano la loro appartenenza ad un ceto \"aristocratico\"."}
{"id": "291987", "revid": "2184720", "url": "https://it.wikipedia.org/wiki?curid=291987", "title": "Reggaeton", "text": "Il reggaeton (, IPA ) \u00e8 un genere di musica da ballo nato a Porto Rico negli anni novanta.\nLe sue origini sono per\u00f2 da ricercarsi nella musica reggae cantata in spagnolo a Panama ancora negli anni settanta. Nei primi anni 2000, si diffonde anche nel resto del mondo: in America del Nord, poi anche in Europa, attraverso la Spagna, prima come genere di nicchia e puramente da ballo e poi anche come genere commerciale: la prima hit a raggiungere posizioni di classifica ragguardevoli in stile reggaeton negli USA, in Canada e in Europa \u00e8 stata \"Gasolina\" di Daddy Yankee, risalente al 2004 e divenuta nota a livello internazionale nel 2005.\nInfluenze musicali.\nIl reggaeton miscela musica giamaicana con influenze del reggae e del dancehall, con ritmi dell'America Latina come la bomba e la plena, e sonorit\u00e0 tipiche della musica hip hop. La musica \u00e8 inoltre combinata con il rapping in lingua spagnola. Le influenze di questo genere si sono diffuse tra le pi\u00f9 ampie comunit\u00e0 latino-americane degli Stati Uniti cos\u00ec come tra il pubblico del Centro e Sud America. Il suono del reggaeton \u00e8 caratterizzato da uno stile recitativo e un ritmo sincopato prodotto elettronicamente, accompagnato da diverse melodie, che servono d'appoggio; questo ritmo ha la sincronizzazione caratteristica che guida la maggior parte delle canzoni.\nIl reggaeton, come il suo antenato, il reggae in spagnolo, presenta aspetti influenzati da altri stili che si ascoltano in Giamaica, ispirati a suoni afro-caraibici, come per esempio il calipso e la soca. Sebbene questo genere subisca le influenze di stili come l'hip hop e la dancehall giamaicana, \u00e8 sbagliato definire il reggaeton come la versione \"latina\" di questi generi. Il reggaeton ha infatti un suo specifico \"beat\" ed un suo peculiare ritmo, considerando che il latin rap \u00e8 invece semplicemente hip hop realizzato da artisti con ascendenze latinoamericane. Il ritmo tipico di tale genere viene individuato con il termine \"Dem Bow\", che deriva dal titolo di una canzone dancehall giamaicana, scritta da Shabba Ranks, che rese popolare e aiut\u00f2 la diffusione di questo tipo di ritmo nei primi anni Novanta.\nLa ritmica \u00e8 sempre la stessa: tempo di 4/4, un colpo di cassa che dura una semiminima puntata, un colpo di rullante della durata di una croma, un colpo di cassa di una semiminima e un colpo di rullante anch'esso di una semiminima. Nella quasi totalit\u00e0 delle registrazioni reggaeton, la cassa presenta pochi bassi rispetto ad altri generi elettronici, con un picco invece sulle frequenze medio-alte che ne accentua l'effetto di spicco nel mix audio. Questo ritmo presenta caratteristiche che evidenziano influssi anche da parte della dancehall e del raggamuffin, cos\u00ec come una serie di elementi che si possono incontrare nell'hip-hop.\nIl reggaeton, come ogni stile, ha una sua propria struttura ritmica del testo che tende a riprendere quella dell'hip-hop. Come in quest'ultimo, gli artisti tendono a recitare i loro testi con una tecnica comune chiamata rapping al posto di cantare com'\u00e8 solito fare. Nonostante ci\u00f2, ci sono anche coloro che mischiano le due tecniche nella medesima canzone, per dare un tocco di originalit\u00e0. Questo stile, latino Americano, usa la tradizionale struttura pop che comprende l'uso di versi, cori e ponti. Come nella musica hip-hop, le canzoni in stile reggaeton presentano dei cosiddetti attacchi, i quali vengono ripetuti durante tutta la canzone. L'etnia latina presenta molti temi in comune con il reggaeton, come per esempio la musicalit\u00e0, i testi e anche i video. Molti testi parlano dell'amore, del gangsta rap, della spiaggia o di andare a ballare nei club. La scena ambientata nei club \u00e8 il simbolo che rappresenta il reggaeton. Molti DJ usano il reggaeton e l'hip-hop nei loro remix, perch\u00e9 attrae molte pi\u00f9 persone a ballare nei diversi club di tutto il mondo.\nOrigini del reggaeton.\nLe origini del reggaeton rappresentano un ibrido di diversi differenti generi musicali ed influenze derivate da vari paesi caraibici, latino-americani, e dagli Stati Uniti. Il reggaeton, tuttavia, \u00e8 fortemente associato a Porto Rico, il paese di provenienza dei maggiori esponenti del genere. Il brano dancehall \"Dem Bow\" dell'artista giamaicano Shabba Ranks, uscito nel luglio del 1991, \u00e8 tradizionalmente ritenuto quello che ha stimolato la nascita dei primi pezzi reggaeton, una volta arrivato alle orecchie dei giovani di Porto Rico.\nUno dei protagonisti sulla scena dei principali cantanti reggaeton, Daddy Yankee, \u00e8 stato il primo ad aver realizzato nel brano \"Habanera\", tratto dalla Carmen di Bizet, il tipico tempo sincopato.\nLa polemica sui contenuti.\nI testi del reggaeton presentano influenze pi\u00f9 forti dall'hip hop che dalla dancehall. Generalmente, i CD contenenti reggaeton sono chiamati con nomi poco espliciti, a causa dei contenuti talvolta abbastanza spinti. Come l'hip hop, anche il reggaeton \u00e8 stato oggetto di una certa polemica, anche se in maniera minore, per via di alcuni testi espliciti e dello svilimento della figura femminile; i sostenitori del genere ritengono questo fenomeno alquanto marginale, ribattendo che la maggior parte delle liriche reggaeton non fanno riferimento a contenuti espliciti, violenza e misoginia. Ulteriore polemica \u00e8 causata dal perreo (letteralmente \"cagnolino\", \"twerking\"), un ballo con tratti sessuali espliciti, che si associa frequentemente a questo genere musicale.\nIl reggaeton ha conosciuto una prima spinta avviata da artisti di sesso maschile, ma con il corso del tempo anche le cantanti hanno iniziato a comporre seguendo il ritmo del reggaeton, diventando poi famose in tutto il mondo.\nIl reggaeton nel mondo.\nReggaeton cubano.\nDiscorso a parte merita il reggaeton cubano. L'origine di questo \u00e8 segnata da diversi gruppi che iniziarono a comporre musica a Cuba gi\u00e0 dal 1999. Lo stile venne poi ripreso dall'America Latina, in particolare da Porto Rico. La prima band nota per il nuovo stile musicale si chiamava SBS, molto amata tra i giovani cubani perch\u00e9 mostrava un nuovo stile originale, un rap con influenze portoricane mischiato alla musica cubana.\nSuccessivamente si costituirono altri gruppi famosi in tutto il paese, come Candyman, che con uno stile assolutamente originale riusc\u00ec ad entrare nelle \"top ten\". La musica di Candyman aveva un'influenza giamaicana, vista la sua provenienza dalla zona orientale di Cuba (Santiago di Cuba). Dopo il 2000 molti gruppi come El Medico, Tegno Caribe, Triangolo Oscuro, M\u00e1xima Alerta, El Chacal, Los Salvajes (Los 4), Baby Lore e El Insurrecto, Gente de Zona, Eddy K riuscirono a farsi strada tra il grande pubblico. Molti di loro hanno acquistato fama mondiale. Questi gruppi mescolano il reggae con la musica delle loro radici cubane, dando vita al tipico sound del reggae cubano. I testi del reggae dell'America Latina sono caratterizzati da parole di discriminazione e disprezzo, elemento abbastanza comune anche nell'hip hop. La maggior parte delle band cubane non riprende invece questo stile, interpretando piuttosto nelle loro canzoni temi come la gioia di vivere cubana, l'amore, il ballo e la festa. Questo \u00e8 anche ci\u00f2 che il suo pubblico ama e che nei carnevali, nei party e nelle discoteche accompagna la voglia di far festa. I gruppi cubani creano continuamente nuova musica e lavorano incessantemente per ottenere riconoscimenti tra il pubblico internazionale.\nIl governo di Cuba ha imposto restrizioni sul reggaeton nei luoghi pubblici nel 2012. Nel marzo 2019, il governo ha fatto un ulteriore passo avanti; sono stati vietati i \"messaggi aggressivi, sessualmente espliciti e osceni del reggaeton\" dalle stazioni radiofoniche e dalla televisione, nonch\u00e9 le esibizioni dei musicisti di strada.\nAmerica Latina.\nNegli ultimi dieci anni, il reggaeton ha esteso i propri confini territoriali nei Caraibi di lingua spagnola, da cui il genere ha avuto origine, in paesi tra cui i gi\u00e0 citati Porto Rico, Cuba e Panama, per poi giungere a Repubblica Dominicana, Colombia e Venezuela, dove \u00e8 ora considerato come uno dei generi musicali pi\u00f9 popolari e dove, tra l'altro, provengono gli artisti di maggiore fama nazionale e internazionale.\nLa crescita del genere non si \u00e8 fermata a Grandi Antille, Piccole Antille e parte del Sud America. La popolarit\u00e0 \u00e8 stata anche raggiunta in gran parte dell'America Latina, giungendo ad ottenere consensi a sud (in Cile, Argentina, Paraguay, Uruguay, Ecuador e Per\u00f9) e al centro del continente (El Salvador, Honduras, Guatemala, Costa Rica e Messico).\nUno degli scenari in cui i cantanti di lingua portoghese intesero affermarsi era sicuramente il Brasile. Il primo gruppo ad occuparsi di questo genere di musica furono i Se\u00f1ores Cafet\u00f5es, divenuti noti in patria nel 2007 con il brano \"Piriguete\" - all'epoca erroneamente scambiato dai brasiliani per hip hop e funk brasiliano perch\u00e9 il reggaeton era ancora un genere quasi sconosciuto nel paese. Il reggaeton raggiunse maggiore solo verso il 2015. Il primo grande successo del genere nel paese \u00e8 stata la canzone \"S\u00ed o no\" realizzato dalla cantante Anitta in collaborazione con Maluma. Una delle spiegazioni per cui il reggaeton ha faticato ad affermarsi sullo scenario brasiliano \u00e8 stata caratterizzata, secondo alcuni, dalla barriera linguistica che storicamente isola lo Stato dagli altri paesi dell'America Latina. Il ritmo musicale divenne infatti pi\u00f9 popolare nel Paese solo quando raggiunse il mercato statunitense. Il genere sta ora, come detto, superando l'ostacolo del linguaggio. Alcuni dei pi\u00f9 grandi nomi del mercato musicale brasiliano hanno collaborato con artisti di altre nazioni dell'America Latina.\nStati Uniti.\nIl rapper di New York N.O.R.E. ha prodotto la \"hit\" di Nina Sky nel 2004 \"Oye Mi Canto\", cantata assieme a Tego Calder\u00f3n e Daddy Yankee: ci\u00f2 ha permesso al reggaeton di essere conosciuto anche nel paese a stelle e strisce. Daddy Yankee ha poi attirato l'attenzione di molti artisti hip-hop con la sua canzone, \"Gasolina\", e quell'anno la XM Radio ha introdotto un proprio canale reggaeton dal nome Fuego (XM). Negli Stati Uniti, il ritmo del genere si \u00e8 evoluto portando ad una combinazione di \"ispanico\" e \"urbano\", al fine di evocare le influenze musicali dell'hip hop (tradizionalmente pi\u00f9 noto) e della musica latinoamericana. I brani fanno riferimento a questioni socioeconomiche americane (compresi etnie e differenti formazioni culturali), in comune con l'hip hop.\nEuropa.\nSebbene il reggaeton fosse (e probabilmente lo \u00e8 ancora) meno popolare in Europa che in America Latina, alcuni immigrati latinoamericani, specialmente provenienti dalla Spagna, hanno contribuito a portarlo nella penisola iberica, non senza ricevere critiche. Le influenze di brani realizzati variamente dal 2005 al 2015 nella musica spagnola e non, hanno permesso al genere di ottenere discreto successo anche in Germania, Francia, Regno Unito ed Europa centrale.\nPer quanto riguarda l'Italia, il successo raggiunto negli ultimi anni \u00e8 stato ragguardevole, tanto da spingere artisti nazionali a cimentarsi nelle melodie del reggaeton esprimendosi in italiano e/o spagnolo.\nAsia.\nNelle Filippine, gli artisti reggaeton adoperano principalmente la lingua filippina, anzich\u00e9 lo spagnolo o l'inglese. Il reggaeton \u00e8 riuscito ad inserirsi nelle isole asiatiche per via della conoscenza da parte della popolazione della lingua spagnola (conosciuto per ragioni legate al colonialismo). Un esempio di un brano realizzato seguendo gli schemi latini ma con testo filippino \u00e8 rappresentato dal duo di etnia Zamboangue\u00f1a Dos Fuertes, autori nel 2007 del brano \"Tarat Tat\", stornellato principalmente in lingua chavacana.\nRecentemente, gli artisti reggaeton stanno cercando di inserirsi nel mercato musicale di Cina, Giappone e Corea del Sud."}
{"id": "291990", "revid": "767487", "url": "https://it.wikipedia.org/wiki?curid=291990", "title": "I diavoli alati", "text": "I diavoli alati (\"Flying Leathernecks\") \u00e8 un film del 1951 diretto da Nicholas Ray.\nIl film narra la storia di un comandante di una squadra di piloti dei Marines durante la seconda guerra mondiale sul fronte del Pacifico, che, accolto con ostilit\u00e0 e diffidenza dai soldati, alla fine riesce a conquistare la stima e l'affetto dei suoi uomini.\nTrama.\nL'arrivo del nuovo comandante in una base aerea non \u00e8 accolto molto bene dai militari e dai piloti che hanno sentito parlare della severit\u00e0 dell'ufficiale. In effetti il maggiore Kirby \u00e8 inflessibile e spedisce subito alla corte marziale un giovane pilota che per eccessivo zelo ha disobbedito ai suoi ordini. Ma durante un successivo combattimento l'ufficiale dimostra ai suoi uomini di avere una profonda comprensione umana.\nProduzione.\nTratto da un racconto di Kenneth Gamet, \u00e8 il primo film a colori del regista Nicholas Ray."}
{"id": "291994", "revid": "767487", "url": "https://it.wikipedia.org/wiki?curid=291994", "title": "Pazzia (film)", "text": "Pazzia (\"The Dark Past\"), ridistribuito nel 1959 col titolo All'alba non sarete vivi (Pazzia) e in seguito distribuito in DVD come Pazzia - All'alba non sarete vivi \u00e8 un film diretto dal regista Rudolph Mat\u00e9.\nTrama.\nIl criminale Al Walker e la sua banda prendono in ostaggio la famiglia del dottor Collins, uno psicanalista. Per cercare di capire le ragioni del suo comportamento il dottore riesce a farlo parlare e raccontare dei traumi infantili."}
{"id": "292028", "revid": "125658915", "url": "https://it.wikipedia.org/wiki?curid=292028", "title": "Lindsay Lohan", "text": "Inizia la carriera gi\u00e0 da bambina, all'et\u00e0 di tre anni, come modella e inizia a lavorare come attrice nel 1992; nel 1998, all'et\u00e0 di 12 anni, recita per la prima volta in un film con \"Genitori in trappola\". La Lohan guadagna ulteriore fama tra il 2003 e il 2005 con ruoli di primo piano nei film \"Mean Girls,\" \"Herbie - Il super Maggiolino\" e soprattutto \"Quel pazzo venerd\u00ec\" con Jamie Lee Curtis.\nNel 2007 \u00e8 stata sorpresa varie volte a guidare l'automobile in stato di ebbrezza, perdendo cos\u00ec diverse offerte di lavoro come attrice. In seguito, riprendendo le sue attivit\u00e0 professionali, partecipa come ospite ad alcuni episodi della serie televisiva \"Ugly Betty\" nel 2008 ed \u00e8 protagonista della commedia per la televisione \"Incinta o... quasi\" nel 2009. Ritorna sul grande schermo nel 2010 con \"Machete\".\nA partire dal 2004 intraprende anche una carriera parallela come cantante pop, esordendo con l'album discografico \"Speak\" che verr\u00e0 seguito dall'album \"A Little More Personal (Raw)\". Nel 2011 la Lohan avrebbe dovuto pubblicare un altro album, intitolato provvisoriamente \"Spirit in the Dark\", che per\u00f2 non \u00e8 mai stato pubblicato.\nBiografia.\nNata nel 1986 come primogenita di quattro figli (Michael Jr., Aliana e Dakota). La Lohan cresce a Merrick, Long Island. I suoi genitori, Dina Sullivan (met\u00e0 irlandese e met\u00e0 italiana di Napoli) e Michael Lohan, si sono sposati nel 1985, separati quando lei aveva tre anni, e poi riuniti, si separano nuovamente nel 2005 e divorziano ufficialmente nel 2007. Lindsay ha anche una sorella ed un fratello dal lato paterno: Ashley Horn (nata nel 1995 da una relazione extra-coniugale) e Landon Lohan (nato il 30 gennaio 2013).\nLa Lohan ha frequentato la Cold Spring Harbor High School, dove si \u00e8 distinta nelle materie scientifiche, fino all'et\u00e0 di 16-17 anni, quando inizia a studiare con lezioni private a casa. Anche suo fratello, Michael, ha partecipato a \"Genitori in trappola\", ma in un ruolo decisamente minore.\nCarriera di fotomodella.\nHa iniziato la sua carriera come modella per la linea infantile di Calvin Klein quando aveva appena tre anni. Negli anni \u00e8 stata anche su diverse copertine di riviste come \"Vogue\", \"Elle\", \"Playboy\", \"Bliss\", \"High Club\" e \"Blenda\". Nel febbraio 2008 ha posato per Bert Stern, per rievocare il celebre servizio fotografico di Marilyn Monroe, \"The Last Sitting\". Nel 2009 \u00e8 la testimonial ufficiale della linea di abbigliamento \"Fornarina\", per la quale ha girato alcuni spot pubblicitari nel marzo 2009. Nel 2011 \u00e8 stata scelta come testimonial della campagna pubblicitaria Primavera/Estate 2011 del brand Philipp Plein.\nCarriera di attrice.\nAll'et\u00e0 di 10 anni incominci\u00f2 la sua carriera di attrice grazie alla soap opera \"Destini\". Dopo aver abbandonato la soap opera, ha debuttato al cinema in un doppio ruolo nel film di Nancy Meyers recitando la parte di due gemelle che si incontravano dopo parecchi anni e cercavano di far rincontrare i loro genitori (Dennis Quaid e Natasha Richardson) in \"Genitori in trappola\" (1998). Il 31 luglio 1998 il film entr\u00f2 alla posizione numero 2 della classifica dei film pi\u00f9 visti dell'anno, incassando oltre 66 milioni di dollari solo negli Stati Uniti.\nSubito dopo firm\u00f2 un contratto con la Disney per tre film, le fu offerto il ruolo di Penny ne \"L'ispettore Gadget\", ma dopo sette mesi di lavoro su \"Genitori in trappola\" rifiut\u00f2 la proposta. In questo periodo recit\u00f2, da protagonista, in due film tv: \"La mia amica speciale\" (con Tyra Banks) e \"Lexi e il professore scomparso\". Ne segu\u00ec un periodo di pausa, dopo il quale si present\u00f2 e vinse le audizioni per la parte da protagonista in un altro rifacimento Disney, ovvero \"Quel pazzo venerd\u00ec\", in cui Jamie Lee Curtis e la Lohan nei panni di madre e figlia, le quali si trovano ciascuna nel corpo dell'altra; uno dei film dal maggior incasso dell'anno, superando i 110 milioni di dollari nei soli Stati Uniti.\nNel 2004 \u00e8 protagonista di due pellicole: \"Quanto \u00e8 difficile essere teenager!\" e il film della Paramount \"Mean Girls\". Il primo film fu un moderato successo di incassi, ma non particolarmente apprezzato dalla critica, mentre la sua performance fu promossa dalla stessa, cos\u00ec come era gi\u00e0 successo per i suoi film precedenti.\nIl suo impegno venne dimostrato con \"Mean Girls\", il suo primo film vietato ai minori di 13 anni e non Disney. Questo successo da parte della critica e commerciale (incass\u00f2 pi\u00f9 di 86 milioni di dollari negli Stati Uniti e 129 milioni in tutto il mondo), consolid\u00f2 il suo successo \"cementando il suo stato di nuova regina dei film per ragazzi\" (scrisse Brandon Gray). I critici in ogni caso furono colpiti dalla bravura dell'attrice ma non dalla bellezza di questa pungente e intelligente commedia \"spudoratamente perfida\".\nLa Lohan torn\u00f2 alla Disney per \"Herbie - Il super Maggiolino\" (2005), il quinto della famosissima serie. \"Herbie: Fully Loaded\" fu un buon successo commerciale incassando circa 150 milioni di dollari nel mondo e nel 2006 interpreta Ashley nel film Baciati dalla sfortuna al fianco di un Chris Pine ancora agli esordi.\nPrende quindi parte a progetti indipendenti, tra cui l'ultimo film di Robert Altman \"Radio America\", recitando con Meryl Streep e presentato al Festival di Berlino. Partecipa poi a pellicole d'autore come \"Bobby\" e \"Donne, regole... e tanti guai!\", con Jane Fonda, e nello stesso anno ottiene il ruolo da protagonista nel suo primo film thriller, \"Il nome del mio assassino\". Per quest'ultima pellicola, nel 2007 la Lohan ricevette un Razzie Award in quanto valutata peggior attrice protagonista.\nIn seguito a diversi problemi avuti con la legge e varie controversie personali, Lindsay comincia a perdere di credibilit\u00e0 professionale e i suoi ruoli perdono sempre pi\u00f9 di rilievo e d'importanza. Per esempio, nel 2008 la Lohan riesce a trovare lavoro solo per quattro episodi nella serie televisiva della ABC \"Ugly Betty\", dove interpreta Kimmie Keegan, una vecchia compagna di scuola della protagonista Betty Suarez. Uno slancio verso un ruolo di pi\u00f9 rilievo come protagonista \u00e8 avvenuto nel 2009 col film \"Incinta o... quasi\", dove interpreta una giovane donna che finge di essere incinta per evitare il licenziamento. In origine la produzione doveva essere distribuita nelle sale cinematografiche, ma in seguito si \u00e8 deciso di trasmettere la pellicola direttamente sulla TV via cavo, per poi pubblicare il film in DVD un mese pi\u00f9 tardi. Nel dicembre dello stesso anno ha trascorso una settimana in India, lavorando con la BBC ad un documentario sulla tratta di esseri umani.\nNel 2010 partecipa al film \"Machete\", le cui riprese hanno avuto inizio nell'estate 2009. Per la Lohan saranno i primi ruoli in 3 anni di assenza dallo schermo cinematografico, causata dal carattere turbolento dell'attrice. Nel 2013 entra nel cast di \"Scary Movie V\" in un cameo e recita anche nel controverso film \"The Canyons\", diretto da Paul Schrader, che nonostante particolarmente chiacchierato per via delle tematiche affrontate, caratterizzando un ulteriore \"scandalo\" della Lohan per i media, non ottiene molto successo.\nAd agosto 2013 inizia a registrare con Oprah Winfrey un documentario sulla sua vita, \"Lindsay\". Diviso in otto episodi, andr\u00e0 in onda per la prima volta a partire dal 9 marzo 2014 sul canale televisivo della Winfrey, OWN. Sempre nel 2014 si trasferisce temporaneamente a Londra per motivi di lavoro e a settembre debutta a teatro con lo spettacolo \"Speed-the-Plow\", originariamente interpretato dalla cantante ed attrice Madonna negli anni ottanta.\nNel 2019, Lindsay Lohan recita come protagonista nel film horror \"Among The Shadows - Tra Le Ombre\".\nCarriera musicale.\nMentre girava il fortunato \"Herbie - Il super maggiolino\", Lindsay ha registrato un album intitolato \"Speak\", che ha ottenuto un buon successo negli Stati Uniti, raggiungendo la quarta posizione nella classifica degli album pi\u00f9 venduti. Trainato dal singolo apripista \"Rumors\" e dai successivi \"Over\" e \"First\" (di cui l'ultimo citato colonna sonora cantata dalla stessa Lohan tratta dal film Herbie - Il super maggiolino), l'album diventa rapidamente disco di platino e supera il milione di copie vendute. \nDopo \"Speak\" Lindsay si \u00e8 creata anche una carriera parallela da cantante, per la quale nel dicembre 2005 ha realizzato un secondo album dal titolo \"A Little More Personal (Raw)\". Nel primo singolo \"Confessions of a Broken Heart\", la Lohan canta la rabbia per il padre assente durante la sua infanzia. Lindsay dirige inoltre il videoclip del pezzo, nel quale recita anche la sorella al tempo quattordicenne Aliana. L'album si rivela meno lucrativo del suo predecessore, ma ottiene in ogni caso buone recensioni dalla critica.\nNel 2008 Lindsay dichiara in diverse interviste di voler realizzare un terzo album dalle sonorit\u00e0 pi\u00f9 dance. Il 29 maggio dello stesso anno viene pubblicata negli stores digitali la canzone \"Bossy\", primo singolo dell'album che avrebbe dovuto intitolarsi \"Spirit In The Dark\". A seguito dell'interruzione della carriera dell'attrice a causa dei suoi problemi personali e con la giustizia, anche questo progetto viene accantonato definitivamente.\nAll'inizio di aprile 2008 ha partecipato in un cameo nel videoclip del singolo \"Everyone Nose (All the Girls Standing in the Line for the Bathroom)\" dei N.E.R.D. Nel video appaiono anche Kanye West, Cory Kennedy e Samantha Ronson. Inoltre, la Lohan \u00e8 apparsa nel video musicale \"City Of Angels\" dei Thirty Seconds to Mars, girato nel 2013 insieme a diverse altre celebrit\u00e0.\nLa Lohan avr\u00e0 un ritorno alla sua carriera di cantante quando nel 2015 partecipa vocalmente all'incisione del brano \"Danceophobia\" dei Duran Duran, parte dell'album \"Paper Gods\" uscito nel settembre dello stesso anno. Per un vero e proprio ritorno musicale bisogna tuttavia attendere il 2020, anno in cui Lindsay Lohan ha pubblicato il suo primo singolo in moltissimi anni: \"Back To Me\".\nNel maggio 2021, Netflix ha annunciato che Lohan \u00e8 stata scritturata per recitare in una commedia romantica natalizia, attualmente senza titolo, su una donna che soffre di amnesia. Le riprese del film dovrebbero iniziare nel novembre 2021 e sar\u00e0 diretto e co-scritto da Janeen Damian, con una data di uscita prevista nel 2022.\nAltre iniziative.\nCarriera di stilista.\nLindsay ha disegnato una linea di gambaletti chiamata \"6126\", titolo ispirato dalla data di nascita di Marilyn Monroe (6/1/26, 1\u00ba giugno 1926, secondo la convenzione statunitense, per la quale il mese precede il giorno nelle date). All'inizio del 2010 Lindsay si \u00e8 cimentata nel creare una sua linea di moda per \"H&amp;M\", mentre nel marzo del 2010 Lindsay progetta una serie di borse per Ed Hardy.\nVita privata.\nLa vita privata della Lohan \u00e8 stata molto discussa e presa come tema da numerosi canali di gossip internazionali nel corso degli anni. Primo fra questi fu il rapporto travagliato con la famiglia, specialmente con il padre, ad essere al centro di polemiche, cos\u00ec come la sua condotta al di fuori dei set cinematografici e le sue relazioni personali. Tra il 2002 e il 2003 ha avuto una breve relazione con il cantante Aaron Carter. Nel 2004 \u00e8 stata fidanzata con Wilmer Valderrama. Si \u00e8 apertamente dichiarata bisessuale nel 2009 e ha avuto una relazione con la disc jockey inglese Samantha Ronson. Nel 2014 ha invece dichiarato di aver avuto un aborto spontaneo per motivi di salute.\nDoppiatrici italiane.\nNelle versioni in italiano dei suoi film, Lindsay Lohan \u00e8 stata doppiata da:"}
{"id": "292031", "revid": "2074952", "url": "https://it.wikipedia.org/wiki?curid=292031", "title": "Franchot Tone", "text": "Biografia.\nNacque a Niagara Falls, nello stato di New York, da Frank Jerome Tone, presidente della Carborundum Company (produttrice del carborundum o carburo di silicio) e Gertrude Franchot.\nA differenza di suo fratello maggiore Jerry, Tone non manifest\u00f2 interesse per gli affari e per una carriera nell'impresa industriale di famiglia, preferendo seguire la propria vocazione artistica e dedicarsi alla recitazione teatrale. Durante gli studi presso la Cornell University fu infatti il presidente del Club Drammatico di quell'ateneo e, dopo la laurea, si trasfer\u00ec nel Greenwich Village e ottenne il primo ruolo a Broadway nel 1929, nella produzione di Katharine Cornell tratta dall'opera \"L'et\u00e0 dell'innocenza\".\nL'anno seguente si un\u00ec al Theatre Guild e in seguito divenne uno dei membri fondatori del celebre Group Theatre, il collettivo teatrale che sarebbe poi divenuto l'Actor's Studio, assieme a Harold Clurman, Cheryl Crawford, Lee Strasberg, Stella Adler, Clifford Odets e altri. Questi furono per lui anni intensi e produttivi: tra gli allestimenti teatrali del Gruppo si possono ricordare \"Green Grow the Lilacs\" (in seguito divenuto il famoso musical \"Oklahoma!\") (1931), \"1931\" (1931), e \"Success Story\" (1932), tutte produzioni grazie alle quali Tone venne universalmente considerato dai critici come uno degli attori pi\u00f9 promettenti della sua generazione.\nQuello stesso anno, tuttavia, Tone fu il primo del gruppo a voltare le spalle al teatro e a tentare la via di Hollywood, quando la Metro-Goldwyn-Mayer gli offr\u00ec un contratto; ci\u00f2 nonostante, egli manifest\u00f2 sempre una maggior considerazione nei confronti del teatro, ricordando con nostalgia gli anni passati sul palcoscenico (ed effettivamente, dopo gli anni quaranta, egli torn\u00f2 sporadicamente sulle scene).\nIl suo debutto sul grande schermo fu nel film \"Il sesso pi\u00f9 astuto\" (1932), ma la celebrit\u00e0 giunse l'anno successivo, quando comparve in ben sette film, tra cui \"Rivalit\u00e0 eroica\" (1933), da una sceneggiatura di William Faulkner, sul set del quale incontr\u00f2 per la prima volta la sua futura moglie Joan Crawford, \"Argento vivo\" (1933), con Jean Harlow (con la quale recit\u00f2 in altri tre film), e la commedia musicale di grande successo \"La danza di Venere\" (1933), sempre con la Crawford e con Clark Gable. Nel 1935, probabilmente il suo anno pi\u00f9 fortunato, recit\u00f2 ne \"La tragedia del Bounty\" (1935), che gli fece ottenere una candidatura all'Oscar per il miglior attore protagonista, \"I lancieri del Bengala\" (1935) e \"Paura d'amare\" (1935), assieme a Bette Davis, con la quale si vocifer\u00f2 avesse una relazione.\nDopo un tormentato corteggiamento, l'11 ottobre 1935 si spos\u00f2 nel New Jersey con Joan Crawford, ma i due divorziarono nel 1939. Dopo \"Rivalit\u00e0 eroica\" e \"La danza Venere\", la coppia comparve insieme in altri cinque film: \"Tormento\" (1934), \"No More Ladies\" (1935), \"Troppo amata\" (1936), \"Amore in corsa\" (1936) e \"La sposa vestiva di rosa\" (1937).\nTone continu\u00f2 a lavorare assiduamente durante gli anni quaranta, ma senza mai riuscire veramente a sfondare come star di prima grandezza. I ruoli che gli venivano offerti erano prevalentemente quelli di playboy dell'alta societ\u00e0, e ben pochi dei film di questo periodo sono degni di ricordo. L'eccezione \u00e8 costituita da \"I cinque segreti del deserto\" (1943), il terzo film diretto dall'allora giovane regista Billy Wilder, una brillante storia di guerra e di spionaggio, interpretata anche da Erich von Stroheim, nel ruolo del feldmaresciallo tedesco Erwin Rommel, Akim Tamiroff e Peter van Eyck.\nDopo il divorzio da Joan Crawford, Tone si spos\u00f2 e divorzi\u00f2 altre tre volte: dal 1941 al 1948 con la modella Jean Wallace, divenuta poi attrice, dalla quale ebbe due figli. Dopo il divorzio, lei si rispos\u00f2 con il collega Cornel Wilde. Tone si rispos\u00f2 con l'attrice Barbara Payton (1951-1952); durante il tempestoso fidanzamento, Tone venne aggredito fisicamente dall'amante della Payton, Tom Neal, venendo ferito seriamente. L'ultimo matrimonio fu con la molto pi\u00f9 giovane attrice Dolores Dorn (1956-1959).\nNegli anni cinquanta, Tone pass\u00f2 alla televisione e torn\u00f2 al teatro di Broadway, dove aveva iniziato la carriera. Partecip\u00f2 al medical drama \"Ben Casey\" dal 1965 al 1966 nel ruolo del superiore di Casey. Inoltre, nel 1957 interpret\u00f2, diresse e produsse il suo primo film, un adattamento dell'opera teatrale \"Zio Vanya\" di Anton \u010cechov, con l'allora moglie Dolores Dorn.\nMor\u00ec di cancro ai polmoni nel 1968 a New York, all'et\u00e0 di 63 anni. Secondo una biografia dell'ex moglie Joan Crawford, con la quale era rimasto sempre in buoni rapporti di amicizia, stava nell'appartamento di lei, e la Crawford lo accudiva nonostante a sua volta fosse malata. Una volta, un visitatore chiese chi fosse quell'uomo anziano sulla sedia a rotelle, e Joan replic\u00f2: \u00ab\"Quello? \u00c8 Franchot\"\u00bb. Per il suo contributo artistico, Franchot Tone ha una stella sulla Hollywood Walk of Fame, al n. 6558 dell'Hollywood Blvd."}
{"id": "292032", "revid": "79227", "url": "https://it.wikipedia.org/wiki?curid=292032", "title": "Laodamia", "text": "Laodamia () \u00e8 un personaggio della mitologia greca. Fu una principessa di Iolco.\nGenealogia.\nFiglia di Acasto e (probabilmente) di Astidamia, spos\u00f2 Protesilao.\nNon risultano fonti di sua progenie.\nMitologia.\nSubito dopo il matrimonio, il marito part\u00ec per la guerra di Troia e quando la flotta greca rimase bloccata ad Aulide nell'attesa dei venti favorevoli, Laodamia gli scrisse una lettera in cui lo metteva in guardia dai nemici troiani ed in particolar modo da Ettore.\nLaodamia, venuta a conoscenza della morte del marito supplic\u00f2 gli dei di poterlo rivedere un'ultima volta, cos\u00ec gli dei incaricarono Ermes di farlo risalire dall'Ade per fargli passare tre ore con la moglie e, passato quel tempo, farlo ritornare nell'Ade. \nLaodamia per\u00f2, non resse al dolore di perderlo per sempre e cos\u00ec fece fare una statua di bronzo (o di cera) ad immagine del marito e la mise nella camera nuziale per dedicargli i riti sacri.\nUn giorno, un servo che le portava della frutta da offrire alla statua, sbirci\u00f2 attraverso una fessura e la vide intenta ad abbracciare e baciare la statua del marito e pensando che stesse con un amante, and\u00f2 a riferirlo ad Acasto (il padre di lei) che si precipit\u00f2 nella camera e vide l'effigie di Protesilao. Cos\u00ec, e con l'intento di far cessare le sofferenze della figlia, lui ordin\u00f2 d\u2019innalzare una pira e di bruciarvi sopra la statua ma Laodamia, non reggendo al dolore, vi si gett\u00f2 sopra e fu arsa viva.\nSecondo Pausania, i Canti Ciprii chiamavano Polidora la moglie di Protesilao."}
{"id": "292040", "revid": "287204", "url": "https://it.wikipedia.org/wiki?curid=292040", "title": "Hockey su ghiaccio agli XI Giochi olimpici invernali", "text": "Il torneo di hockey su ghiaccio degli XI Giochi olimpici invernali del 1972, svoltosi per la prima volta in Giappone, fu il primo a non essere considerato valido come edizione del campionato del mondo di hockey su ghiaccio. Le partite si svolsero presso la Makomanai Ice Arena e il Tsukisamu Dome di Sapporo. Il torneo si svolse dal 3 al 13 febbraio 1972 e vi parteciparono 11 squadre.\nIntitolate a partecipare furono le 6 squadre del gruppo A dei campionati mondiali del 1971, oltre alle migliori 5 del gruppo B e ai padroni di casa del . Poich\u00e9 la rinunci\u00f2 a partecipare al torneo, invece delle 12 squadre previste ne rimasero solo 11. Questi furono i primi giochi olimpici senza la partecipazione del , in conflitto con il CIO a causa del mancato riconoscimento dello status di professionisti agli atleti dell'URSS e che perci\u00f2 si ritir\u00f2 fino al 1977 da tutti gli eventi organizzati dalla IIHF.\nIl torneo inizi\u00f2, come i due precedenti di Innsbruck e Grenoble, con un turno a eliminazione diretta. A questa fase preliminare non prese parte l'Unione Sovietica, in quanto detentrice del titolo olimpico e per via dell'abbandono della DDR. Gli altri incontri vennero stilati in base alle graduatorie dei mondiali precedenti, con scontri tra squadre del gruppo A e squadre del gruppo B. Questo torneo olimpico fu il primo senza la partecipazione della nazionale canadese. L' vinse l'oro per la quarta volta, mentre gli costituirono una grossa sorpresa, vincendo l'argento pur provenendo dal Gruppo B mondiale.\nPartecipanti.\nParteciparono al torneo olimpico undici rappresentative nazionali provenienti da tre continenti, con un numero variabile di giocatori.\nTurno preliminare.\nLe vincenti disputarono il girone finale insieme all', le perdenti invece disputarono il girone di consolazione."}
{"id": "292045", "revid": "287204", "url": "https://it.wikipedia.org/wiki?curid=292045", "title": "Celestin Freinet", "text": ""}
{"id": "292047", "revid": "1745361", "url": "https://it.wikipedia.org/wiki?curid=292047", "title": "Laodamia (figlia di Bellerofonte)", "text": "Laodamia () \u00e8 una figura femminile della mitologia greca.\nFiglia di Bellerofonte e di Achemone, fu amante di Zeus, dal quale ebbe un figlio, Sarpedonte, mentre da un mortale ebbe altri due figli, Claro e Temone. Per il suo orgoglio fu uccisa da Artemide."}
{"id": "292053", "revid": "124076478", "url": "https://it.wikipedia.org/wiki?curid=292053", "title": "Trasduttore", "text": "Il trasduttore \u00e8 un dispositivo di qualsiasi genere destinato a convertire una grandezza fisica in un'altra alterando alcune delle caratteristiche che la identificano. Talvolta il termine \"trasduttore\" \u00e8 utilizzato come sinonimo di \"sensore\", sebbene nella terminologia tecnica i due termini abbiano significati differenti.\nDescrizione.\nI trasduttori presentano una grandezza (o segnale) in entrata e una grandezza (o segnale) in uscita.; la grandezza in uscita varia al variare della grandezza in ingresso ed \u00e8 legata a essa mediante una funzione matematica pi\u00f9 o meno complessa, chiamata caratteristica del trasduttore o funzione di trasferimento del trasduttore: conoscendo la funzione di trasferimento e la grandezza in uscita \u00e8 quindi possibile conoscere il valore della grandezza in ingresso e viceversa.\nPer trasduttore si intende anche un dispositivo in grado di trasformare una forma di energia in un'altra forma tramite uno o pi\u00f9 sistemi di trasformazione. Una grandezza caratteristica di un trasduttore in questo senso \u00e8 il suo 'rendimento:.\ndata l'energia formula_1in ingresso nel sistema, e un'altra formula_2in uscita dal sistema, si dice \"rendimento\" il rapporto: formula_3\nNel caso ideale in cui le perdite di energia nel sistema siano nulle, il rendimento sar\u00e0 evidentemente massimo e pari a 1, cio\u00e8 quando formula_4\nIl rendimento in un sistema reale, trasduttore di energia, \u00e8 quindi una grandezza positiva minore di 1 e viene anche indicato in % moltiplicando il valore per 100.\nGrandezze di entrata.\nAlcuni esempi di grandezze in entrata di un trasduttore sono: accelerazione, campo elettrico, campo magnetico, densit\u00e0, forza, livello, peso, pH, portata, posizione angolare, posizione lineare, pressione, radiazione, segnale elettrico, temperatura, velocit\u00e0, viscosit\u00e0, umidit\u00e0.\nGrandezze di uscita.\nLe grandezze di uscita dei trasduttori in genere sono: forza, spostamento, variazione di impedenza o segnale elettrico/elettronico.\nIntervallo di entrata/uscita.\nUn trasduttore \u00e8 caratterizzato da un intervallo di valori della grandezza d'entrata dove il funzionamento \u00e8 stabile (o \"regolare\"). A tale intervallo di valori della grandezza d'entrata corrisponde un intervallo di valori della grandezza di uscita in cui il funzionamento del trasduttore \u00e8 regolare.\nIl massimo intervallo della grandezza da trasdurre dovr\u00e0 essere compreso nel massimo intervallo di ingresso della grandezza del trasduttore. Anche per l'uscita del trasduttore bisogna tenere presente l'intervallo di regolare funzionamento.\nIn caso contrario il funzionamento del trasduttore non \u00e8 pi\u00f9 prevedibile e ci\u00f2 pu\u00f2 comportarne il danneggiamento.\nAd esempio:\nFunzione di trasferimento.\nLa funzione di trasferimento di un trasduttore (o caratteristica del trasduttore) pu\u00f2 essere di un tipo tra cui lineare, quadratica, cubica, esponenziale o logaritmica.\nI trasduttori pi\u00f9 utilizzati possiedono una caratteristica lineare oppure vengono fatti lavorare nell'intervallo dove la caratteristica \u00e8 lineare (o con buona approssimazione lineare).\nIn alcuni casi la caratteristica \u00e8 stabilita empiricamente mediante prove di laboratorio.\nDipendenza dalle variabili ambientali.\nPraticamente tutti i trasduttori sono pi\u00f9 o meno influenzati, nel loro utilizzo pratico, da una o pi\u00f9 delle variabili ambientali. Cio\u00e8 il loro regolare funzionamento pu\u00f2 dipendere e pu\u00f2 venir influenzato dalla temperatura, dall'umidit\u00e0, dalla pressione, dalle polveri in sospensione, dalle radiazioni ionizzanti, dai campi magnetici, dai campi elettrici, dalla luminosit\u00e0, dalle sostanze presenti nell'atmosfera, ecc. Per cui bisogner\u00e0 scegliere, con la dovuta attenzione, il trasduttore pi\u00f9 idoneo allo scopo e al luogo dove deve operare o, in alternativa, prevedere un'adeguata protezione.\nAlcuni esempi possono chiarire questo punto.\nClassificazione.\nI trasduttori si possono suddividere in base alla tipologia di energia di ingresso e di uscita. In questo caso si possono avere due famiglie di trasduttori differenti:\nI trasduttori si possono suddividere anche in base al rapporto tra l'energia di uscita e quella di ingresso:\nTrasduttori monouso.\nIn genere i trasduttori sono tutti riutilizzabili pi\u00f9 volte, ma esistono anche trasduttori monouso; ad esempio la cartina di tornasole (che trasduce il valore del pH di un liquido in una variazione di colorazione della cartina medesima) \u00e8 uno di questi:\nUna volta utilizzata, non \u00e8 pi\u00f9 riutilizzabile e per eseguire una nuova misurazione del pH c'\u00e8 la necessit\u00e0 di una nuova cartina.\nAltri esempi di trasduttori monouso sono alcuni trasduttori di pressione, di temperatura, ecc. per applicazioni medicali (sono monouso per ovvi problemi igienici).\nAccoppiamento.\nIn serie o cascata.\n\u00c8 possibile accoppiare pi\u00f9 trasduttori in cascata o in serie per ottenere un trasduttore complessivo con caratteristiche molto specifiche. In questo caso la grandezza di uscita del primo trasduttore deve essere di identica natura alla grandezza di entrata del secondo trasduttore per poter effettuare il relativo accoppiamento. In ultima analisi l'uscita complessiva dei trasduttori \u00e8, normalmente, pneumatica o elettrica/elettronica.\nIl motivo per cui i trasduttori possiedono un'uscita pneumatica \u00e8 che, fino a non tantissimi anni fa, era il solo sistema per poter effettuare delle operazioni complesse, su una macchina, in modo completamente automatico.\nUltimamente l'elettronica ha soppiantato praticamente tutti i comandi pneumatici e questo \u00e8 il motivo per cui moltissimi trasduttori moderni hanno un'uscita elettrica/elettronica. Le caratteristiche del segnale di uscita sono normalizzate per poter rendere rielaborabile il segnale da altri componenti o da un computer. In questo caso si ha una netta separazione di significato tra \"sensore\" e \"trasduttore\".\nIl sensore \u00e8 l'elemento che percepisce l'energia di entrata, la trasduce (cio\u00e8 ne cambia alcune caratteristiche), e la trasmette verso il modulo che la rielabora per renderla compatibile con l'uscita elettrica/elettronica normalizzata. Il trasduttore \u00e8 l'apparecchiatura nel suo complesso e comprende pertanto il sensore e il modulo di normalizzazione. \u00c8 superfluo dire che il modulo di normalizzazione \u00e8 un trasduttore nel significato pi\u00f9 ampio, visto che trasduce l'uscita del sensore nel segnale elettrico/elettronico normalizzato.\nEsempi di utilizzo di pi\u00f9 trasduttori in cascata.\nPrimo esempio.\nSe si ha la necessit\u00e0 di misurare una portata e riportare questo valore su uno strumento in una sala comandi si potrebbe realizzare un trasduttore in questo modo. Un tubo Pitot accoppiato a un potenziometro accoppiato, a sua volta, a un Ponte di Wheatstone alimentato, che risulta accoppiato a uno strumento indicatore. Le seguenti sono le varie funzioni di trasferimento coinvolte.\nIn realt\u00e0 il tubo Pitot misura la somma di una quantit\u00e0 proporzionale alla pressione del fluido a una quantit\u00e0 proporzionale alla velocit\u00e0 del fluido (KP + K'V). Non \u00e8 difficile, da questa misurazione, estrarre la sola componente della velocit\u00e0 e da questo valore calcolare la portata del relativo fluido.\nSecondo esempio.\nIn una comunissima bilancia familiare sono presenti alcuni trasduttori. Al suo interno sar\u00e0 presente una molla accoppiata a un ingranaggio. Le seguenti sono le varie funzioni di trasferimento coinvolte.\nIn parallelo.\nAlmeno in linea teorica, \u00e8 possibile accoppiare, in parallelo, pi\u00f9 trasduttori identici, cio\u00e8 che possiedono la medesima grandezza di entrata e di uscita. In questo caso i trasduttori attingono alla medesima grandezza di entrata con lo scopo di avere un'uscita pi\u00f9 energica. In pratica questo non avviene quasi mai (sono veramente pochi i casi di trasduttori che, nella pratica, vengono collegati in parallelo) perch\u00e9 non esistono due trasduttori veramente identici.\nAccoppiando in parallelo due trasduttori si corre il rischio che uno dei due lavori in sovraccarico e l'altro lavori sotto carico. Il rischio concreto \u00e8 quello che il trasduttore che lavora in sovraccarico si guasti per eccesso di carico. Appena ci\u00f2 avviene si potrebbe guastare immediatamente anche l'altro trasduttore per eccesso di carico visto che il primo trasduttore non contribuisce pi\u00f9 al trasferimento energetico. Per cui si pu\u00f2 avere la rottura, in contemporanea, di tutti i trasduttori accoppiati in parallelo.\nPer evitare questo problema ci sono due soluzioni. La prima soluzione \u00e8 quella di richiedere un'energia di trasferimento complessiva minore della somma delle energie di trasferimento dei singoli trasduttori, proprio per evitare che il trasduttore che lavora in sovraccarico si possa guastare. La seconda soluzione \u00e8 quella di utilizzare un solo trasduttore con caratteristiche adeguatamente maggiorate. Cio\u00e8, per essere chiari, o si utilizzano due, o pi\u00f9, trasduttori facendoli lavorare sotto carico oppure si utilizza un trasduttore adeguato alle maggiori richieste.\nEsempi di trasduttori e loro caratteristiche.\nNella tabella seguente sono indicati alcuni esempi di trasduttori:\nElementi passivi utilizzati come trasduttori.\nEsistono alcuni elementi passivi che si possono, con alcuni artifici pi\u00f9 o meno complessi, e alimentandoli con una fonte di energia elettrica esterna adeguata, trasformare in trasduttori. In realt\u00e0, in alcuni casi, questi artifici ne modificano soltanto le caratteristiche elettriche per cui non sono dei veri e propri trasduttori (non esiste trasferimento energetico tra causa ed effetto) comunque, con questi artifici, i vari componenti passivi vanno a possedere una funzione di trasferimento che lega, in modo biunivoco, la causa con il relativo effetto. Questa \u00e8 la condizione necessaria e sufficiente per poterli utilizzare come trasduttori.\nVediamoli con il loro utilizzo:\nIl resistore \u00e8 un elemento passivo, ma ha una caratteristica particolare. Se attraversato da una corrente elettrica si scalda e raggiunge una temperatura dipendente dalla corrente elettrica che l'attraversa (vedi Effetto Joule). Per cui, misurando la temperatura, si pu\u00f2 risalire al valore della corrente elettrica che transita nel resistore. Vedi amperometri termici. \u00c8 quindi possibile sfruttare questa caratteristica per creare un trasduttore.\nIl condensatore \u00e8 un elemento passivo, ma ha una caratteristica particolare. Se si modifica il valore della costante dielettrica o la distanza tra le armature o anche la loro superficie contrapposta si modificano i suoi parametri elettrici. \u00c8 possibile sfruttare questa caratteristica per creare un trasduttore.\nSe una faccia del condensatore a facce piane \u00e8 fissa e l'altra \u00e8 mobile \u00e8 possibile trasdurre lo spostamento, lineare o angolare, della faccia mobile in una variazione di segnale elettrico.\nUn esempio pratico \u00e8 la manopola di sintonizzazione delle radio.\nSe le due facce del condensatore a facce piane sono immerse parzialmente in un liquido dielettrico (comunemente olio) \u00e8 possibile trasdurre il livello del liquido dielettrico in una variazione di segnale elettrico.\nL'induttore \u00e8 un elemento passivo, ma ha una caratteristica particolare. Se si modifica il valore della costante dielettrica si modificano i suoi parametri elettrici. \u00c8 possibile sfruttare questa caratteristica per creare un trasduttore. Si noti come:\nSe si introduce parzialmente un oggetto metallico in un induttore si pu\u00f2 trasdurre lo spostamento di tale oggetto, dentro la bobina, in una variazione di segnale elettrico.\nUtilizzo alla rovescia.\nIn genere, alimentando i trasduttori alla rovescia (alimentati all'entrata con una grandezza compatibile con l'uscita) non funzionano e si possono danneggiare. Esistono alcuni e rari casi dove alimentando i trasduttori in questo modo funzionano regolarmente, con la dovuta inversione della funzione di trasferimento. Alcuni esempi di trasduttori funzionanti ugualmente sono il trasformatore, alcuni tipi di accoppiamento tra ingranaggi, i trasduttori piezoelettrici, i LED, ecc. Come \u00e8 possibile vedere dall'elenco, i trasduttori alimentabili alla rovescia sono sia di tipo omogeneo sia di tipo non omogeneo (vedi classificazione successiva).\nErrori dei trasduttori.\nI trasduttori possiedono molte caratteristiche per cui possiedono altrettanti problemi che devono essere tenuti in considerazione per il loro utilizzo pratico. Alcune di queste caratteristiche sono tipiche di trasduttori specifici. Alcune di queste caratteristiche limitano l'utilizzo dei trasduttori:\nIn particolare per tutti i trasduttori si ha dipendenza dalle variabili ambientali.\nTrasduttori nel mondo reale.\nTrasduttori presenti in una bicicletta.\nA titolo di esempio, ecco alcuni dei trasduttori presenti in una bicicletta.\nTrasduttori che normalmente non vengono utilizzati come tali.\nEsistono degli elementi che, nonostante siano dei trasduttori, non vengono comunemente usati come tali.\nSe la corrente elettrica che attraversa il filamento varia, anche la sua luminosit\u00e0 varia di conseguenza. \u00c8 possibile, in linea teorica, poter valutare la corrente elettrica che attraversa il filamento di tungsteno della lampadina, attraverso il flusso luminoso emesso.\nElementi che potrebbero sembrare trasduttori, ma che non lo sono.\nEsistono molti componenti che, ad una superficiale analisi, potrebbero sembrare dei trasduttori ma, se ci si attiene alla definizione di trasduttore, \u00e8 facile capire che non lo sono.\nL'interruttore non \u00e8 un trasduttore perch\u00e9 l'energia di uscita non \u00e8 funzione dell'energia di entrata. Un secondo motivo, per cui un interruttore non \u00e8 un trasduttore, \u00e8 che se la forza che lo ha azionato si azzera non si azzera il suo effetto. Per azzerarne l'effetto \u00e8 necessario premere nuovamente l'interruttore medesimo.\nIl pulsante non \u00e8 un trasduttore perch\u00e9 l'energia di uscita non \u00e8 funzione dell'energia di entrata. Al suo interno c'\u00e8 un trasduttore (la molla) che trasduce la forza in spostamento lineare.\nIl diodo e il diodo Zener non sono dei trasduttori perch\u00e9 non possiedono un'uscita dell'energia elettrica in entrata. Sono solo e soltanto elementi elettronici passivi, cio\u00e8 vanno a modificare il parametro \"corrente elettrica\" rispetto al parametro \"tensione elettrica\".\nTrasduttori presenti negli animali e nelle piante.\nLa definizione di trasduttore \u00e8 molto ampia e generica, tanto che rientrano in questa categoria anche i trasduttori presenti sugli esseri viventi (piante e animali). Vediamone alcuni:"}
{"id": "292056", "revid": "247222", "url": "https://it.wikipedia.org/wiki?curid=292056", "title": "Multiprogrammazione", "text": ""}
{"id": "292068", "revid": "1305772", "url": "https://it.wikipedia.org/wiki?curid=292068", "title": "FROSTBURG", "text": "FROSTBURG \u00e8 un supercomputer Connection Machine 5 (CM-5) utilizzato dalla US National Security Agency (NSA) per effettuare calcoli matematici ad elevata complessit\u00e0. IL CM-5 venne prodotto dalla Thinking Machines, societ\u00e0 di Cambridge in Massachusetts.\nIl sistema venne installato nel 1991 e oper\u00f2 fino al 1997. Fu il primo sistema massivamente parallelo acquistato dalla NSA e originariamente era composto da 256 nodi di calcolo. Il sistema venne aggiornato nel 1993 con altri 256 nodi per un totale di 512 nodi di calcolo. Il sistema era dotato di una memoria di 500 miliardi di parole a 32 bit e sviluppava 65,5 GigaFLOPS di picco. Il sistema operativo era una versione modificata di UNIX ottimizzata per il calcolo parallelo.\nIl sistema FROSTBURG cost\u00f2 25 milioni di dollari."}
{"id": "292071", "revid": "384895", "url": "https://it.wikipedia.org/wiki?curid=292071", "title": "Charles Laval", "text": "Biografia.\nGli inizi.\nCharles Laval nacque a Parigi, figlio di un architetto allievo di Henri Labrouste e di una polacca. Dimostr\u00f2 talento nel disegno sin da giovane e fu pertanto indirizzato subito alla carriera di pittore. I suoi studi d'arte iniziarono nell'atelier di due grandi maestri, L\u00e9on Bonnat e Fernand Cormon dei quali fu allievo precoce. Nel 1880, infatti, a soli 18 anni present\u00f2, come studente, un quadro al \"Salon\" e solo tre anni dopo espose ufficialmente per la prima volta.\nErano suoi compagni di studi dei giovani artisti che sarebbero diventati assai pi\u00f9 famosi di lui, come Henri de Toulouse-Lautrec, \u00c9mile Bernard e Louis Anquetin. Quest'ultimo, alla fine degli anni ottanta espose la sua teoria sul cloisonnisme. Di questo periodo iniziale, tra gli ultimi anni di studi e l'inizio dell'attivit\u00e0, restano solo le tracce di tre opere andate perdute, di cui due erano ritratti, il tema prediletto di Laval. Di esse ci parlano Henri Delavall\u00e9e, che Laval conobbe durante un soggiorno a Pont-Aven, che le descrive come molto influenzate dallo stile di Degas e \u00c9mile Bernard che ne rammenta la \u00ab \"belle mani\u00e8re noire\" \u00bb.\nGauguin e la Martinica.\nArrivando a Pont-Aven nel 1886, Laval scese alla ormai consueta pensione Gloanec. L\u00ec fece la conoscenza di Paul Gauguin e i due si ritrovavano insieme spesso e strinsero una solida amicizia. Nella ricerca di una forma di \"esotismo\" che avrebbe potuto fornirgli la chiave per una nuova forma d'arte, nel 1887 Gauguin decise di recarsi a Panama, dove era in corso un primo tentativo di scavo del celebre canale e Laval lo segu\u00ec.\nPer sostentarsi in quel lontano paese (che a quel tempo faceva parte della Colombia) Laval dipinse dei ritratti accademici - tutti andati perduti - avvalendosi degli insegnamenti e della tecnica di L\u00e9on Bonnat.\nMa una sfortunata serie di disavventure costrinse i due pittori dapprima a cercare lavoro come commercianti nell'isola di Taboga, dove Gauguin aveva gi\u00e0 fatto scalo quando era tenente in seconda sul \"Cile\", nel 1867, nel periodo in cui era in marina. Essi confidavano nell'aiuto del cognato di Gauguin che a Panam\u00e1 gestiva un commercio di stoffe, e di poter in seguito acquistare delle terre.\nFu per\u00f2 una vana speranza. Laval e Gauguin dovettero invece lavorare con pala e piccone come forzati, con la malaria incombente e in un ambiente malsano e torrido, per la compagnia che tentava di realizzare il canale, per potersi pagare un imbarco fino alla Martinica, dove il loro soggiorno si concluse prematuramente. Dopo pochi mesi, infatti, ambedue caddero ammalati e privi di sostentamento. Ma il viaggio, tutto sommato, non risult\u00f2 del tutto inutile.\nDurante il pur breve soggiorno alla Martinica, infatti, essi scoprirono la forza dei colori nelle terre tropicali e il richiamo profondo dei paesi esotici. Laval, inoltre, realizz\u00f2 una breve serie di paesaggi dai colori smaglianti che per lungo tempo furono attribuiti a Gauguin. Ora, ad un esame attento, le tele di Laval dipinte alla Martinica anticipano invece quelle di Gauguin: Laval le compose seguendo le cadenze strutturali tipiche di Pierre Puvis de Chavannes, semplificando le figure umane sino a trasformarle in sinuosi arabeschi decorativi. Le sue \"Donne della Martinica\" sono quindi ben lungi dall'assomigliare a delle semplici testimonianze di viaggio nelle colonie.\nRitorno a Pont-Aven: il sintetismo.\nEsausti e delusi Gauguin e Laval rientrarono in patria, ma Laval dovette attendere ancora qualche mese, perch\u00e9 in preda ad attacchi di dissenteria e da crisi di follia, al punto di tentare il suicidio.\nLasci\u00f2 finalmente le Antille nel maggio del 1888, riportando dalla Martinica degli acquarelli che entusiasmarono Gauguin.\nNel frattempo Gauguin aveva conosciuto il giovane \u00c9mile Bernard simpatizzando per le sue teorie. Se Bernard realizz\u00f2 in quel periodo \"Bretonnes dans la prairie\" e Gauguin la \"Visione dopo il sermone\" - che costituiscono dei quadri-manifesto del sintetismo, per le loro campiture piatte a colori puri, bordate da un tratto marcato, nonch\u00e9 per l'assenza di prospettiva, per le forme estremamente semplificate, per la loro ritmica decorativa, per il loro assetto grafico e anche per l'incorniciatura alla giapponese - Laval realizz\u00f2 contemporaneamente, quasi fosse una risposta, il quadro \"Allant au march\u00e9\".\nDi fatto i tre artisti delinearono, quasi forgiarono assieme la nuova sintassi plastica. Realizzato nello stesso periodo, un \"Paesaggio bretone\" di Laval mostr\u00f2 addirittura una marcata tendenza verso l'astrazione del tema e la sua dissoluzione in grandi superfici di colori iridescenti.\nMolti anni pi\u00f9 tardi, quando Laval era ormai dimenticato, Bernard e Gauguin, divenuti irriducibili nemici, rivendicarono per s\u00e9, l'uno contro l'altro, l'invenzione di questa rivoluzionaria tecnica pittorica. Cos\u00ec facendo occultarono il ruolo di Laval che, con discrezione ma col suo talento poetico, aveva contribuito alla nascita della pittura sintetista.\nA Pont-Aven Laval dipinse poco, affetto com'era dalla tubercolosi. In una serie di scambi con Van Gogh, questi chiese a Laval un suo autoritratto di cui lod\u00f2 sommamente le qualit\u00e0 psicologiche\nNei mesi che seguirono Laval espose dieci tele al Caff\u00e8 Volpini, a fianco di Gauguin, \u00c9mile Bernard, Louis Anquetin e George-Daniel de Monfreid, in occasione dell'Expo del 1889. Le \"strane\" opere sintetiste colpirono la fantasia di quei pittori che avrebbero formato il movimento Nabis (Pierre Bonnard, \u00c9douard Vuillard, Maurice Denis, Aristide Maillol, Paul Ranson, Suzanne Valadon) e ne suscitarono l'ammirazione. Numerosi indizi lasciano pensare che Maillol, Cuno Amiet e Pierre Bonnard non dimenticarono mai la lezione di Laval, per il suo tocco zebrato, per i suoi temi edenici e per le sue tinte madreperlacee.\nA poco a poco, col passare dei mesi, la presenza di Laval divenne sempre pi\u00f9 rara e il suo nome fu quasi dimenticato: Laval era spesso assente per il forte declino della sua salute. Raggiunse ancora una volta Gauguin a Pouldu nel 1889 e la sua pittura volse verso un chiaro simbolismo religioso.\nNel 1890 Laval si fidanz\u00f2 con Madeleine Bernard, sorella di \u00c9mile, che Gauguin gi\u00e0 da qualche tempo corteggiava. Gauguin si offese e ruppe l'amicizia con Laval, tacciandolo di ingratitudine.\nLaval lavor\u00f2 sino al 1893 ed il suo misticismo cattolico lo spinse a preparare, come aveva fatto Bernard, un clamoroso ritorno alla pittura tradizionale.\nMa, consumato dall'ulteriore aggravarsi del suo male, mor\u00ec a Il Cairo nel 1894. Aveva 32 anni. La sua amata Madeleine, contagiata anch'ella, lo segu\u00ec dopo pochi mesi.\nScomparso Charles, suo fratello Nino vendette purtroppo in blocco tutte le opere contenute nel suo atelier. Cos\u00ec il lavoro di anni and\u00f2 completamente disperso.\nL'eredit\u00e0.\nOggi solo una trentina di opere, fra oli e disegni, compongono il Catalogo ragionato di Charles Laval. Ed \u00e8 spontaneo pensare che numerosi \"Gauguin\" apocrifi siano di fatto dei Laval autentici. Nonostante ci\u00f2, l'esiguo gruppo di opere riconosciute offre una grande diversit\u00e0 di temi e di generi, uniti per\u00f2 da un'unica \"mano\" e da uno stile omogeneo, fragile e al tempo stesso vibrante, assai ben distinto da quello di Paul Gauguin. \u00c9mile Bernard giudic\u00f2 \"impersonale\" tale stile, ma sappiamo quanto scarse fossero l'amicizia e la stima fra i due artisti.\nQueste considerazioni, assieme alla storia della sua vita e dei suoi alterni rapporti con Bernard e Gauguin, tendono, al di l\u00e0 di valutazioni soggettive di merito, a confermare quanto siano stati determinanti il lavoro, l'intuizione, il talento e, a volte, la genialit\u00e0 di Charles Laval, artista di una importanza certamente assai maggiore di quanto non possa emergere dalle poche opere e dalle poche notizie che sono giunte sino a noi.\nAllant au march\u00e9.\n\u00c8 uno dei pi\u00f9 belli e rappresentativi dipinti di Charles Laval.\n\"Questo quadro sembra essere un banale ritratto di una coppia di bretoni che vanno al mercato. In realt\u00e0 nel quadro si nasconde un autoritratto dell'autore, vestito in abito bretone, mentre la donna \u00e8 il ritratto di Marie Louarn. Lo sguardo della donna verso Laval nasconde forse qualche piccolo mistero, perch\u00e9 sembra che questa Marie fosse l'unica che posasse nuda\"\".\nCos\u00ec ha scritto Andr\u00e9 Cariou, Conservatore del Museo delle Belle arti di Quimper, nel catalogo della mostra \"L'avventura di Gauguin a Pont-Aven \". Anche Gauguin, infatti, ritrasse Marie Louarn in varie occasioni. Laval applica in quest'opera dei nuovi principi, come le superfici piatte di colore, verdi e vermiglie, per il fondo o per i leggeri contorni. La scelta di questo rosso per rappresentare la strada che sale verso sinistra denota la partecipazione di Laval alle discussioni di Gauguin e di Bernard a proposito di questo colore, dimostrando di non essere una figura di secondo piano, ma un artista partecipe e comprimario delle scelte cromatiche che in quegli anni si stavano sperimentando."}
{"id": "292073", "revid": "6923", "url": "https://it.wikipedia.org/wiki?curid=292073", "title": "Hockey su ghiaccio ai XII Giochi olimpici invernali", "text": "Il torneo di hockey su ghiaccio delle olimpiadi invernali del 1976 a Innsbruck (Austria), si svolse dal 2 al 14 febbraio 1976 e vi parteciparono 12 squadre.\nIntitolate a partecipare furono le 6 squadre del gruppo A dei campionati mondiali del 1975, oltre alle migliori 4 del gruppo B, alla vincitrice del gruppo C e ai padroni di casa del Giappone. Ad ogni modo tre di queste rinunciarono a partecipare: Svezia (terza del gruppo A), Germania Est (vincitrice del gruppo B) e Norvegia (vincitrice del gruppo C). Il loro posto venne preso da Romania (quinta del gruppo B), Giappone (sesta del gruppo B) e Bulgaria (seconda del gruppo C).\nIl torneo inizi\u00f2, come i precedenti, con un turno a eliminazione diretta. Gli incontri vennero stilati in base alle graduatorie dei mondiali precedenti, con scontri tra squadre del gruppo A e squadre del gruppo B e C. L'Unione Sovietica vinse l'oro per la quinta volta, davanti alla Cecoslovacchia. Il bronzo fu vinto a sorpresa dalla Germania Ovest, giunta a pari punti con Finlandia e USA, ma con una miglior differenza reti negli scontri diretti.\nSul torneo si stese l'ombra del doping: il giocatore cecoslovacco Frantisek Pospisil venne trovato positivo alla codeina dopo la gara contro la Polonia. L'incontro, finito 7 a 1 per la Cecoslovacchia venne quindi assegnato a tavolino alla Polonia.\nTurno preliminare.\nGirone per i posti dal 7\u00ba al 12\u00ba (Gruppo B).\nClassifica\nGirone per i posti dal 1\u00ba al 6\u00ba.\nClassifica"}
{"id": "292075", "revid": "148107", "url": "https://it.wikipedia.org/wiki?curid=292075", "title": "Sistema di equazioni di secondo grado", "text": "Mentre le equazioni di primo grado rappresentano una retta nel piano, le equazioni di secondo grado rappresentano una generica conica non degenere, (ovvero parabole, iperboli, ellissi) oppure una conica degenere (cio\u00e8 un punto doppio, 2 rette coincidenti o due rette incidenti).\nUn sistema di equazioni di primo grado \u00e8 rappresentato da due rette che si intersecano (a meno che non siano parallele, nel qual caso il sistema non avrebbe soluzione) e le coordinate del punto in cui si intersecano sono le radici (o soluzioni) del sistema. A stretto rigore, occorre considerare anche il caso in cui il sistema \u00e8 costituito da rette linearmente dipendenti, ovvero tutti i coefficienti di una sono multipli, secondo un unico scalare, degli omologhi coefficienti dell'altra; in questo caso, il sistema \u00e8 indeterminato (infinite soluzioni), poich\u00e9 le due espressioni lineari rappresentano la stessa retta.\nPoich\u00e9 il grado di un sistema \u00e8 dato dal prodotto dei gradi delle equazioni che lo compongono, segue necessariamente che un sistema di questo tipo deve contenere un'equazione di primo grado (retta) e un'equazione di secondo grado (rappresentante la conica); la retta e la conica, che possono essere:\nDue casi limite non contemplati precedentemente:\n1\u00ba caso) retta e conica degenere che rappresenta la medesima retta;\n2\u00ba caso) retta e conica degenere che rappresenta due rette incidenti una delle quali coincidente con la retta con cui \u00e8 a sistema);\nNei casi classici (retta e conica non degenere) il numero delle soluzioni \u00e8 determinato dal formula_1 (\"delta\" o discriminante) dell'equazione di secondo grado risultante dal sistema delle due equazioni precedenti (previa opportuna sostituzione).\nA seconda del formula_1, infatti, abbiamo tre possibili situazioni:\nEsempio.\nUsando il metodo di sostituzione si ottiene:\nRisolvendo rispetto a formula_9 si ha::\nSi calcoli ora il formula_1:\ndunque formula_14 e pertanto si avranno due soluzioni reali distinte (le coordinate di ascissa formula_15 in cui la retta interseca la parabola). Ora si calcolano le radici dell'equazione di secondo grado:\nSostituendo formula_15 nell'equazione della retta formula_20 si ottengono le coordinate formula_21:\nLe soluzioni del sistema sono le coppie di coordinate:"}
{"id": "292078", "revid": "106908", "url": "https://it.wikipedia.org/wiki?curid=292078", "title": "Betazoidi", "text": "I Betazoidi, nell'universo fantascientifico di \"Star Trek\", sono gli abitanti del pianeta Betazed.\nFisionomia e caratteristiche peculiari.\nLa fisionomia betazoide \u00e8 del tutto simile a quella degli umani, con l'eccezione che le iridi degli occhi sono completamente nere ed i Betazoidi maschi non possiedono la barba. Attorno alla pubert\u00e0, i Betazoidi sviluppano i poteri empatici e telepatici che li caratterizzano; alcuni Betazoidi, tuttavia, hanno gi\u00e0 alla nascita tali poteri, il che comporta che tali individui percepiscano i sentimenti altrui senza volerlo (\"rumore di fondo\").\nSecondo le regole di \"convivenza civile\" i betazoidi non possono leggere nella mente altrui previo consenso. L'individuo betazoide viene addestrato all'uso corretto dei suoi poteri gi\u00e0 dall'infanzia per permettere un miglior utilizzo degli stessi.\nLa sede delle capacit\u00e0 telepatiche dei Betazoidi \u00e8 nel cervelletto e nella corteccia. I Betazoidi non sono in grado di leggere le menti dei Ferengi, dei Breen, degli Ulliani e dei Dopteriani, probabilmente a causa delle profonde differenze fisiologiche, tra le quali il cervello diviso in quattro lobi anzich\u00e9 due; per\u00f2 nell'episodio della terza stagione di ' ' il consigliere Troi afferma che riesce a sentire lo stato d'animo di Daimon Gas anche se viene sempre affermato che i Betazoidi non possono sentire n\u00e9 i pensieri n\u00e9 gli stati d'animo dei Ferengi. Il normale periodo di gestazione dei Betazoidi \u00e8 di dieci mesi standard e alcune volte le madri possono sentire i pensieri del bambino che portano in grembo.\nI Betazoidi possono essere \"incrociati\" con gli Umani, anche se ci\u00f2 agisce da inibitore, almeno parziale, per le capacit\u00e0 telepatiche ed empatiche. \nNella mezz'et\u00e0 le donne Betazoidi vanno incontro alla cosiddetta \"fase\", un periodo in cui la loro attivit\u00e0 sessuale pu\u00f2 anche quadruplicare. Un'altra patologia a cui i Betazoidi vanno incontro \u00e8 la \"febbre Zanthi\", che causa la perdita del controllo dei poteri telepatici e una vera e propria proiezione delle proprie emozioni all'esterno, anche su altri individui. La \"febbre Zanthi\" colpisce principalmente i soggetti betazoidi di una certa et\u00e0.\nCultura.\nFin dalle origini, Betazed era governato da un governo aristocratico, al cui vertice stavano i componenti delle Venti Case di Betazed (Deanna Troi, ad esempio, appartiene alla Quinta). Si pensa che tale sistema, ai primordi, fosse matriarcale.\n\u00c8 tradizione che, durante un matrimonio, tutti coloro che assistono o che vi prendono parte siano completamente nudi. Soltanto la sposa pu\u00f2 portare una fascia bianca attorno alla testa. Questo vuole forse significare che gli sposi non si nascondono nulla e sono pronti a mostrarsi cos\u00ec come sono. Molto spesso tali matrimoni sono combinati secondo il vincolo genetico: fin dalla culla, i genitori scelgono un partner per il figlio affinch\u00e9 i bambini nati dall'unione non siano affetti da tare di alcun tipo."}
{"id": "292108", "revid": "599013", "url": "https://it.wikipedia.org/wiki?curid=292108", "title": "Peter Forsberg", "text": "Carriera.\nClub.\nHa cominciato la sua carriera da professionista nel 1990 nella squadra della sua citt\u00e0 natale, i Modo Hockey, in Svezia. Fin da giovane, Forsberg \u00e8 stato considerato un atleta di indubbio talento.\nVenne selezionato come sesta scelta assoluta dai Philadelphia Flyers nel 1991, ma non gioc\u00f2 nessuna partita con la compagine della Pennsylvania poich\u00e9 fu ceduto ai Qu\u00e9bec Nordiques (oggi Colorado Avalanche) in uno scambio che entr\u00f2 nella storia: i Flyers cedettero ai Nordiques - oltre a Forsberg - Mike Ricci, Steve Duchesne, Kerry Huffman, Ron Hextall, Chris Simon, due diritti di draft e 15 milioni di dollari, ricevendo in cambi Eric Lindros, prima scelta dei canadesi, che per\u00f2 aveva rifiutato di sottoscrivere il contratto.\nNon esord\u00ec subito: rimase altri due anni in Svezia. Alla sua prima stagione (1994-1995), Forsberg diede velocemente prova delle sue qualit\u00e0 con uno \"score\" di 50 punti durante la stagione abbreviata a causa della serrata. D'altro canto questo \"exploit\" gli ha permesso di ottenere il trofeo Calder. Negli anni seguenti ha continuato a brillare, conquistando due volte la Stanley Cup con gli Avalanche. Durante la stagione 2002-2003, fu il migliore realizzatore della NHL, con 106 punti. Questa prestazione gli ha permesso di ottenere l'Hart Memorial Trophy. Forsberg ha partecipato anche a 5 All-Star Games NHL, e tre volte nella prima squadra. Si \u00e8 pure aggiudicato una volta l'Art Ross Trophy.\nDurante il \"lockout\" della stagione 2004-2005, \u00e8 tornato a giocare per il Modo. Al ritorno ha risolto il contratto con Colorado, sottoscrivendone uno di due anni con i Philadelphia Flyers, grazie al quale si \u00e8 assicurato 10,7 milioni di dollari. Il 6 febbraio 2011 torna nella NHL, firmando un contratto con i Colorado Avalanche, annunciando poi il ritiro definitivo dopo 2 sole partite, il 14 febbraio 2011.\nNazionale.\nCon la maglia della nazionale svedese ha vinto le sue prime olimpiadi a (mise a segno il rigore decisivo della finale con una finta entrata cos\u00ec tanto nell'immaginario collettivo da essere immortalata su un francobollo svedese) e il campionato del mondo del 1998. Ha partecipato anche ai Giochi di , ed era il capitano della nazionale svedese che batt\u00e9 in finale la Finlandia a (suo l'assist per la rete decisiva del 3-2 di Nicklas Lidstr\u00f6m).\nPalmar\u00e8s.\nForsberg \u00e8 uno dei 18 giocatori del \"Triple Gold Club\", ovvero coloro che sono riusciti ad aggiudicarsi nella loro carriera, il titolo olimpico, quello mondiale e la Stanley Cup.\nStatistiche.\n\"Statistiche aggiornate al 23 aprile 2006.\""}
{"id": "292109", "revid": "466539", "url": "https://it.wikipedia.org/wiki?curid=292109", "title": "Pallacanestro ai Giochi della XX Olimpiade", "text": "Il torneo di pallacanestro ai Giochi della XX Olimpiade si disput\u00f2 a Monaco di Baviera (all'epoca in Germania Ovest) dal 27 agosto al 9 settembre 1972, e vide la vittoria dell'Unione Sovietica.\nIl torneo \u00e8 ricordato nella storia della pallacanestro per la finale controversa disputata tra gli e l', in periodo di piena Guerra fredda. Per la prima volta nella storia dei Giochi, gli statunitensi non riuscirono a vincere la medaglia d'oro.\nSquadre partecipanti.\nPaese ospitante\nPrime 4 alle Olimpiadi 1968\nAmmesse tramite i VI Giochi panamericani\nAmmessa tramite l'Oceania Championship 1971\nAmmesse tramite i Campionati Asiatici 1971\nAmmesse tramite i Campionati Africani 1972\nAmmesse tramite il Torneo Pre-Olimpico\nAmmesse tramite il Torneo Europeo di Qualificazione\nRisultati.\nPrima fase.\nNella prima fase furono organizzati 2 gironi da 8 squadre ciascuno. Le prime 2 classificate ebbero accesso alle semifinali; le altre, a seconda della posizione, disputarono gli incontri validi per i piazzamenti dal 5\u00ba al 16\u00ba posto.\nFase finale.\nPiazzamenti 13\u00ba-16\u00ba posto.\nL' abbandon\u00f2 la competizione dopo il Massacro di Monaco del 5 e 6 settembre. Negli incontri della fase finale gli vennero assegnate due sconfitte a tavolino per 2-0.\nPiazzamenti 1\u00ba-4\u00ba posto.\nRisultati.\nSemifinali\nfinali\nLa finale controversa.\nLa finale vide a lungo in vantaggio i sovietici: a fine primo tempo conducevano di 5 punti, che nel secondo tempo diventarono anche 10. Gli statunitensi riuscirono per\u00f2 a rimontare, fino a portarsi ad un solo punto di distacco a 38 secondi dal termine.\nA 10 secondi dal termine lo statunitense Doug Collins intercett\u00f2 un lungo passaggio di Aleksandr Belov, riuscendo cos\u00ec a involarsi in contropiede verso il canestro. Il tentativo di Collins fu fermato dal fallo di Sak'andelidze, che gli consent\u00ec di tirare due tiri liberi; Collins realizz\u00f2 entrambi i tiri, portando per la prima volta in vantaggio gli Stati Uniti per 50-49.\nL'Unione Sovietica effettu\u00f2 allora una disperata rimessa in gioco con 3 secondi residui, che fin\u00ec nelle mani dei giocatori statunitensi. Nel mentre, l'allenatore sovietico Vladimir Kondra\u0161in era di fronte al tavolo degli arbitri reclamando in maniera molto accesa un time-out; a quel punto l'arbitro brasiliano Renato Righetto fischi\u00f2 interrompendo il gioco, a un secondo dal termine. Kondra\u0161in reclamava l'assegnazione di un time-out richiesto, a suo parere, durante i tiri liberi effettuati da Collins; la decisione dell'arbitro Righetto fu quella di far ripartire il gioco con una nuova rimessa sovietica, e un solo secondo da giocare.\nFu pertanto effettuata una seconda rimessa: la sirena della fine del tempo suon\u00f2 dopo un secondo e gli americani iniziarono a festeggiare. A quel punto intervenne il segretario generale della FIBA, il britannico Renato William Jones, il quale ordin\u00f2 (pur senza averne il diritto) di effettuare una terza rimessa in gioco e ripartire da 3 secondi perch\u00e9, nel momento in cui i sovietici avevano ricominciato il gioco, il cronometro non era stato resettato a 3 secondi, ma mantenuto a un secondo.\nQuesta volta il giocatore Ivan Jad\u0117\u0161ka effettu\u00f2 un passaggio lungo tutto il campo per Aleksandr Belov, che da sotto canestro segn\u00f2 i punti decisivi della vittoria sovietica, con il punteggio di 51-50.\nConseguenze.\nGli USA sporsero un reclamo che fu rigettato per 3 voti a 2; per protesta, i giocatori statunitensi non si presentarono alla cerimonia di premiazione per ricevere la medaglia d'argento. Le medaglie riservate ai cestisti statunitensi non vennero mai ritirate; nel proprio testamento Kenny Davis scrisse esplicitamente che i propri eredi non avrebbero mai dovuto accettare la medaglia, neanche dopo la sua morte."}
{"id": "292115", "revid": "240277", "url": "https://it.wikipedia.org/wiki?curid=292115", "title": "Perossidi", "text": "I perossidi sono composti chimici contenenti il gruppo caratteristico formato da due atomi di ossigeno uniti da un legame covalente semplice (legame O-O).\nEssi contengono un atomo di ossigeno in pi\u00f9 rispetto agli ossidi corrispondenti. Dato il legame covalente che li unisce, i due atomi di ossigeno hanno numero di ossidazione -1, a differenza del -2 tipico dell'ossigeno nella quasi totalit\u00e0 dei suoi composti. Sono composti diamagnetici.\nIl pi\u00f9 comune di essi \u00e8 il perossido di idrogeno, meglio noto come \"acqua ossigenata\", di formula H2O2. Altri perossidi che hanno diffusione commerciale sono i percarbonati e i perborati. Sono poco diffusi in natura.\nPropriet\u00e0.\nI perossidi inorganici in soluzione sono instabili e si decompongono liberando ossigeno gassoso. Miscele di perossidi possono risultare altamente esplosive. L'ossigeno molecolare liberato agisce da ossidante e questo ha favorito lo sviluppo commerciale dei perossidi pi\u00f9 stabili nel mercato dei detergenti con attivit\u00e0 sbiancante e disinfettante come alternativa ai candeggianti.\nL'idrogenoperossocarbonato di potassio di formula K[(HOO)C(O)2] H2O2 \u00e8 il perossido che rilascia la quantit\u00e0 maggiore di ossigeno, il 21,3% in peso, maggiore di altri composti commerciali come il perborato di sodio che arriva solo al 16%.\nIn recipienti contenenti solventi eterei che rimangono chiusi per tempi di qualche anno si pu\u00f2 verificare la formazione di perossidi sulle pareti o nel tappo. La sola apertura del recipiente potrebbe provocare un'esplosione dello stesso, resa ancora pi\u00f9 pericolosa dall'estrema infiammabilit\u00e0 del solvente in questione."}
{"id": "292125", "revid": "324090", "url": "https://it.wikipedia.org/wiki?curid=292125", "title": "Uncertain", "text": "Uncertain \u00e8 il primo EP della band irlandese The Cranberries. \u00c8 stato pubblicato dalla Xeric Records nei due formati di CD e vinile 12\".\nNe sono stati stampati approssimativamente 5000 copie.\nTracce.\nMusica: Noel Anthony Hogan/Dolores O'Riordan - Testi: Dolores O'Riordan"}
{"id": "292126", "revid": "1632387", "url": "https://it.wikipedia.org/wiki?curid=292126", "title": "Miracolo a Milano", "text": "Miracolo a Milano \u00e8 un film del 1951 diretto da Vittorio De Sica.\nIl film si sviluppa come una fiaba e ha per protagonista un ragazzo orfano che sogna un mondo dove \u00abBuongiorno voglia davvero dire buongiorno\u00bb.\nFinir\u00e0 per fare amicizia con alcuni poveri, si fidanzer\u00e0 con Edvige e sar\u00e0 lui a guidarli nel finale in una piazza del Duomo affollata di netturbini a cui ruberanno le scope per volare via a cavallo delle stesse, verso quel paese immaginario tanto desiderato. La scena di questo \"decollo\" ha ispirato a Steven Spielberg la scena dei ragazzini su biciclette volanti nel film \"E.T. l'extra-terrestre\".\nTrama.\nLolotta, un'anziana donna, sta innaffiando il suo orto nella periferia milanese quando tra gli ortaggi sente il pianto di un neonato. Trova un bambino abbandonato sotto un cavolo cappuccio e lo porta in casa per accudirlo: la donna decide di chiamarlo \"Tot\u00f2\".\nPassano gli anni, Lolotta si ammala e muore. Dopo il suo funerale, Tot\u00f2 viene portato all'orfanotrofio da dove esce dopo aver compiuto la maggiore et\u00e0.\nGirando per la citt\u00e0 in cerca di un lavoro, a Tot\u00f2 viene rubata la valigia. Accortosi della cosa, Tot\u00f2 insegue il ladro fino a fermarlo, e dopo una spiegazione del gesto i due diventano amici. L'uomo, che si chiama Alfredo, invita Tot\u00f2 a seguirlo a casa sua.\nLa \"casa\" di Alfredo in realt\u00e0 \u00e8 solo un riparo di fortuna realizzato con vecchi lamierati, in una baraccopoli di periferia. Nei mesi successivi Tot\u00f2, con l'aiuto dei vari occupanti della zona, costruisce un piccolo villaggio di baracche, dove trovano abitazione coloro che hanno perso tutto durante la guerra. Tra questi personaggi Tot\u00f2 incontra una famiglia di nobile apparenza, accompagnata dalla domestica Edvige. Tot\u00f2 si infatua subito della ragazza che a sua volta ricambia con vivo interesse.\nNel frattempo alla baraccopoli giungono alcune macchine di lusso, dalle quali scendono il vecchio proprietario del terreno, il signor Brambi, e il nuovo proprietario, un certo Mobbi.\nIn occasione della festa inaugurale della baraccopoli si scopre che nel terreno sottostante c'\u00e8 il petrolio. Rappi, uno dei baraccati, va dal signor Mobbi con una tanica piena del prezioso liquido.\nMobbi accorre subito alla baraccopoli accompagnato da un piccolo esercito con la ferma intenzione di scacciarne gli occupanti. Nella baraonda e nella nebbia dei lacrimogeni, Tot\u00f2 si inerpica sul palo della cuccagna. In quel mentre sente una voce che lo chiama, e, guardando in alto, intravede la figura di Lolotta sotto forma di angelo. La donna, salutandolo, gli consegna una colomba magica, in grado di realizzare tutti i suoi desideri.\nCon l'aiuto della colomba Tot\u00f2 riesce ad avere la meglio sugli uomini di Mobbi, realizzando anche molteplici desideri dei vari abitanti, ma all'alba di un nuovo giorno, Mobbi ritorna in forze all'accampamento. Nel frattempo gli angeli sono riusciti a riprendersi la colomba, impedendo cos\u00ec a Tot\u00f2 di usufruirne per difendere i suoi amici dal nuovo assalto. Mobbi ne approfitta per caricare tutti gli occupanti su dei carri trainati da cavalli, conducendoli fino in piazza del Duomo.\nDurante il tragitto Lolotta riesce a riconsegnare la colomba nelle mani di Tot\u00f2, che riesce cos\u00ec a liberare tutti i suoi amici.\nProduzione.\nTratto dal romanzo \"Tot\u00f2 il buono\" di Cesare Zavattini, \"Miracolo a Milano\" nasce dalla lunga collaborazione tra Zavattini e De Sica, a cui si debbono altri film del periodo neorealista come \"Umberto D.\", \"Sciusci\u00e0\" e \"Ladri di biciclette\". Il romanzo, edito da Bompiani nel 1943, dopo essere uscito a puntate sul settimanale \"Tempo\", era lo sviluppo di un soggetto di tre pagine, scritto a quattro mani da Zavattini e Tot\u00f2 nel 1940. Le riprese furono effettuate tra il febbraio e il giugno del 1950. Il titolo di lavorazione del film era \"I poveri disturbano\", titolo che fu cambiato in seguito alle pressioni dei produttori e di alcuni politici che vedevano il neorealismo come un cattivo biglietto da visita per l'Italia all'estero.\nSoprattutto a causa degli effetti speciali, affidati a tecnici americani (in particolare il noto volo finale sulle scope e le immagini in trasparenza dello spirito della madre e degli angeli), la spesa finale sal\u00ec a circa 180 milioni di lire, il triplo di quant'era costato \"Ladri di biciclette\", con un indebitamento che avrebbe assillato il regista-produttore per diversi anni.\nAccoglienza.\nCritica.\nGirato a Milano, in prossimit\u00e0 della stazione di Lambrate, nel 1950, quando usc\u00ec nelle sale venne accolto in modo negativo da progressisti e conservatori. I primi lo giudicarono troppo evangelico e consolatorio; gli altri invece lo giudicarono un film eversivo e d'ispirazione comunista. Probabilmente quello che non piaceva a nessuno era la scelta di avere come protagonisti di un film dei barboni inoperosi e che fanno festa.\nBench\u00e9 De Sica ne abbia rivendicato la coerenza rispetto alle opere immediatamente precedenti, parte della critica ha individuato nel film il prevalere dell'impronta zavattiniana; di qui il gusto per le contrapposizioni forti - in particolare tra poveri e ricchi - le influenze surrealiste, il distacco dal neorealismo a favore di un realismo fantastico, con evidenti \"riferimenti al cinema muto, al burlesque, alla pantomima, al circo, al fumetto e al disegno animato\". Gabriel Garc\u00eda M\u00e1rquez rivel\u00f2, in un\u2019intervista, che al cinema non sapeva proprio negarsi perch\u00e9 era stato il neorealismo di \"Miracolo a Milano\" ad ispirare il suo modo di far letteratura, di dar vita al realismo magico o fantastico, che avrebbe reso mitico il suo mondo, e caratterizzato la sua scrittura e quella di un\u2019intera generazione. Furono le immagini del neorealismo italiano a dar vita al mondo magico di \"Cent'anni di solitudine\".\nRiconoscimenti.\n\u00c8 stato successivamente selezionato tra i 100 film italiani da salvare.\nL'opera lirica.\nNei giorni 6 e 8 novembre 2007, nel Teatro Municipale Valli di Reggio Emilia \u00e8 stata messa in scena, in prima assoluta, l'opera lirica \"Miracolo a Milano\", liberamente tratto da \"Miracolo a Milano\" e da \"Tot\u00f2 il Buono\", con musiche di Giorgio Battistelli, commissionata per le celebrazioni dei 150 anni del teatro."}
{"id": "292132", "revid": "86599", "url": "https://it.wikipedia.org/wiki?curid=292132", "title": "Cratere Abul W\u00e1fa", "text": "Abul W\u00e1fa \u00e8 un cratere lunare intitolato al matematico ed astronomo persiano del X secolo Abul W\u00e1fa; \u00e8 situato sull'emisfero opposto rispetto alla Terra, nei pressi dell'equatore della Luna. Pi\u00f9 ad est si possono trovare i crateri Ctesibius ed Heron; a nordest si trova invece il cratere King, di notevoli dimensioni, e a sudest \u00e8 possibile individuare il cratere Vesalius.\nLa forma del perimetro del cratere Abul W\u00e1fa ricorda per certi versi quella di un diamante; le pareti interne e la cresta circolare sono arrotondate a causa dell'erosione dovuta agli impatti micrometeorici, e mancano di definizione. Le pareti sono inoltre costellate da piccole rientranze, forse quel che rimane di antiche terrazze, oppure ammassi di detriti.\nLa parete settentrionale del cratere presenta un cratere minore; un'altra formazione analoga \u00e8 presente sulla parete sudoccidentale, dal lato esterno. In generale la parete esterna \u00e8 comunque relativamente povera di crateri, e lo stesso fondo del cratere non mostra traccia di impatti di notevole entit\u00e0.\nCrateri correlati.\nAlcuni crateri minori situati in prossimit\u00e0 di Abul W\u00e1fa sono convenzionalmente identificati, sulle mappe lunari, attraverso una lettera associata al nome."}
{"id": "292133", "revid": "124255176", "url": "https://it.wikipedia.org/wiki?curid=292133", "title": "Andromeda (serie televisiva)", "text": "Andromeda \u00e8 una serie televisiva fantascientifica creata da Gene Roddenberry, gi\u00e0 ideatore della serie di \"Star Trek\" e prodotta da Majel Barrett, la vedova di Roddenberry.\nLa serie \u00e8 una co-produzione Canada/USA dal 2000 al 2005, e si compone di 5 stagioni. In Italia le puntate sono state trasmesse in prima visione sul canale satellitare AXN di Sky a partire dal 29 ottobre 2005, e in chiaro su alcune Tv locali come Super3, Quartarete, Telestudio 6. Nel 2009 la serie \u00e8 stata trasmessa in replica dal canale satellitare Fantasy di Sky. Attualmente \u00e8 disponibile sul servizio di streaming Pluto TV. \nSviluppata da Robert Hewitt Wolfe e Robert Engels, questa serie narra delle avventure del capitano Dylan Hunt e della sua astronave, la \"Andromeda Ascendant\".\nTrama.\nIl capitano Dylan Hunt, della Confederazione dei Sistemi, assieme alla sua astronave \"Andromeda Ascendant\", rimane intrappolato nell'orizzonte degli eventi di un buco nero per 300 anni. Al suo risveglio la Confederazione si \u00e8 disgregata e le civilt\u00e0 vivono nel caos. L'Andromeda Ascendant viene recuperata da un gruppo di mercenari capitanati da Beka Valentine e agli ordini di Gerentex, uno spietato Nightsider. Cos\u00ec, Dylan, Beka, Trance, Harper, Tyr e Rev Bem stringono un accordo e intraprendono un viaggio per far rinascere la Confederazione.\nTutto l'equipaggio viene trasferito sulla \"Andromeda Ascendant\" ed inizia una nuova missione: combattere i nemici comuni per restaurare la Confederazione dei Sistemi e riportare la pace perduta.\nPersonaggi.\nDylan Hunt: (Kevin Sorbo), capitano dell'astronave \"Andromeda Ascendant\". Ufficiale dell'Alta Guardia, \u00e8 rimasto congelato all'orizzonte degli eventi di un buco nero per oltre 300 anni, durante i quali la Confederazione dei Sistemi \u00e8 stata completamente distrutta. Dopo il suo recupero si dedica completamente alla causa della restaurazione della Confederazione a ogni costo.\nBeka Valentine: (Lisa Ryder), capitano dell'astronave Eureka Maru e primo ufficiale dell'Andromeda. Forte e testarda, capitano di una nave cargo e contrabbandiera, \u00e8 cresciuta nello spazio ed \u00e8 sempre vissuta ai margini della legge; molto protettiva con il suo equipaggio, ha scarsissimo rispetto per le regole e la forma. Nella quinta stagione verr\u00e0 rapita e portata indietro nel tempo a quando i nicciani non esistevano ancora e un dottore user\u00e0 dei campioni del suo DNA proprio per creare i nicciani.\nTyr Anasazi: (stagioni 1-3, guest stagione 4) (Keith Hamilton Cobb), ufficiale agli armamenti. \u00c8 un Nietzscheano (leggi nicciano) dell'estinta stirpe Kodiak, mercenario di professione. Autosufficiente e astuto, progetta sempre le proprie azioni con cura; efficiente e spietato, l'unica persona a cui \u00e8 completamente leale \u00e8 se stesso. Nonostante tutto ha dimostrato, in una maniera un po' controversa, di tenere all'aquipaggio dell'Andromeda, ma nel finale della terza stagione abbandoner\u00e0 la nave. Riappare nella quarta stagione, dove, agendo contro i suoi ex compagni di viaggio, muore sotto i colpi delle armi laser di Dylan, Harper e Rhade.\nSeamus Harper: (Gordon Michael Woolvett), ingegnere. Tecnico geniale, \u00e8 molto dotato pur dimostrandosi spesso egocentrico e infantile. \u00c8 cresciuto sulla Terra, nel ghetto di Boston, ripetutamente minacciato dai Magog e colonizzato dai Nietzscheani. Ha un Q.I. molto elevato e una grande passione per le donne.\nTrance Gemini: (Laura Bertram), ufficiale medico. Apparentemente immortale, ha il potere di creare e distruggere e pu\u00f2 scrutare nei futuri possibili. Appare giovane e ingenua nella prima stagione, tuttavia cambia in modo significativo nel mezzo della seconda e quinta stagione, nelle quali anche la sua carnagione cambia, passando da viola a oro. Tende a cambiare argomento quando le chiedono delle proprie origini. Si scoprir\u00e0 solo nella quarta stagione che lei \u00e8 l'avatar di un antico sole che si credeva estinto.\nRev Bem: (Reverendo Behemiel del Lungo Viaggio) (stagioni 1-2, guest stagioni 3-4) (Brent Stait), ufficiale scientifico. \u00c8 un Magog eccezionalmente intelligente che ha abbracciato la religione della Via (\"Wayist\"). Pacifista, rigetta ogni violenza e si odia a causa della propria razza crudele e sanguinaria. Cambier\u00e0 aspetto nella 3 stagione. Serve spesso da consigliere spirituale per gli altri membri dell'equipaggio. Il suo nome di nascita si traduce dal Magog come \"Peste Rossa\" (\"Red Plague\").\nAndromeda Ascendant: (Lexa Doig), intelligenza artificiale della nave. Il suo cervello \u00e8 un computer sofisticatissimo e unico. Controlla l'astronave (e numerosi robot e androidi che la popolano). Pu\u00f2 rimpiazzare la maggior parte delle funzioni degli altri membri dell'equipaggio. Pu\u00f2 manifestarsi come immagine sugli schermi dalla nave, come ologramma e come un avatar di nome Rommie progettato e costruito da Harper.\nRommie: (Lexa Doig), avatar di Andromeda. \u00c8 un'androide autonomo, fisicamente indistinguibile da una donna, costruito da Harper come avatar della IA della nave. Pur essendo in continuo contatto con la nave, la sua personalit\u00e0 \u00e8 separata da Andromeda; di conseguenza Rommie \u00e8 pi\u00f9 emotiva e si dimostra persino capace di amare.\nTelemachus Rhade: (stagioni 4-5) (Steve Bacic), ufficiale alle armi. Un altro Nietzscheano (leggi nicciano), reincarnazione genetica di Gaheris Rhade (primo ufficiale di Dylan Hunt, che lo aveva tradito durante la battaglia di Efestus). La sua personalit\u00e0 \u00e8 ambigua.\nDoyle: (stagione 5) (Brandy Ledford), avatar. \u00c8 un androide costruito da Harper in sostituzione di Rommie, momentaneamente distrutta, utilizzando alcuni dei suoi resti. \u00c8 stata inizialmente programmata per credere di essere umana.\nUniverso di Andromeda.\nPianeti.\nTarn-Vedra.\nIl pianeta capitale della Confederazione dei Sistemi e patria dei Vedrani, si crede perduto dalla caduta della Confederazione.\nTerra.\nPianeta nativo della razza umana e luogo di costruzione della navi di classe \"Glorious Heritage.\" Durante la Lunga Notte fu invaso dai Nicciani e razziato dai Magog e oggi la maggior parte degli abitanti vive in stato di schiavit\u00f9.\nCitazioni letterarie.\nOgni episodio \u00e8 preceduto da una citazione (in genere di testi immaginari del futuro, ma in qualche caso tratti da veri classici della letteratura), che tuttavia nell'edizione italiana vengono troncati o tradotti in maniera inesatta.\nI dialoghi fra i personaggi presentano spesso citazioni letterarie: ad esempio una frase ricorrente di Dylan Hunt \u00e8 \"Una salus victis\". Quest'ultimo \u00e8 anche il motto delle \"Operazioni speciali Argosy\", i servizi segreti della Confederazione di cui Dylan faceva parte. Altri riferimenti espliciti vengono fatti al trattato \"L'arte della guerra\" di Sunzi o a \"Cos\u00ec parl\u00f2 Zarathustra\" di Friedrich Nietzsche. Da quest'ultimo prende sia il nome, sia la filosofia di vita una delle fazioni principali della serie, i Nietzscheani (pron. \"Nicciani\"), una razza di superuomini creata con l'ingegneria genetica.\nEpisodi.\nTutte le stagioni sono disponibili in DVD."}
{"id": "292140", "revid": "830939", "url": "https://it.wikipedia.org/wiki?curid=292140", "title": "Abu l-Wafa Muhammad al-Buzjani", "text": "Realizz\u00f2 un quadrante a muro per accurate misure astronomiche della declinazione delle stelle; introdusse inoltre la funzione trigonometrica tangente, miglior\u00f2 i metodi di calcolo delle tavole trigonometriche ed affront\u00f2 problemi geometrici relativi alle sfere trigonometriche. \nA lui sono attribuite le seguenti identit\u00e0 trigonometriche:\nEgli scopr\u00ec inoltre la formula dei seni valida in geometria sferica (analoga al teorema dei seni per la geometria piana):\nNel 959 egli si trasfer\u00ec in Iraq, dove studi\u00f2 la matematica e si specializz\u00f2 nel campo della trigonometria. Scrisse una serie di libri, la maggior parte dei quali \u00e8 andata perduta. Studi\u00f2 inoltre i moti della Luna; in suo onore, in epoca moderna, \u00e8 stato battezzato sulla superficie del satellite il cratere Abul W\u00e1fa."}
{"id": "292141", "revid": "712828", "url": "https://it.wikipedia.org/wiki?curid=292141", "title": "Legilimanzia", "text": ""}
{"id": "292144", "revid": "1318658", "url": "https://it.wikipedia.org/wiki?curid=292144", "title": "Laguna di Venezia", "text": "La Laguna di Venezia, o Laguna veneta (in dialetto veneziano \"\u023daguna de Venesia\" o \"\u023daguna v\u00e8neta\"), \u00e8 una laguna italiana dell'Alto Adriatico, lungo le coste centro-settentrionali e meridionali del Veneto.\n\u00c8 la laguna pi\u00f9 estesa del mar Mediterraneo, con una superficie di circa 550\u00a0km\u00b2, di cui l'8% formati da terraferma (Venezia stessa e molte isole minori), circa l'11% permanentemente composto d'acqua o canali dragati e circa l'80% costituiti da piane di marea o le artificiali casse di colmata.\nL'intero territorio \u00e8 stato inserito nel 1987 nella lista del patrimonio mondiale dell'umanit\u00e0 dall'UNESCO.\nStoria.\nPreistoria ed et\u00e0 oscura.\nDurante le ere glaciali, la regione era occupata da terre emerse che non escludono l'esistenza di villaggi preistorici. Circa 6.000 anni fa, in seguito all'ingressione marina olocenica, si form\u00f2 la laguna ma, come provato da studi basati, ad esempio, sui carotaggi, la zona fu per molto tempo instabile, con continue variazioni del livello del mare e della posizione dei litorali. Questi fenomeni possono aver contribuito a cancellare o a meglio nascondere le tracce della presenza umana in et\u00e0 antica che, per questo motivo, \u00e8 assai controversa e descritta solo da supposizioni.\nI pochi ritrovamenti constano in manufatti di selce, punte di frecce e simili, alcuni databili al II millennio a.C. Ben diversa la situazione nell'immediato entroterra, dove sono stati rinvenuti addirittura resti di villaggi. Si pu\u00f2 dunque supporre che allora la laguna fosse frequentata come fonte di sostentamento in cui praticare caccia, pesca e raccolta, ma mai come luogo abitato stabilmente.\nDopo il 1000 a.C. il clima, fattosi pi\u00f9 freddo e piovoso, ha in breve tempo reso pi\u00f9 stabile geologicamente la laguna, favorendo l'intensificarsi della presenza umana. Sono di questo periodo i primi reperti di quelle che diverranno poi Altino, Spina, Adria e Aquileia. Questi primi insediamenti erano ben lungi dal divenire i grandi centri portuali che saranno poi, ma la laguna era gi\u00e0 allora coinvolta, come testimonia la presenza di manufatti etruschi e greci, in intensi traffici commerciali.\nPeriodo romano.\nNonostante la presenza di grandi centri portuali nell'entroterra, non \u00e8 mai stata chiarita la consistenza della presenza umana nel luogo in et\u00e0 romana. Numerosi sono i riferimenti nelle opere antiche, ma non hanno risolto molto i dubbi, non essendo mai molto approfondite. Strabone parla del clima (buono, anche se umido e instabile) e di villaggi eretti su palafitte e collegati al mare da canali; Vitruvio pure ne sottolinea il clima salubre; Plinio il Vecchio parla di canali artificiali trasversali usati per facilitare la navigazione; Marziale addirittura loda i lidi di Altino paragonandoli a quelli di Baia, che era tra le pi\u00f9 rinomate localit\u00e0 di villeggiatura del tempo.\nI reperti archeologici riescono a dare un quadro pi\u00f9 preciso. Sono frequenti, specie nella laguna settentrionale, i rinvenimenti di anfore, cocci di vasellame e simili. Ritrovamenti importanti sono stati fatti a Torcello, Mazzorbo e presso le scomparse Costanziaco e Ammiana, segno di una presenza sparsa, ma stabile. Sicura da tempo \u00e8 l'esistenza del porto di \"Clodia\", l'attuale Chioggia. Addirittura, presso Malamocco sono stati rinvenuti i resti di una cinta muraria, con materiale risalente all'et\u00e0 romana e alcuni reperti nei dintorni di Torcello proverebbero l'esistenza di vere e proprie ville. Altro materiale dimostra l'esistenza di saline e mulini, che fanno pensare ad aree bonificate e coltivate.\nSi pu\u00f2 pensare allora a una laguna vitale. Sulle sue rive si affacciavano i porti che attiravano le rotte commerciali. All'interno si avevano vaste zone sfruttate per la caccia e la pesca, ma anche saline e campagne bonificate, con centri abitati e apprezzate \"localit\u00e0 turistiche\". Molto probabilmente a quel tempo la laguna era divisa nei quattro bacini attuali, ma con terre emerse a dividerli in corrispondenza degli attuali spartiacque. Solo cos\u00ec viene a spiegarsi la funzione di porto padovano per il borgo di Malamocco, che si trova al centro di uno spartiacque.\nMedioevo.\nUn popolamento pi\u00f9 denso e stabile si ebbe per\u00f2 a partire dal V-VI secolo d.C., quando la laguna serv\u00ec da rifugio alle genti romane in fuga dalle invasioni barbariche. La crisi e la conseguente caduta di Roma aveva infatti provocato il deterioramento delle infrastrutture e delle vie di comunicazione, sicch\u00e9 la Laguna si trov\u00f2 di fatto a essere isolata.\nA questo concorse anche l'alluvione del 589 (la cosiddetta Rotta della Cucca) che mut\u00f2 il corso dei maggiori immissari, quali il Brenta e il Sile e che probabilmente sommerse gli spartiacque unendo i quattro bacini a formare un'unica laguna come oggi la conosciamo. Il flusso di profughi si intensific\u00f2 con l'arrivo dei Longobardi (641) e a questo periodo risale la fondazione dei maggiori centri quali Torcello, Murano, Burano, Mazzorbo, Ammiana e Costanziaco. Precedente forse la fondazione di Rialto (V secolo) e delle altre isole che oggi compongo Venezia, tuttavia, almeno per tutto l'Alto Medioevo non ebbero un ruolo fondamentale nella storia della laguna, oscurate dall'importanza degli insediamenti appena citati.\nIn epoca romana Venezia era il nome della regione nordorientale d'Italia, la Regio X Venetia et Histria, ma in questo periodo pass\u00f2 a designare, col nome di \"Venezia marittima\", la sola fascia costiera tra le lagune di Venezia e Grado. In seguito alle campagne di Giustiniano, la regione fu sottomessa, sebbene con una certa autonomia, all'Impero Bizantino e vi rimase anche quando il resto del Veneto fu assoggettato ai Longobardi.\nTestimonianza della vita lagunare di allora \u00e8 una lettera che Cassiodoro indirizza ai responsabili della Venezia marittima. Il noto letterato si dilunga a un certo punto, sulla descrizione del posto: la gente, indipendentemente dall'estrazione sociale, si ciba essenzialmente di pesce; tra le attivit\u00e0 principali, spicca l'industria del sale, prodotto che viene utilizzato persino come merce di scambio; ogni famiglia possiede una barca che utilizza sovente negli spostamenti, analogamente ai cavalli in terraferma; le costruzioni \"ricordano i nidi di uccelli marini\", costruite tra i canneti o addirittura galleggianti sull'acqua.\nGeografia.\n\u00c8 collegata al mar Adriatico da tre bocche di porto. Nell'ordine, da nord:\nEssendo situata all'estremit\u00e0 di un mare chiuso, la laguna \u00e8 soggetta a grandi escursioni del livello delle acque, le pi\u00f9 vistose delle quali (soprattutto nei periodi autunnali e primaverili) provocano fenomeni come l'\"acqua alta\", che allaga periodicamente le isole pi\u00f9 basse, o l'\"acqua bassa\", che rende talvolta impraticabili i canali meno profondi. Per agevolare la navigazione, i canali lagunari sono segnalati attraverso file di pali: le bricole. Si affaccia sulla laguna nella sua parte centrale la Riviera del Brenta.\nL'accesso al mare in futuro dovrebbe essere regolato dalle colossali opere del progetto MOSE.\nGeografia umana.\nNella zona centro-settentrionale della laguna sorge la citt\u00e0 di Venezia, a 4\u00a0km dalla terraferma e a 2 km dal mare aperto. Si estende inoltre ampiamente sull'immediata terraferma con la conurbazione di Mestre-Marghera-Favaro Veneto. All'estremit\u00e0 meridionale sorge invece la citt\u00e0 di Chioggia, mentre all'estremit\u00e0 orientale i piccoli centri compresi nel comune di Cavallino-Treporti, lungo il litorale del Cavallino.\nA marzo 2008, nel centro storico di Venezia si contavano 60 680 abitanti e nelle isole dell'estuario 30 568. Se a questi si aggiungono gli abitanti del centro storico di Chioggia (circa 20 000), si pu\u00f2 arrivare a dire che sulle isole della Laguna vivono grossomodo 110 000 abitanti. Non si tiene per\u00f2 conto dei 10 000 abitanti del comune di Cavallino-Treporti, dei quali una buona parte vivono a tutti gli effetti in Laguna.\nGli abitanti della Laguna vivono dunque in massima parte nei centri storici di Venezia e Chioggia. Secondo l'ultimo censimento dell'ISTAT, le isole abitate sono il litorale del Lido (17 848 ab.), Murano (4 968), Pellestrina (4 471) Burano (3 267), Sant'Erasmo (771), Mazzorbo (364), le Vignole (69), Torcello (25), Mazzorbetto (10) e San Clemente (1). A San Giorgio Maggiore, San Lazzaro degli Armeni, San Michele e San Francesco del Deserto, ospitanti conventi, vi sono rispettivamente 11, 22, 11 e 9 residenti.\nSuddivisione amministrativa.\nLa Laguna di Venezia ricade quasi interamente nel territorio della citt\u00e0 metropolitana di Venezia (gi\u00e0 provincia di Venezia) e si suddivide essenzialmente tra i comuni di Venezia, Cavallino-Treporti e Chioggia.\nParti ricadono per\u00f2 nei comuni di Jesolo, Quarto d'Altino, Mira, Campagna Lupia, San Don\u00e0 di Piave, Musile di Piave e Codevigo (quest'ultimo in provincia di Padova). Sulle acque lagunari hanno giurisdizione anche altri enti pubblici, quali le Capitanerie di Porto di Venezia e di Chioggia.\nIsole scomparse.\nA proposito delle modifiche naturali avvenute nella laguna di Venezia nel corso dei millenni, secondo il Rivio, al secolo l\u2019avvocato inglese Thomas Ryves, del quale non conosciamo per\u00f2 le antiche fonti, nella laguna di Venezia si scorgevano settanta isole, delle quali le principali erano: \nIsole e localit\u00e0 minori.\nLa frequenza con cui i nomi delle isole richiamano foci di rami fluviali fanno capire come esse siano di origine alluvionale, cio\u00e8 formatesi nei millenni con i depositi dei detriti che quei corsi d\u2019acqua trascinavano, e come in un tempo, appunto lontano, l'odierna laguna marina fosse stata tanto pi\u00f9 terrosa e paludosa - non a caso infatti per la vicinanza della citt\u00e0 di Adria era chiamata dagli antichi romani \"Paludes\" \"Hadrianae\" - da permettere ai tanti corsi d\u2019acqua della regione di percorrerla, andando a sfociare quindi molto pi\u00f9 avanti di quanto quelli superstiti facciano oggi. L\u2019instabilit\u00e0 e la potenziale mutevolezza della conformazione territoriale lagunare sono significate dal Rivio laddove dice che le isole minori per la maggior parte non avevano nome (\"nomine carentes insulae\"):\nEgli, a giudicare dagli imperfetti che usa, sembra aver personalmente veduto le isole della laguna di Venezia, anche se poi nel suo libro vuole riportarne i nomi antichi e non quelli di santi ormai gi\u00e0 da molti secoli in uso al suo tempo.\nGeologia.\nL'attivit\u00e0 umana ha profondamente modificato l'aspetto e l'equilibrio idro-geografico della laguna, fin dall'epoca dei primi insediamenti: nel corso dei secoli le bocche di porto, inizialmente pi\u00f9 numerose, sono state ridotte alle attuali tre, i cordoni sabbiosi (i lidi) che separavano la laguna dal mare sono stati rinforzati e stabilizzati con le poderose opere dei Murazzi (lunghissime dighe settecentesche in pietra d'Istria poste a difesa del perimetro esterno lagunare), mentre le foci dei fiumi Sile, Piave e Brenta sono state deviate al di fuori della gronda lagunare per prevenirne l'interramento. Questo ha spesso compromesso l'antico equilibrio, comportando anche la decadenza di numerosi centri abitati, quali Torcello, Costanziaco e Ammiana.\nAncora oggi la laguna fornisce un'ottima base per il porto di Venezia (commerciale e industriale) e per quello di Chioggia (commerciale e peschereccio) e per l'Arsenale della Marina Militare e per diverse attivit\u00e0 riguardanti la cantieristica navale (a Venezia, Marghera, Chioggia e Pellestrina), oltre che la cantieristica minore e da diporto.\nLa laguna \u00e8 un ecosistema complesso e abbastanza distinto da quello del mare aperto (non mancano comunque visite inusuali come quelle del delfino) e \u00e8 inoltre un ambiente adatto per la pesca, oltre che per una quantit\u00e0 limitata di caccia e per la nuova industria dell'allevamento ittico. Tipiche abitazioni della laguna sono tuttora i casoni, costruzioni in legno e canne di palude, utilizzati come rifugio per i pescatori che un tempo vivevano in queste zone.\nAlcune delle isole pi\u00f9 piccole sono interamente artificiali, mentre gran parte delle aree attorno al porto di Marghera sono esito di massicce attivit\u00e0 di bonifica. Sabbiose sono invece le grandi isole della striscia costiera (Lido, Pellestrina e Treporti). Le isole rimanenti sono in pratica degli affioramenti pi\u00f9 o meno consistenti e pi\u00f9 o meno stabili denominate barene, motte o velme.\nEcologia.\nEcosistema.\nL'ambiente della laguna \u00e8 un territorio umido di grande interesse naturalistico, ecologico e commerciale. L'alto numero di specie ittiche, insolito per uno specchio d'acqua a fondale sabbioso, \u00e8 dovuto alla complessit\u00e0 del territorio lagunare, formato da foci fluviali, bassi fondali (fino ad un massimo di 10 metri), barene, isole, canali artificiali e bocche di porto. La salinit\u00e0 dell'acqua varia dal 27\u2030 al 34\u2030 , con picchi pi\u00f9 alti o pi\u00f9 bassi secondo le stagioni, cos\u00ec come la temperatura.\nErosione.\nLa progressiva erosione della laguna, processo che comporta la scomparsa di ampie superfici coperte da velme e barene e, in generale, l'abbassamento dei fondali e il livellamento delle differenze morfologiche interne, associato a una costante perdita di sedimenti dalle bocche di porto ben superiore agli input dal bacino scolante, e l'inquinamento conseguente alla citt\u00e0, al porto e alle immissioni d'acqua dal bacino scolante, sono solo alcuni dei problemi che assillano questo ecosistema unico al mondo, riconosciuto dall'UNESCO insieme alla citt\u00e0, Patrimonio dell'Umanit\u00e0. Alcuni dei fattori che hanno aggravato il processo erosivo della laguna sono l'ampliamento delle bocche di porto e lo scavo del canale di Malamocco-Marghera. L'aumentato afflusso di acqua ha aumentato le correnti e di conseguenza anche i quantitativi di sedimenti strappati alla laguna e riversati in mare.\nD'altra parte il progetto MO.S.E. per la costruzione di una sorta di diga mediante l'innalzamento di paratoie mobili flottanti dinanzi alle tre uscite verso il mare, allo scopo teorico di contrastare i fenomeni estremi di inondazione che vanno sotto il nome di acqua alta, costituisce un ulteriore fattore di rischio ambientale per la laguna, limitando in fase operativa il ricambio di ossigeno del corpo idrico, gi\u00e0 molto limitato.\nInquinamento.\nLa zona di porto Marghera ha visto negli anni la creazione di un'ampia zona industriale (30 000 occupati nel 1983) con la creazione di industrie pesanti quali cantieristica navale, centrali termoelettriche, industrie di fertilizzanti e impianti petrolchimici. Il traffico marittimo . Per molti anni, prima di severe normative ambientali, gli scarichi sono sempre pervenuti in laguna senza trattamenti preliminari a causa di ritardi tecnologici ed elevati costi.\nNel 1983 ad esempio la laguna risultava nel complesso moderatamente inquinata. In particolare si riscontrava una presenza elevata di metalli pesanti nella sua porzione centrale, con concentrazioni critiche di mercurio, rame, cadmio e piombo ma non di nichel, cromo e cobalto. Gli indicatori dell'inquinamento organico mostravano una COD elevata nella porzione sud-ovest e inusualmente bassa nella zona centrale, mentre la distribuzione di azoto totale risultava massima e a livelli fuori norma a sud-ovest e a nord-est.\nIl problema delle maree a Venezia.\nNel corso della storia recente e no, la laguna Veneta \u00e8 stata oggetto di inondazioni. La pi\u00f9 devastante avvenne il 4 novembre 1966, con acqua alta 1,94 m solo nel capoluogo Venezia e sfollati nella vicina isola di Pellestrina. Di rilievo anche un'altra inondazione, avvenuta il 12 novembre 2019 sempre a Venezia e dintorni, raggiungendo il picco massimo di 1,87 m di maree, provocando disagi nel capoluogo e isole vicine, per via del forte maltempo."}
{"id": "292147", "revid": "71433", "url": "https://it.wikipedia.org/wiki?curid=292147", "title": "Dark skies - oscure presenze", "text": ""}
{"id": "292148", "revid": "71433", "url": "https://it.wikipedia.org/wiki?curid=292148", "title": "Dark Skies", "text": ""}
{"id": "292149", "revid": "1543377", "url": "https://it.wikipedia.org/wiki?curid=292149", "title": "RevConnect", "text": "RevConnect \u00e8 un software di peer-to-peer (P2P) che utilizza la rete Direct Connect ed \u00e8 basato sul source code di DC++. \nI principali miglioramenti di questo client rispetto all'originale sono:\nA fine ottobre 2009 collegandosi al sito ufficiale del programma appariva un messaggio indicante che l'account al sito web era stato sospeso e che il dominio non era al momento disponibile, ma dopo pochi giorni tutto \u00e8 tornato normale."}
{"id": "292151", "revid": "92723", "url": "https://it.wikipedia.org/wiki?curid=292151", "title": "Storia della pedagogia", "text": "La storia della pedagogia pu\u00f2 riguardare due piani significativamente diversi tra loro: quello della \"pratica educativa\" e quello della riflessione teorica su quest'ultima.\nEssa inoltre va distinta dalla storia dell'istruzione, la quale tratta delle istituzioni scolastiche (legislazioni, organizzazione, personale, corporazioni e sindacati etc.). Recentemente, si \u00e8 anche in parte trasformata in storia dell'educazione, che tratta dei sistemi educativi in generale, e quindi anche di quelli sviluppatisi al di fuori dell'ambito scolastico, come la famiglia, gli scout, le associazioni sia laiche sia religiose, etc.\nLe origini della pedagogia.\nFin dalla sua prima e remota comparsa sulla terra, l'uomo, appena ha riconosciuto nel nuovo nato un essere destinato a crescere ed a somigliargli, ha messo in atto delle procedure educative, trasmettendogli l'abitudine e la capacit\u00e0 di affrontare le situazioni e di sopravvivere. Le prime forme di apprendimento si basavano presumibilmente sull'imitazione e l'emulazione degli antenati pi\u00f9 valorosi, mentre successivamente sarebbero subentrate conoscenze pi\u00f9 autonome basate sul metodo dei tentativi ed errori. Certamente, la pratica educativa \u00e8 cambiata nel tempo, e si \u00e8 affinata adattandosi anche alle mutate situazioni storiche.\nPedagogia classica.\nNel periodo pi\u00f9 arcaico della Grecia antica, la questione della formazione umana, sorta prevalentemente in un contesto aristocratico, trasse dai poemi omerici le sue prime ispirazioni, in particolare dai modelli offerti dagli eroi Achille e Odisseo. \nIn seguito giunse progressivamente a maturazione l'ideale della \"paideia\" con l'enfatizzazione delle virt\u00f9 del cittadino, quali l'obbedienza alle leggi e la dedizione alla vita collettiva della \"polis\", nella quale l'individuo poteva approdare a quella realizzazione e perfezionamento di s\u00e9 conosciute come \"kalokagathia\" (propriamente \u00abbellezza e bont\u00e0\u00bb), fatta cio\u00e8 di qualit\u00e0 sia esteriori che interiori, mirante a fare di lui un essere umano nel senso pi\u00f9 autentico della parola.\nDal V secolo a.C. Socrate, con la sua maieutica, vede il lavoro dell'educatore simile a quello della levatrice: il suo compito \u00e8 solo quello di tirar fuori la conoscenza insita nelle persone, tramite una serie di domande che indurranno l'interlocutore a cercare una risposta. Questo sarebbe stato possibile in quanto, secondo Socrate e il suo discepolo Platone, l'anima gi\u00e0 preesisteva alla sua venuta al mondo, avendo appreso nel cielo iperuranio quella sapienza, successivamente caduta nell'oblio al momento della nascita, che era compito dell'educatore risvegliare. \nPlatone affronta in uno dei suoi dialoghi il problema di come avvenga tale apprendimento, che consiste essenzialmente in una reminiscenza, dando avvio ad un filone di studi composto da una lunghissima e fitta schiera di pensatori che ha discusso sull'essenza della pedagogia, sui suoi metodi e sui fini che dovrebbe proporsi.\nPresso i Romani l'ideale greco della \"paideia\" si identific\u00f2 con quello latino di \"humanitas\", ad esempio in Aulo Gellio, Marco Terenzio Varrone, e Marco Tullio Cicerone, per essere portata avanti dai primi Padri della Chiesa, come Clemente di Alessandria, Origene o Gregorio di Nissa, che l'armonizzarono con i fondamenti della nascente teologia cristiana.\nPedagogia medievale.\nPer tutto il Medioevo rest\u00f2 vivo l'ideale di formare integralmente una persona completa, retta e ben inserita nella societ\u00e0, dando luogo a numerosi trattati per ampliare la conoscenza sull'uomo, sulla natura e su Dio. Questo desiderio di universalit\u00e0 fu alla base di un'educazione scolastica di alto livello, basata sulle autorit\u00e0 classiche, e consacrata nella formula del trivio e del quadrivio, che pose le basi per la nascita e il consolidamento del sistema universitario.\nRaimondo Lullo (1235-1315) scrisse il primo manuale conosciuto di istruzione dei bambini scritto in una lingua romanza. La sua pedagogia era tesa a provvedere i mezzi per conseguire la salvezza spirituale e, insieme, la cristianizzazione degli infedeli. Formul\u00f2 anche i principi di un insegnamento intuitivo e analogico, raccomand\u00f2 che la lingua nativa si insegnasse prima della lingua latina, e che fossero docenti stranieri a insegnare le loro rispettive lingue.\nPedagogia moderna.\nCon l'et\u00e0 moderna permase l'interesse degli umanisti rinascimentali a modellare l'\"uomo universale\", facendo del discepolo quasi come un'opera d'arte.\nIl XV secolo vede un radicale rinnovamento culturale che gravita intorno a tre istituzioni principali (arti liberali, cancellerie e corti) in cui l\u2019educazione non attinge pi\u00f9 dagli antichi testi medievali ma dai classici in lingua originale. Con l\u2019avvento dell\u2019Umanesimo si affermano gli \"studia humanitatis\" nell\u2019ambito delle arti, come grammatica, retorica e dialettica, diffondendo l\u2019uso dei grandi testi greci. Dove la tradizione universitaria \u00e8 pi\u00f9 antica, come a Bologna e a Padova, la penetrazione della nuova cultura \u00e8 pi\u00f9 faticosa rispetto a citt\u00e0 come Firenze o Ferrara. A Firenze in particolare l\u2019umanesimo entra nello Studio con una cattedra nuova, di greco; ed \u00e8 attraverso il greco e la letteratura dei greci che vi domina.\nFilologo insigne, convinto del valore del greco e della cultura greca, fu il Guarino, di grande rilievo nella sua scuola \u00e8 l\u2019apertura non solo ai figli di grandi famiglie, ma anche a giovani modesti che diventeranno a loro volta maestri o funzionari pubblici o faranno carriera ecclesiastica. L\u2019Universit\u00e0 \u00e8 scuola volta a preparare specialisti: medici, giuristi, teologi. Tutta questa educazione imperniata sugli \"studia humanitatis\" \u00e8 collegata al concetto di cittadino che caratterizza i secoli fra il Quattrocento e il Seicento, in cui l\u2019uomo, si ama ripetere con Aristotele e con Cicerone, \u00e8 essere politico, nato non per s\u00e9, ma per la patria e per il bene comune, per la \"res publica\". La scuola deve quindi prepararlo, innanzitutto, ad assolvere questo compito.\nIn seguito, con l'illuminismo, Rousseau teorizz\u00f2 una nuova forma di pedagogia che riformulando il concetto cristiano del male, prescindeva dalla nozione di peccato originale. Autore della teoria del \"buon selvaggio\", Rousseau riteneva infatti che l'uomo fosse \"buono\" per natura: la corruzione e l'inclinazione al male per lui vengono dal di fuori, avendo origine cio\u00e8 dagli ordinamenti della societ\u00e0. Nell'\"Emilio\", egli trattava pertanto di un'educazione del fanciullo allo stato di natura, fuori dalla societ\u00e0. Questa teorizzazione ha ispirato la fondazione dei Centri Rousseau in Italia.\nImmanuel Kant espresse una teoria con una forte spinta positiva nei confronti dell'uomo: la fiducia nell'essere umano porta il pensatore a vederlo come artefice di un miglioramento della sfera sociale. L'educare il fanciullo evitandogli completamente ogni rapporto con la realt\u00e0 lo porter\u00e0 ad una formazione tale da riuscire a cambiare in meglio la societ\u00e0 che lo ospita.\nIl teorico del positivismo Auguste Comte cos\u00ec come il sociologo \u00c9mile Durkheim sostenevano che l'educazione dovesse portare l'individuo a condividere l'ethos della societ\u00e0, per consentirne il progresso e che di conseguenza dovesse essere sovraordinata a deterministica.\nDi diverso avviso Herbert Spencer, il quale rifacendosi a Darwin considerava l'evoluzione come un processo evolutivo che dovesse coinvolgere il corpo (in fondo l'uomo \u00e8 un animale che deve essere pronto per la guerra) e la mente (razionalit\u00e0 scientifica). Il filosofo britannico riteneva che i valori etici dipendessero dalla societ\u00e0 e per questo l'educazione morale doveva rifarsi alla comprensione empirica dei propri errori. Rispetto ai pensatori francesi Spencer riteneva che l'educazione dovesse portare allo sviluppo personale della persona, secondo le sue aspettative, di conseguenza con una maggiore dose di individualismo.\nRalph Waldo Emerson teorizz\u00f2 un'educazione liberale, senza restrizioni perch\u00e9 quelle verranno da s\u00e9 se si impianter\u00e0 un atteggiamento morale perfezionistico, che prevede sempre scopi elevati, associato alla fiducia in s\u00e9 e nella capacit\u00e0 di utilizzo dei propri talenti.\nIl sociologo \u00c9mile Durkheim, al contrario di Rousseau, \u00e8 restio ad educare astraendo completamente dalla realt\u00e0 sociale, poich\u00e9 ci\u00f2 porterebbe ad una ritorsione dei costumi della comunit\u00e0 contro il soggetto stesso, se questi non li rispettasse. Ogni societ\u00e0 ha delle regole che, se non conosciute, vengono innocentemente ignorate, causando situazioni \"illecite\" che possono ritorcersi contro l'autore."}
{"id": "292154", "revid": "92723", "url": "https://it.wikipedia.org/wiki?curid=292154", "title": "Prospettiva aerea", "text": "La prospettiva aerea, come ogni forma di prospettiva, \u00e8 un tentativo di rappresentare sulla superficie piana di un'opera pittorica la terza dimensione, data da una illusoria profondit\u00e0 di campo. Si tratta della misura delle distanze in profondit\u00e0 secondo la densit\u00e0 e il colore dell'atmosfera interposta.\nLa prospettiva aerea \u00e8 \"la forma di rappresentazione, di natura soprattutto artistica, che ricerca le variazioni di intensit\u00e0 luminosa e di gradazioni di toni in rapporto alle distanze, allo spessore dello strato d'aria interposto, alla posizione della sorgente luminosa\" (\"Vocabolario Treccani\").\nLa prospettiva aerea, i cui studi furono iniziati soprattutto da Leonardo da Vinci, si fonda sulla scoperta che l'aria non \u00e8 un mezzo del tutto trasparente, ma con l'aumentare della distanza dal punto di osservazione i contorni divengono pi\u00f9 sfumati, i colori sempre meno nitidi e la loro gamma tendente verso l'azzurro. Leonardo di conseguenza nella sua pittura rende gli oggetti con colori sempre pi\u00f9 sfumati in funzione della loro distanza, rendendo pi\u00f9 nitidi quelli in primo piano. Leonardo infatti tende a distinguere ulteriormente una \"prospettiva aerea\" propriamente detta, in cui si applica lo sfumato a seconda della distanza degli oggetti raffigurati, da una \"prospettiva del colore\" che invece teorizza il cambiamento del colore delle cose in ragione della loro lontananza.\nSecondo gli studi di ottica di Leonardo, inoltre, l'aria \u00e8 pi\u00f9 densa (\u00ab\"una aria grossa pi\u00f9 che le altre\"\u00bb) quanto pi\u00f9 \u00e8 vicina al suolo, mentre diventa pi\u00f9 trasparente con l'altezza. Quindi soprattutto gli elementi di paesaggio che si sviluppano in altezza, come le montagne, appaiono pi\u00f9 nitidi nelle parti pi\u00f9 alte.\n\u00ab\"Adunque tu, pittore, quando fai le montagne, fa' che di colle in colle sempre le bassezze sieno pi\u00f9 chiare che le altezze, e quanto v\u00f2i fare pi\u00f9 lontana l'una dall'altra, fa' le bassezze pi\u00f9 chiare; e quanto pi\u00f9 si lever\u00e0 in alto, pi\u00f9 mostrer\u00e0 la verit\u00e0 della forma e del colore\"\u00bb (manoscritto A, risalente al 1492 circa, foglio 98 recto).\nTra le opere portate spesso come esempi di applicazione della prospettiva aerea ci sono tre quadri della maturit\u00e0 dello stesso Leonardo: la \"Gioconda\", \"L'annunciazione\", la \"Vergine con Sant'Anna e il Bambino\" e la \"Vergine delle Rocce (Parigi)\". Questa tecnica fu utilizzata anche da Piero della Francesca nel paesaggio del \"Doppio ritratto dei duchi di Urbino\"."}
{"id": "292157", "revid": "339392", "url": "https://it.wikipedia.org/wiki?curid=292157", "title": "Filippo I, Duca d'Orleans", "text": ""}
{"id": "292158", "revid": "400694", "url": "https://it.wikipedia.org/wiki?curid=292158", "title": "Cardassiani", "text": "I Cardassiani sono una specie extraterrestre immaginaria dell'universo fantascientifico di \"Star Trek\". Sono presenti soprattutto nella serie tv \"\", ambientata nel periodo immediatamente successivo alla fine dell'occupazione militare cardassiana del pianeta Bajor.\nI Cardassiani sono umanoidi dal collo spesso allungato e caratterizzati da protuberanze ossee piuttosto evidenti, inoltre la loro pelle ha un colorito grigio chiaro mentre il colore dei capelli \u00e8 generalmente nero corvino.\nSono originari di Cardassia, un pianeta di classe M situato al limite dello spazio della Federazione Unita dei Pianeti, caratterizzato da un'estrema povert\u00e0 di risorse naturali.\nStoria.\nIl popolo cardassiano \u00e8 stato sostanzialmente pacifico e dedito alla cultura. I loro antenati, chiamati Ebitiani, hanno cosparso Cardassia Primo di una serie di sfarzose dimore ricche di reperti storici. L'estrema povert\u00e0 del loro pianeta natale ha portato all'avvento di un governo militare che, a costo di innumerevoli perdite e ricorrendo a un'inusuale (prima di allora) violenza, \u00e8 riuscita a conquistare nuovi territori e a sviluppare nuove tecnologie.\nAvendo sperimentato per un lunghissimo tempo le privazioni derivanti da un territorio povero di risorse, i Cardassiani sono decisamente possessivi verso il proprio territorio e non permettono a nessuno di attraversare la zona smilitarizzata posta al confine con la Federazione.\nQuesta brama di nuove risorse li ha portati ad occupare il pianeta Bajor nel 2316 e, nel corso di 53 anni di occupazione, a spogliarlo di ogni risorsa. \nSebbene non sia chiaro quale sia il momento del primo contatto tra i Cardassiani e la Federazione, esso si pu\u00f2 collocare all'incirca tra la fine del XXIII secolo e l'inizio del XXIV. Le due potenze interstellari hanno poi comunque combattuto una guerra, terminata negli anni 2360 con due trattati di pace, il secondo dei quali porta alla nascita dei ribelli Maquis nelle colonie cedute dalla Federazione.\nDopo aver dovuto convivere suo malgrado per alcuni anni con il vincolo del secondo trattato stipulato con la Federazione, l'Impero Cardassiano si allea con il potente Dominio; quest'alleanza non porta i frutti sperati ma solo morte e distruzione su Cardassia Primo, che deve subire anche l'occupazione del Dominio prima che l'alleanza militare formata da Federazione, Klingon e Romulani riesca a sconfiggere gli invasori.\nOrganizzazione giuridica.\nDa quanto vige il Primo Ordine Cardassiano, i processi cardassiani sono famosi per la peculiarit\u00e0 che la sentenza viene emessa prima dell'inizio del processo.\nIl processo serve solo a convincere l'opinione pubblica della vera colpevolezza del \"criminale\" e lo stesso viene spinto a confessare dopo che le prove divengono schiaccianti.\nI processi vengono trasmessi su megaschermi posti sui palazzi per celebrare la giustizia cardassiana che, per definizione, non pu\u00f2 mai sbagliare.\nOrdine Ossidiano.\nL'Ordine Ossidiano (o IX Ordine) \u00e8 il servizio segreto dell'Unione Cardassiana. I suoi membri sono conosciuti in tutto il Quadrante per la propria meticolosit\u00e0, diligenza e crudelt\u00e0; essi sono \u00abgli occhi e le orecchie sempre vigili dell'Impero Cardassiano\u00bb. Si dice che un cittadino cardassiano non possa mangiare senza che ogni portata sia registrata e debitamente annotata e classificata. Si dice inoltre che i sistemi di archiviazione sviluppati dall'Ordine Ossidiano siano i migliori di sempre.\nL'Ordine Ossidiano possiede una grande autonomia, che gli \u00e8 concessa direttamente dal sistema legislativo cardassiano: \u00e8 ovvio che ogni membro debba comunque rispondere in prima persona alle autorit\u00e0 presenti nell'Ordine. L'autorit\u00e0 separata dell'Ordine Ossidiano gli permette tra l'altro di avere degli equipaggiamenti privilegiati allo scopo di operare al meglio in ogni situazione.\nBench\u00e9 la legge cardassiana lo proibisca esplicitamente, l'Ordine Ossidiano ha in dotazione navi da guerra di classe Keldon, pi\u00f9 veloci delle navi di classe Galor distribuite alla Milizia Cardassiana; inoltre queste navi sono state modificate e riconfigurate per montare banchi phaser della classe Galor, i pi\u00f9 potenti di tutta la flotta."}
{"id": "292161", "revid": "33689", "url": "https://it.wikipedia.org/wiki?curid=292161", "title": "Highlander", "text": ""}
{"id": "292162", "revid": "86599", "url": "https://it.wikipedia.org/wiki?curid=292162", "title": "Cratere Abulfeda", "text": "Abulfeda \u00e8 un cratere lunare intitolato allo storico siriano Ismail Abul-fida; \u00e8 situato presso l'equatore del satellite, sull'emisfero sempre rivolto verso la Terra. Poco pi\u00f9 a nordest \u00e8 possibile individuare il cratere Descartes, mentre in direzione sud-sudest si trova il cratere Almanon. Sulla superficie della Luna \u00e8 anche presente una catena montuosa nota come Catena Abulfeda, che congiunge la parte meridionale dell'omonimo cratere con l'estremo settentrionale di Almanon, per proseguire per una lunghezza complessiva di 210\u00a0km attraverso le Rupes Altai.\nLe pareti sud e nordest sono butterate da crateri minori; la parete interna assume dimensioni maggiori in direzione est, mentre si mostra pi\u00f9 ripida e scoscesa a nord. Il fondo del cratere \u00e8 stato ricoperto, in seguito all'impatto che l'ha generato, da lava e basalti) o da materiale proveniente dal Mare Imbrium; si mostra oggi relativamente liscio e omogeneo. Il cratere non possiede il caratteristico rilievo centrale, forse sotterrato da successivi eventi geologici. L'impatto di micrometeoriti e l'attivit\u00e0 sismica dovuta alla formazione di altri crateri in prossimit\u00e0 di Abulfeda possono giustificare la forma arrotondata delle sue pareti.\nCrateri correlati.\nAlcuni crateri minori situati in prossimit\u00e0 di Abulfeda sono convenzionalmente identificati, sulle mappe lunari, attraverso una lettera associata al nome."}
{"id": "292163", "revid": "339392", "url": "https://it.wikipedia.org/wiki?curid=292163", "title": "Filippo I d'Orl\u00e9ans", "text": ""}
{"id": "292169", "revid": "1516566", "url": "https://it.wikipedia.org/wiki?curid=292169", "title": "Foglianise", "text": "Foglianise (\"Figlianese\" o \"Fuglianese\" nel dialetto locale) \u00e8 un comune italiano di abitanti della provincia di Benevento in Campania, insignito nel 2012 del titolo di citt\u00e0 da parte del presidente della Repubblica Giorgio Napolitano. \u00c8 nota per la festa del grano che vi si tiene in agosto.\nGeografia fisica.\nTerritorio.\nIl territorio comunale confina con quello del capoluogo di provincia, ma i due centri abitati distano circa 15\u00a0km. Il comune di Cautano \u00e8 in contiguit\u00e0 con Foglianise, ma i due non confinano poich\u00e9 separati da una sottile striscia di terreno, su cui si trova il convento della Santissima Annunziata, che collega il centro abitato di Vitulano alla sua frazione Ponterutto, quella tra le altre situata pi\u00f9 a valle.\nL'abitato di Foglianise \u00e8 ubicato grossomodo a ovest di Benevento, in una zona centrale della valle Vitulanese, circondato dai monti del Taburno e da colline che digradano verso la valle del Calore; si trova ai margini orientali del parco regionale del Taburno - Camposauro.\nIl paese sorge sulle pendici del monte Caruso (600 m), chiamato anche San Michele, per l'eremo ivi esistente.\nLa casa comunale \u00e8 situata a 350 metri sul livello del mare. Le quote dei punti pi\u00f9 alto e pi\u00f9 basso sono rispettivamente 1125 m s.l.m. e 59 m s.l.m., per un dislivello di 1066 metri.\nIl territorio comunale \u00e8 attraversato dal torrente Jenga.\nFoglianise appartiene al distretto sismico \"Taburno-Camposauro\".\nClima.\nSecondo la classificazione climatica il centro abitato \u00e8 situato in \"zona D\", 1707 GR/G.\nIn prossimit\u00e0 di Foglianise esiste una stazione meteorologica a Campoli del Monte Taburno, situata a meno di 10\u00a0km in linea d'aria.\nStoria.\nIl territorio \u00e8 abitato fin dalla preistoria: lo dimostra il rinvenimento di una stazione all'aperto del neolitico finale con ceramiche di tipo Serra d'Alto e oggetti di industria in ossidiana in localit\u00e0 La Palmenta. \n Nel 369, un forte terremoto distrusse, radendo al suolo, Foglianise come molti paesi del Sannio.\nNel 570, con l'invasione dei Longobardi, il territorio di Foglianise fu annesso al distretto (Gastaldato) di Tocco, il pi\u00f9 importante centro nella zona, anche sede vescovile. Prima dell'anno 1000, la zona fu ceduta dai principi di Benevento all'orefice longobardo Autolo. Nel 1004 Foglianise sub\u00ec gravi danni a causa di un altro terremoto. Nel 1138 Ruggero II di Sicilia prese possesso dell'intera zona devastandola.\nNel 1303, sotto gli Angioini, si tent\u00f2 di sopprimere la badia di Santa Maria in Gruptis, fondata dai Benedettini nel X secolo e molto favorita da Federico II di Svevia, aggregando i monaci a quelli dell'altra badia di Santa Maria, a Mazzocca, presso Foiano di Val Fortore, ma la generale sollevazione degli abitanti della valle lo imped\u00ec.\nDopo il terremoto del 1456, che distrusse molti paesi, la valle Vitulanese era divisa in 36 casali, raggruppati in 6 universit\u00e0, tra cui quella di \"Foglianese\". Negli anni successivi, durante il dominio dei Borbone, ci fu un periodo di crisi in cui tutte le risorse del territorio venivano trasferite a Napoli. Intanto, Foglianise passava nelle mani di vari feudatari; nel 1806, durante la parentesi napoleonica fu annessa alla provincia del Principato Ultra come uno dei dieci comuni che formavano il Circondario di Vitulano, all'interno del distretto di Avellino. Nel 1845 l'universit\u00e0 vantava un convento di frati minori, sei chiese oltre a quella parrocchiale, quattro oratori pubblici e diversi istituti benefici, tra i quali monti di piet\u00e0 per le doti di ragazze. Rispetto ad altre zone del Principato Ultra, nell'intero circondario di Vitulano era particolarmente sviluppata la coltura di olivi, mentre comuni in tutta la provincia erano vigneti e coltivazioni di \"granone\", legumi e alberi da frutta. Intorno al 1858 gli abitanti erano stimati essere 1812.\nCon l'unit\u00e0 d'Italia ci fu una riorganizzazione politica ed amministrativa del territorio e Foglianise entr\u00f2 a far parte della neonata IX provincia, di Benevento, insieme ai territori circostanti: il paese fu aggregato al circondario di Benevento e al mandamento di Vitulano. La popolazione era di circa 1981 unit\u00e0. Nel 1864 la popolazione si aggirava tra le 1970 e le 1981 unit\u00e0, nel 1871 era intorno alle 1830, quando il paese ricadeva sotto la pretura di Vitulano. Contemporaneamente all'unificazione, Foglianise ospit\u00f2 mons. Francesco Pedicini, originario del paese, nella sua reggenza a distanza dell'arcidiocesi di Bari, nel suo esilio forzato dalla citt\u00e0 pugliese. All'epoca la curia di Benevento, mancando l'arcivescovo Carafa, fece ordinare i nuovi sacerdoti nella locale chiesa di Santa Maria di Costantinopoli dal prelato foglianesaro, il quale insegn\u00f2 anche Teologia e Diritto Canonico agli aspiranti sacerdoti. In paese ci fu, seppur in misura minore rispetto ad altre zone nella stessa provincia di Benevento, il fenomeno del brigantaggio.\nTra la fine dell'Ottocento e gli inizi del Novecento, molti abitanti di Foglianise emigrarono; solo negli anni settanta si \u00e8 assistito ad una inversione di tendenza demografica.\nSimboli.\nLe foglie rappresentano i sette casali storici del paese: Barassano, Palazzo, Leschito, Cautani, Foglianise, Utile, Giovanni Viglione.\nOnorificenze.\nIl 29 ottobre 2012 il Presidente della Repubblica Italiana Giorgio Napolitano, su proposta del Ministro dell'Interno Anna Maria Cancellieri, concede a Foglianise il titolo di citt\u00e0, ai sensi dell'articolo 18 del decreto legislativo 267/2000, il quale stabilisce che \u00abil titolo di citt\u00e0 pu\u00f2 essere concesso con decreto del Presidente della Repubblica su proposta del Ministro dell'interno ai comuni insigni per ricordi, monumenti storici e per l'attuale importanza\u00bb.\nMonumenti e luoghi d'interesse.\nArchitetture religiose.\nA queste vanno aggiunte l'abbazia di Santa Maria in Gruptis e il Convento della Santissima Annunziata, storicamente pertinenti a Foglianise ma nel territorio comunale di Vitulano.\nArchitetture civili.\nIl centro storico di Foglianise \u00e8 caratterizzato da una particolare conformazione urbanistica di impianto longobardo costituita da un tessuto edilizio molto compatto con una rete intricata di vicoli e passaggi. Molti portali dei borghi antichi conservano chiavi di volta con interessanti ornamenti scolpiti su pietra locale.\nSiti archeologici.\nAi sensi della legge 01/06/1939 n. 1089, un decreto ministeriale del 30/09/1996 ha sottoposto diverse particelle catastali, dei fogli 16 e 17 del comune di Foglianise a vincolo archeologico.\nNel territorio comunale gi\u00e0 dall'Ottocento veniva segnalata la presenza di epigrafi romane. Nel 1997 \u00e8 stato esplorato un gruppo di 27 tombe appartenenti a diverse epoche comprese tra III e VII secolo, insieme ad alcune risalenti al IV secolo a.C. In pi\u00f9 \u00e8 stato rinvenuto un nucleo artigianale provvisto di una fornace per laterizi, appartenente ad un probabile \"vicus\" esistente nei secoli III-IV sulla via Latina.\nNella valle del torrente che attraversa Foglianise, la Jenga, alla confluenza di questo nel Calore, si pu\u00f2 osservare una differente distribuzione dei siti archeologici: i siti preistorici si trovano lungo il ciglio di un terrazzo fluviale pi\u00f9 alto, mentre i siti romani e tardomedioevalisi trovano lungo il ciglio di un terrazzo fluviale pi\u00f9 prossimo a quello attuale. Proseguendo lungo la valle della Jenga, nei pressi della sorgente Zimeo \u00e8 stato individuato un villaggio preistorico (collocabile tra bronzo antico e medio) sigillato dall'eruzione di Avellino.\nNei pressi della Masseria Di Gioia \u00e8 stato osservato un tessudo insediativo regolare risalente ad epoca romana incentrato sull'intersezione di due assi stradali; nella localit\u00e0 San Francesco \u00e8 stato ritrovato un quartiere artigianale. In differenti punti della valle \u00e8 stata segnalata la presenza di frammenti di \"dolia\", di tegole, mattoni e vasellame in genere, di epigrafi funerarie, di tracce di sepolture e i ruderi di un ponte romano. Nella zona al confine tra Foglianise e Vitulano, nella localit\u00e0 Muliniello/Ciesco d'oro \u00e8 stata rinvenuta un'iscrizione votiva con un rilievo figurato, motivo per cui sono stati imposti dei vincoli all'area.\nSociet\u00e0.\nEtnie e minoranze straniere.\nAl 31 dicembre 2016 risultano 28 cittadini stranieri residenti nel comune, pari allo 0,84 % della popolazione. I gruppi pi\u00f9 rilevanti sono:\nTradizioni e folclore.\nLe origini della festa del grano si perdono nei riti pagani di et\u00e0 romana di festeggiamento in occasione dei raccolti, che nel XVIII secolo si fusero con il culto di San Rocco, patrono del paese, che viene commemorato il 16 agosto, proprio nel periodo di questi festeggiamenti. La caratteristica saliente della festa del grano \u00e8 la realizzazione, da parte dei vari casali del paese, di carri di grano raffiguranti riproduzioni dei grandi monumenti italiani ed esteri, oltre ad altri soggetti legati alla vita agricola o al paese. I carri si uniscono alla processione per il santo nelle vie del paese, in una sfilata in costumi tradizionali.\nCultura.\nIn passato Foglianise era dotata di un cinema, ora chiuso da diversi anni.\nIstruzione.\nDal febbraio 2016 \u00e8 attiva presso il locale liceo scientifico \"Virgilio\" una biblioteca.\nFoglianise ospita un istituto comprensivo statale, comprendente scuola materna, elementare e media, un liceo scientifico, il \"Virgilio\", il cui bacino di studenti \u00e8 l'intera valle, essendone l'unico liceo, ed un asilo infantile religioso \"Mons. Francesco Pedicini\".\nCucina.\nLa tradizione culinaria di Foglianise annovera tra i suoi piatti i \"cecatielli\" (cavatelli, tipicamente con il sugo di pomodoro), \"pizzilli\", nella variante \"c\u00f9 l'alici\" (pizzette di pastella, con le alici), \"lampi e truoni\" (lett: lampi e tuoni; raganelle con i ceci), \"cucchiari\" (pizzette semplici), \"crespelle\", \"ammugliatielli\" (involtini di budella di agnello alla brace), \"paparuli 'm'buttiti\" (peperoni ripieni), \"sciurilli\" (pizzette con i fiori di zucca).\nTipici dolci sono gli , i \"raffaiuli\" (taralli con le uova) e, nel periodo pasquale, la \"pastiera\"\n e le \"chiacchiere\".\nGeografia antropica.\nParte del territorio comunale si trova nel Parco regionale del Taburno - Camposauro, mentre l'intero comune fa parte del Distretto Sanitario Benevento 2 dell'ASL di Benevento.\nCasali.\nLe aree del territorio comunale riconosciute nello statuto sono:\nIl nucleo originario \u00e8 costituito dagli antichi casali, di cui quelli che sorgono pi\u00f9 in alto sulle pendici del monte Caruso sono Barassano e Palazzo, sotto i quali si trovano, sul versante sudoccidentale, Leschito, Posto, Oliveto e il casale capoluogo, Foglianise. Scendendo di altitudine si trovano i Cautani e Sirignano. Sul versante orientale si trovano invece i casali Utile e Giovanni Viglione. La parte moderna del paese si trova in una zona pianeggiante, il Prato.\nSanit\u00e0.\nA livello ospedaliero, Foglianise fa riferimento alle strutture presenti a benevento.\nNel territorio comunale non ci sono strutture dell'ASL ma sono raggiungibili servizi nei comuni limitrofi. \nA Vitulano, nella zona confinante con la frazione Cautani, si trova un consultorio, presso cui sono ospitati uffici di un centro vaccinale, di neuropsichiatria infantile e di pediatria, ed adiacente ad esso si trovano una sala prelievi e delle Postazioni Fisse di Primo Soccorso Territoriale e SAUT (118). \nNel comune di Cautano c'\u00e8 una Unit\u00e0 Operativa Complessa Assistenza Sanitaria, articolata negli uffici di Ufficio Anagrafe Assistiti, Scelta e Revoca, Ufficio Esenzione ticket - Assistenza Integrativa e farmaceutica, Sportello CUP, Poliambulatorio, Ricoveri in Italia o all'estero, rimborsi ed autorizzazioni. Ad essa si aggiunge un'Unit\u00e0 Operativa Riabilitazione, una sala prelievi e un Ufficio Certificazioni Medico Legali. Nel comune di Torrecuso sono disponibili analoghi uffici.\nEconomia.\nNell'economia del paese ha un ruolo importante l'agricoltura; uno sviluppo, seppur limitato, si ha nei settori artigianale-industriale terziario. Il comune ha una superficie agricola utilizzata di 799,36 (ha). e fa parte della Regione Agraria Provinciale n. 5 - Colline di Benevento, dei quali 271,9 ettari sono superficie vitata.\nI vigneti e gli oliveti sono da sempre le colture principali; le qualit\u00e0 di vino prodotte sono diverse. Tra i bianchi ci sono la Falanghina DOC, il Fiano del Taburno, il Coda di Volpe e il Greco, mentre tra i rossi la maggiore produzione riguarda l'Aglianico del Taburno DOCG, a cui si affianca quella del Piedirosso.\nNel territorio di Foglianise si trova la Cantina del Taburno, di propriet\u00e0 del Consorzio Agrario di Benevento, realizzata nel 1972, che vinifica le uve di 300 soci viticoltori, proprietari o conduttori di vigneti ricadenti nella zona di produzione della Denominazione di Origine Controllata Taburno (comuni di Foglianise, Torrecuso, Vitulano, Campoli del Monte Taburno, Castelpoto, Apollosa, Bonea, Montesarchio, Ponte, Tocco Caudio, Paupisi e Benevento) producendo, oltre a vini bianchi e rossi, anche spumanti, passiti e distillati.\nIl paese inoltre \u00e8 una meta turistica, per le sue favorevoli caratteristiche ambientali e climatiche e per l'attrazione costituita dalla tradizionale Festa del Grano.\nInfrastrutture e trasporti.\nStrade.\nFoglianise \u00e8 raggiungibile dalla SS 372 Telesina Benevento-Caianello dall'uscita Torrecuso-Ponte, proseguendo per la SP 108 \"Valle Vitulanese - Solopaca\". Tramite la SP 153 \"Vitulanese\" si ha il collegamento al capoluogo di provincia, velocizzato negli anni novanta dalla costruzione della Strada a Scorrimento Veloce Fondovalle Vitulanese (SP 152), che ne riduce il tempo di percorrenza affiancandovisi con un tragitto in fondovalle. Con la SP 109 \"Vitulanese\", che costeggia il monte Taburno attraversando i comuni di Vitulano, Cautano e Tocco Caudio, il paese \u00e8 collegato anche alla cittadina di Montesarchio.\nFerrovie.\nIl paese aveva una propria stazione ferroviaria sulla linea Napoli-Foggia. In passato il traffico era discreto, nonostante una localizzazione periferica rispetto al centro abitato, in contrada Scafa, nel territorio comunale di Benevento. Nel corso del tempo ci fu un calo di traffico sempre maggiore. La stazione fu sostituita nel 1997, al momento dell'entrata in funzione della variante a doppio binario nel tratto tra la stazione stessa e quella di Apice, da una nuova a 500 m di distanza, la quale per\u00f2 \u00e8 stata definitivamente soppressa dopo soli tre anni, nel 2000; pertanto il nuovissimo edificio giace in stato di abbandono.\nSul vecchio percorso a binario unico \u00e8 stata costruita una pista ciclopedonale di 7\u00a0km, che va dalla stazione alla contrada Pantano di Benevento, inaugurata il 12 maggio 2007 con il nome di \"Paesaggi sanniti\".\nAmministrazione.\nL'attuale sindaco \u00e8 Giovanni Mastrocinque eletto primo cittadino per la settima volta il 4 ottobre 2021. Candidato della lista civica \"Rinascita Democratica\" ha sconfitto per soli 4 voti la lista civica \"LiberaMente Foglianise\".\nSport.\nIl comune \u00e8 dotato di due impianti sportivi, dei quali uno stadio da calcio, distante dal centro abitato, e un campo polivalente.\nCalcio.\nLa principale squadra di calcio della citt\u00e0 \u00e8 l'F.C. Foglianise, fondata nel 2001, che milita nel girone B campano di Prima Categoria, ad essa si aggiunge l'A.S.D. Atletico Foglianise, fondata nel 2007, che milita nel campionato di Terza Categoria ed \u00e8 attiva anche nel settore giovanile e scolastico, anche con iniziative non strettamente legate al calcio."}
{"id": "292173", "revid": "2078883", "url": "https://it.wikipedia.org/wiki?curid=292173", "title": "Giulio Leoni", "text": "Biografia.\nNarratore e autore di testi poetici e critici, si laurea in lettere moderne con tesi sui linguaggi della poesia visiva. Oltre a collaborare con saggi e testi creativi alle maggiori pubblicazioni specializzate, negli anni ottanta fonda e dirige la rivista \u201cSYMBOLA \u00a0- scritti di/sulla comunicazione estetica\u201d, di cui uscirono otto numeri tra il 1983 e il 1985. Dedicata alla poesia contemporanea, in un momento storico in cui mentre era ancora viva l\u2019esperienza sperimentale delle \"Neo Avanguardie\" cominciava a prendere corpo quella che poi sar\u00e0 definita la stagione della \"Parola Innamorata\" e del \"neo-metricismo\", la rivista ospit\u00f2 scritti critici e versi tra gli altri di Edoardo Sanguineti, Giorgio Barberi Squarotti, Carlo Villa, Lamberto Pignotti, Ciro Vitiello, Rubina Giorgi, Giovanna Sandri, Nicola Paniccia, nonch\u00e9 opere di giovani autori che poi avrebbero dato vita a un loro originale percorso poetico, come Giuliano Mesa, Milena Nicolini, Mario Moroni, Biagio Cepollaro, Lello Voce. Alla pubblicazione della rivista si affianc\u00f2 negli stessi anni la stampa di alcuni volumetti di prosa e di poesia, sotto la sigla \u201cSymbola Ed.\u201d.\nHa insegnato a lungo nelle scuole superiori e poi per alcuni anni \"Teoria e tecniche della scrittura creativa\" presso l'universit\u00e0 \"la Sapienza\" di Roma.\nA questa sua attivit\u00e0 si accompagna nel tempo un crescente interesse per la narrativa, cui si dedica realizzando una serie di romanzi e racconti del mistero per lo pi\u00f9 ambientati in epoche passate e basati su suggestivi enigmi storici, come nel ciclo dedicato alle avventure investigative di Dante Alighieri.\nIn altri scritti affronta poi temi pi\u00f9 decisamente legati al giallo, l'avventura, la fantascienza e l'orrore, esplorando pressoch\u00e9 tutto il campo del fantastico.\nTra gli autori italiani di genere pi\u00f9 conosciuti all'estero (sue opere sono state tradotte in una trentina di paesi), alla produzione maggiore affianca una serie di romanzi per ragazzi in cui rielabora i suoi temi in forme adatte a un lettore giovanile. \nHa collaborato inoltre con \"Il Falcone Maltese\", rivista dedicata al noir, dove curava una rubrica dedicata ai prodromi della narrativa poliziesca.\nNel 2000 vince il Premio Tedeschi per il romanzo \"Dante Alighieri e i delitti della Medusa\", e nel 2006 il Premio Lunigiana per la narrativa giovanile.\nCon lo pseudonimo J.P. Rylan ha pubblicato dal 2006, sempre con Mondadori, il ciclo fantasy di Anharra. L'autore ha mantenuto fino al 2009 il riserbo su questa parte della sua produzione. Nelle alette interne delle sue opere, nello spazio dedicato alla biografia, si leggeva solamente:"}
{"id": "292174", "revid": "37401", "url": "https://it.wikipedia.org/wiki?curid=292174", "title": "Fabrizio Quattrocchi", "text": "\u00c8 noto per essere stato rapito e ucciso in Iraq, dove lavorava per una compagnia di sicurezza, e per essere stato perci\u00f2 insignito di una medaglia d'oro al valor civile alla memoria.\nBiografia.\nAddetto alla sicurezza.\nNato a Catania ma cresciuto a Genova, svolse il servizio di leva nell'Esercito italiano, raggiungendo il grado di caporal maggiore, e prest\u00f2 servizio nel 1987 come caporale istruttore nel 23\u00ba Battaglione fanteria \"Como\" di stanza a Como, reparto poi sciolto nel 1996.\nCongedatosi, Quattrocchi continu\u00f2 a essere impegnato, fino al 2000, nell'attivit\u00e0 di famiglia, una panetteria nel quartiere di San Martino, non lontano dall'omonimo ospedale, coi genitori, il fratello e la sorella. Dopo la morte del padre cedettero l'esercizio. Venuta meno la principale fonte di sostentamento, Quattrocchi, appassionato di arti marziali e praticante il taekwondo, brevettato paracadutista, prese a seguire corsi di addestramento per prepararsi al lavoro di guardia del corpo e addetto alla sicurezza nei locali notturni, secondo quanto in seguito dichiarato dal fratello e dalla fidanzata.\nL'entrata nell'IBSSA.\nPer un periodo segu\u00ec corsi di addestramento e lavor\u00f2 per Ibssa, societ\u00e0 di sicurezza e investigazioni, successivamente liquidata, della quale erano titolari Roberto Gobbi e Spartaco Bertoletti, che fu rappresentante in Italia di un'analoga societ\u00e0 internazionale, di nome IBSSA (simile a quello della societ\u00e0 genovese), con sede a Budapest e centro operativo in Israele. Nell'ottobre 2003 fu ingaggiato come bodyguard in occasione della visita del ministro Claudio Scajola al Salone Nautico di Genova..\nSecondo Gobbi, Fabrizio Quattrocchi si sarebbe recato in Iraq in seguito all'accettazione (ottobre 2003) del suo curriculum da parte di un non meglio individuato \"mercenario genovese\" impegnato nel reclutamento per l'Iraq, per conto di un'azienda del Nevada, la DTS, per istruire personale locale alle tecniche di sicurezza e proteggere manager, magistrati, strutture d'interesse strategico, quali gli oleodotti. La partenza per il paese in guerra era avvenuta nel novembre del 2003, per un compenso mensile \u2013 sempre secondo quanto dichiarato dal Gobbi alla stampa \u2013 variabile (a seconda delle condizioni di rischio) tra i seimila e i novemila dollari.\nL'attivit\u00e0 svolta in Iraq.\nL'unica testimonianza giornalistica nota e diretta sull'attivit\u00e0 svolta in Iraq da Fabrizio Quattrocchi \u00e8 offerta dal periodico di approfondimento televisivo della RTSI (Radio Televisione della Svizzera Italiana) \"Fal\u00f2\" che, nel programma andato in onda il 14 maggio 2004, ha presentato un ampio servizio (circa 39 minuti) in esclusiva dedicato alle \"guardie di sicurezza private\" operanti in Iraq e nel resto del mondo.\nL'inchiesta giornalistica \u2013 curata in origine dalla Televisione Svizzera francese e mai ritrasmessa in Italia, bench\u00e9 diffusa in italiano dalla RTSI e contenente le uniche immagini disponibili di Fabrizio Quattrocchi libero in Iraq \u2013 \u00e8 stata realizzata direttamente nel paese arabo, e si chiude con un'ampia sezione (circa otto minuti) dedicata alla Presidium Corporation, la compagnia di sicurezza italiana presso la quale operava Quattrocchi. Le immagini, girate qualche tempo prima del rapimento di Quattrocchi, sono state riprese nella zona di Baghdad a bordo o nei pressi di un fuoristrada Galloper bianco impiegato dalla Presidium.\nIl capo squadra, Paolo Simeone, appare nel video accompagnato da una persona identificata come Luigi e dallo stesso Quattrocchi, che compare armato in diverse inquadrature mentre sorveglia la scena dell'intervista realizzata dalla televisione svizzera e poi mentre i tre si esercitano, in una zona extraurbana, al tiro con il fucile.\nFabrizio Quattrocchi, che durante le riprese ha accompagnato con Simeone e Luigi i giornalisti svizzeri, viene definito nel servizio come il pi\u00f9 discreto tra gli interlocutori da essi incontrati durante la loro inchiesta in Iraq. Quattrocchi appare con un giubbotto antiproiettile indossato su una maglietta dello stesso colore di quella visibile nelle immagini diffuse dai suoi rapitori prima del suo assassinio. La trasmissione \u00e8 basata su una puntata del primo programma di approfondimento giornalistico della TSR1, televisione della Svizzera Romanda, trasmessa il 13 maggio 2004, dal titolo \"Guerriers \u00e0 louer\" (\"Guerrieri in affitto\"), della durata di circa 59'.\nIl rapimento.\nQuattrocchi fu preso in ostaggio a Baghdad il 13 aprile 2004, insieme ai colleghi Umberto Cupertino, Maurizio Agliana e Salvatore Stefio, da miliziani del gruppo autoproclamatosi Falangi Verdi di Maometto, mai identificati.\nIl paese arabo, occupato militarmente dagli Stati Uniti d'America gi\u00e0 un anno dopo lo scoppio della guerra d'Iraq e da una coalizione internazionale nel 2003, era tutt'altro che pacificato. Pur non partecipando alle prime fasi del conflitto che aveva condotto in breve tempo (1\u00ba maggio 2003) al dissolversi dell'esercito iracheno e alla caduta di Saddam Hussein, l'Italia aveva accettato di far parte della cosiddetta coalizione dei volenterosi guidata da Stati Uniti e Gran Bretagna e, a seguito delle risoluzioni ONU 1483, 1500 e 1511 del 22 maggio 2003, era presente in Iraq dal 15 luglio dello stesso anno con oltre 3 000 militari in un'operazione di mantenimento della pace denominata Antica Babilonia.\nA seguito dell'operazione militare, erano giunte in Iraq anche decine di migliaia di guardie, assunte da numerose compagnie private (\"contractors\"), sia statunitensi sia di altri Paesi, per affiancare gli eserciti regolari nelle operazioni di controllo del territorio e per la protezione del personale e delle installazioni civili e militari. Gli Stati Uniti, la forza capofila della coalizione, avevano fornito alle guardie le apposite credenziali e le avevano dotate delle armi, nel quadro di una vasta operazione di esternalizzazione delle proprie attivit\u00e0 sul territorio iracheno.\nPer questo stato di cose, la situazione dei rapiti fu subito ritenuta delicata e pericolosa.\nI rapitori lanciarono all'Italia un ultimatum: chiesero al governo il ritiro delle truppe dall'Iraq e le scuse per alcune frasi che avrebbero offeso l'Islam. L'ultimatum fu rifiutato. Cupertino, Agliana e Stefio furono liberati l'8 giugno 2004, dopo 58 giorni di prigionia.\nIl ritrovamento del cadavere e le ipotesi sul decesso.\nA seguito di una trattativa condotta anche tramite la Croce Rossa Italiana in Iraq, un intermediario, con il quale erano entrati in contatto esponenti del consiglio degli \u02bfulam\u0101\u02be sunniti, il 21 maggio 2004 nei pressi dell'ospedale gestito a Baghdad dalla CRI trovava dei resti umani che venivano attribuiti a Fabrizio Quattrocchi. La conferma sarebbe arrivata il 23 maggio dalle analisi sul DNA condotte in loco dal RIS dei Carabinieri e ripetute l'indomani, dopo il trasferimento in Italia, presso l'istituto di medicina legale dell'universit\u00e0 di Roma. Un'ulteriore conferma dell'identit\u00e0 del cadavere si sarebbe avuta il 27 maggio da un supplemento d'indagine autoptica richiesto dai familiari.\nDall'autopsia emergeva che il corpo dell'ucciso sarebbe stato quasi certamente abbandonato e attaccato da animali, unica spiegazione plausibile per il fatto che il cadavere fosse del tutto ossificato a soli 40 giorni dalla morte. Tale tesi era inoltre supportata dalla mancanza di gran parte del cranio, delle braccia e delle costole e dalle profonde lacerazioni degli indumenti. A gettare un'ombra sulla versione ufficiale \u2013 che ha sempre parlato di un singolo colpo alla testa come causa della morte \u2013 fu la notizia, emersa dalle dichiarazioni degli anatomopatologi incaricati, che i colpi sarebbero stati due, uno al torace e l'altro alla testa.\nDopo i funerali, celebrati il 29 maggio nella cattedrale di Genova, Quattrocchi venne sepolto nel cimitero di Staglieno.\nIl video dell'uccisione.\nNon sono tuttora completamente chiari i motivi per cui i rapitori decisero di uccidere Fabrizio Quattrocchi, lasciando in vita i suoi colleghi, ma si conoscono i suoi ultimi momenti di vita, registrati su video. Nel giugno del 2004 il quotidiano londinese \"Sunday Times\" pubblic\u00f2 un'intervista con un iracheno, il cui nome di battaglia \u00e8 Abu Yussuf, dichiaratosi membro del gruppo di rapitori dei quattro italiani. Yussuf dichiar\u00f2 di aver girato personalmente il video dell'uccisione dell'italiano.\nSecondo Yussuf, Quattrocchi, ormai consapevole del suo destino, avrebbe chiesto perch\u00e9 intendevano ucciderlo. \u00abPer chiedere al governo italiano di ritirare le truppe\u00bb, sarebbe stata la risposta. L'italiano avrebbe replicato: \u00ab\u00c8 inutile, il mio governo non tratter\u00e0 mai con voi per salvare le nostre vite\u00bb. I rapitori allora lo costrinsero a inginocchiarsi in una fossa, bendato e con le mani legate.\nIl racconto di Yussuf prosegue: \u00abQuattrocchi mi disse: \"Tu che parli italiano concedimi un desiderio, toglimi la benda e fammi morire come un italiano\"\u00bb \u2013 Maurizio Agliana, collega di prigionia di Quattrocchi, conferm\u00f2 in seguito l'effettiva presenza tra i rapitori di almeno una persona in grado di capire e parlare un minimo di italiano \u2013 \u00abVoleva guardarci negli occhi mentre gli sparavamo\u00bb. Ma mentre reiterava la richiesta di togliere la benda, l'ostaggio fu colpito mortalmente alla testa. Secondo Yussuf \u00abQuattrocchi fu ucciso con la sua pistola, ma con una pallottola irachena\u00bb. Successivamente, un video dell'uccisione fu spedito alla tv del Qatar Al Jazeera, che si \u00e8 sempre rifiutata di mandarlo in onda sostenendo che fosse \u00abtroppo macabro\u00bb, nonostante la stessa emittente avesse gi\u00e0 trasmesso ripetutamente scene di vittime di guerra e filmati di esecuzioni.\nStando alla versione di Yussuf, per liberare gli altri tre ostaggi furono pagati 4 milioni di dollari. La versione ufficiale della liberazione di Cupertino, Agliana e Stefio parla invece di un blitz incruento da parte delle truppe americane.\nSolo nel gennaio 2006 il TG1 della Rai ricevette un filmato relativo all'uccisione di Quattrocchi e lo trasmise parzialmente, interrompendone la riproduzione un attimo prima del momento degli spari \u00abper rispetto della sensibilit\u00e0 della famiglia e dei telespettatori\u00bb. Nel suo blog il giornalista del TG1 Pino Scaccia ne riferisce il contenuto completo:\nSubito dopo la trasmissione del filmato, l'allora direttore del TG1 Clemente Mimun intervist\u00f2 in diretta il compagno di prigionia Maurizio Agliana e la sorella di Fabrizio, Graziella Quattrocchi.\nSul video diffuso dal TG1 furono sollevati dubbi anche a seguito della testimonianza di Margherita Boniver, allora sottosegretario di Stato agli Affari esteri, la quale sostenne che il filmato originale pervenuto ad Al Jazeera \u2013 e da lei visto nel maggio 2004, durante una visita in Qatar \u2013 fosse \u00abdiverso\u00bb da quello mandato in onda nel 2006.\nIl processo ai presunti reclutatori.\nIl 27 settembre 2007 la procura della Repubblica presso il tribunale di Bari ha richiesto il rinvio a giudizio per Giampiero Spinelli e per Salvatore Stefio \u2013 quest'ultimo rapito con Quattrocchi \u2013 in quanto ritenuti responsabili di \u00abarruolamenti o armamenti non autorizzati a servizio di uno Stato estero\u00bb reato punito ai sensi dell'art. 288 del codice penale italiano nei confronti di Maurizio Agliana, Umberto Cupertino e Fabrizio Quattrocchi.\nPer lo Spinelli il GIP di Bari aveva deciso, sulla base del medesimo reato, il divieto di espatrio per sei mesi, ma il provvedimento era stato annullato, il 18 ottobre 2007, dal tribunale del riesame.\nIl 17 aprile 2008 il Giudice dell'udienza preliminare di Bari ha rinviato a giudizio Spinelli e Stefio, mantenendo invariato il capo d'accusa. Il processo \u00e8 iniziato il 31 luglio 2008, avanti alla Corte d'Assise di Bari, e si \u00e8 concluso il 16 luglio 2010 con la piena assoluzione degli imputati con la formula \"perch\u00e9 il fatto non sussiste\".\nLe controversie dei familiari col regista Carlo Vanzina.\nNel 2007 la famiglia di Quattrocchi protest\u00f2 con la produzione del film \"2061 - Un anno eccezionale\", poich\u00e9 nella pellicola l'attore Diego Abatantuono, prima di essere fucilato assieme ai suoi compagni, pronuncia la battuta: \u00abFategli vedere come muore un patriota\u00bb, sottolineata da un fragoroso peto. La scena fu considerata un riferimento alle parole \u00abVi faccio vedere come muore un italiano\u00bb, pronunciate da Fabrizio Quattrocchi prima di morire, e il presunto accostamento fu considerato dalla famiglia Quattrocchi inaccettabile e di cattivo gusto. In merito, il regista e sceneggiatore del film Enrico Vanzina neg\u00f2 di aver mai avuta l'intenzione di parodiare Quattrocchi.\nRiconoscimenti.\nMedaglia d'oro al valor civile alla memoria.\nLa destra italiana, in particolare Alleanza Nazionale, assurse Quattrocchi a simbolo di eroismo per la sua ostentazione di fierezza nazionale, chiedendo il conferimento di una decorazione alla memoria.\nCon decreto del 13 marzo 2006, su proposta del Ministro dell'interno Giuseppe Pisanu, il presidente della Repubblica Carlo Azeglio Ciampi confer\u00ec a Fabrizio Quattrocchi la medaglia d'oro al valor civile.\nLe critiche al conferimento dell'onorificenza.\nIl conferimento della medaglia al valor civile, avvenuto durante la campagna elettorale per le elezioni politiche del 2006, suscit\u00f2 vive proteste da parte dei congiunti dei militari italiani morti negli attentati di N\u0101\u1e63iriya, non insigniti di una decorazione di pari prestigio.\nTra questi, Maria Cimino, madre del caporalmaggiore scelto Emanuele Ferraro, dell'esercito italiano, la quale ha protestato verso il presidente della Repubblica Ciampi per la disparit\u00e0 di trattamento riservato a Fabrizio Quattrocchi e ai caduti di Nassiriya.\nAnaloga protesta \u00e8 giunta dal figlio del brigadiere dei Carabinieri Domenico Intravaia, caduto nell'attentato di Nassiriya, e da Paola Cohen Gialli, vedova del maresciallo dei Carabinieri Enzo Fregosi, ucciso nell'attentato del 12 novembre 2003, la quale ha dichiarato:\nLa concessione della Medaglia d'oro al valor militare \u00e8 tuttavia prevista limitatamente a \"coloro i quali, per compiere un atto di ardimento che avrebbe potuto omettersi senza mancare al dovere ed all'onore, abbiano affrontato scientemente, con insigne coraggio e con felice iniziativa, un grave e manifesto rischio personale in imprese belliche\", e come tale non \u00e8 stata considerata applicabile alle vittime dell'attentato di N\u0101\u1e63iriya. La concessione della Medaglia d'oro al valore civile \u00e8 invece prevista per \"premiare atti di eccezionale coraggio che manifestano preclara virt\u00f9 civica e per segnalarne gli autori come degni di pubblico onore\", un contesto che \u00e8 stato considerato pertinente alle circostanze della morte di Quattrocchi.\nI congiunti dei militari caduti a Nassirya hanno percepito come insufficiente e artificiosa la \"Croce d'Onore alle vittime di terrorismo\" loro attribuita, una decorazione istituita nel 2005. La Croce d'Onore \u00e8 presente tra le decorazioni elencate presso il sito del Quirinale dedicato alle onorificenze italiane, con l'elenco dei nomi degli insigniti.\nSolidariet\u00e0 alla posizione dei familiari dei caduti di Nassiriya fu espressa anche da esponenti politici e da giornalisti, come Giuliana Sgrena (che afferm\u00f2 che Quattrocchi non meritava alcuna onorificenza) e da Rosa Villecco, vedova di Nicola Calipari e deputata dei Democratici di Sinistra, che in un'intervista televisiva con Mario Adinolfi dichiar\u00f2 che Quattrocchi \"si \u00e8 trovato\" in Iraq per problemi di disoccupazione qui in Italia e non \u00e8 la stessa cosa di chi era l\u00ec a servire lo Stato, ecco perch\u00e9 il rammarico dei parenti delle vittime di Nassiriya \u00e8 comprensibile\" e, riguardo alla famosa frase pronunciata in punto di morte, \"viene caricata di significati, ma non \u00e8 l\u00ec la dignit\u00e0 di un Paese\". Per quanto riguarda il conferimento dell'onorificenza, infine, la signora Villecco afferm\u00f2 che \"La destra attualmente ha bisogno di creare eroi, ma \u00e8 sbagliato servirsi di un ragazzo che era semplicemente andato a cercarsi un lavoro\"."}
{"id": "292176", "revid": "113561319", "url": "https://it.wikipedia.org/wiki?curid=292176", "title": "Palant\u00edr", "text": "I Palant\u00edri (al singolare Palant\u00edr), chiamati anche \"Pietre Veggenti\" e \"Pietre Vedenti\", sono manufatti di Arda, l'universo immaginario fantasy creato dallo scrittore inglese J. R. R. Tolkien. Sono sette gemme sferiche create dagli Elfi in Aman e portate prima a N\u00famenor, ed infine nella Terra di Mezzo da Elendil e da suo figlio nel tempo della Caduta.\nIl genere del termine Palant\u00edr nella traduzione italiana varia a seconda del libro; in alcune edizioni de \"Il Signore degli Anelli\" \u00e8 maschile (\"il\" palant\u00edr, i palant\u00edri), mentre nei \"Racconti incompiuti\" \u00e8 femminile (\"la\" palant\u00edr, \"le\" palant\u00edri). Dato che sia in inglese che in Quenya (al nominativo plurale) non c'\u00e8 distinzione fra femminile e maschile, ognuna delle due traduzioni pu\u00f2 essere corretta.\nIl loro nome significa \"Coloro che sorvegliano da lontano\". \nIl palant\u00edr \u00e8 una pietra dall'apparenza di una sfera di cristallo che permette a chi la osserva di comunicare, anche a grande distanza, con chiunque stia a sua volta osservandone una. \u00c8 estremamente resistente; uno di essi rimane intatto, dopo essere caduto dalla torre di Orthanc e aver spaccato la pietra alla base.\nLa creazione delle pietre.\nLe pietre vennero create probabilmente da F\u00ebanor a Valinor. \nIl numero esatto dei \"palant\u00edr \"\u00e8 ignoto, anche se si sa che ne vennero creati molti. \nLa dimensione pu\u00f2 variare da un piede (30\u00a0cm) a una stanza.\nSette pietre vennero regalate dagli Eldar ad Amandil di And\u00fani\u00eb. Dopo la caduta di N\u00famenor le pietre vennero prese da Elendil nel suo viaggio nella \"Terra di mezzo\" e vennero distribuite a Gondor (quattro) e Arnor (tre). \nAlla fine della \"Terza era\", tre erano perse per sempre, una era rinchiusa in Elostirion, una sepolta fra le rovine della torre di Barad-d\u00fbr, una resa virtualmente inutilizzabile per il fatto che Sire Denethor fosse morto bruciato stringendola con le mani avvizzite. \nLa settima era nelle mani del re dei \"Regni riuniti\"."}
{"id": "292177", "revid": "1372005", "url": "https://it.wikipedia.org/wiki?curid=292177", "title": "Sovrani di Sassonia", "text": "Questo elenco comprende:\nDuchi di Sassonia.\nL'originale Ducato di Sassonia comprendeva i territori delle popolazioni sassoni del nord-ovest dell'attuale Germania, nell'attuale stato della Bassa Sassonia e della Vestfalia, non corrispondenti al moderno stato della Sassonia.\nDinastia degli Ascanidi.\nCon la definitiva caduta dei Guelfi nel 1180, il Ducato di Sassonia venne ridimensionato: la Vestfalia pass\u00f2 all'Arcivescovo di Colonia, mentre i ducati di Brunswick e L\u00fcneburg rimasero ai Guelfi. Poich\u00e9 i duchi della dinastia degli Ascanidi avevano la loro base ad est, presso il fiume Elba, il risultato fu uno spostamento del toponimo \"Sassonia\" verso est.\nPartizione della Sassonia sotto gli Ascanidi.\nAlla morte di Alberto I, i suoi figli Giovanni I e Alberto II governarono assieme. Tempo dopo, nel 1296, Alberto II e i suoi nipoti, figli di Giovanni, divisero i loro territori, creando i ducati di \"Sassonia-Lauenburg\" e \"Sassonia-Wittenberg\".\nDal momento che il prestigio del Duca di Sassonia era tale da dargli il diritto di partecipare all'elezione del re dei Romani, si crearono notevoli conflitti tra le linee di Lauenburg e Wittenberg, tanto che nel 1314 si trovarono schierate su fronti opposti durante una contestata elezione regia. Nel 1356, dopo la promulgazione della Bolla d'Oro, i Wittenberg riuscirono ad avere la meglio e ottennero il titolo di principi elettori. Per distinguerli dagli altri rami, vengono comunemente indicati col nome di \"Elettori di Sassonia\".\nDuchi di Sassonia-Lauenburg.\nNel 1303 i fratelli divisero l'eredit\u00e0 tra di loro, creando le linee di \"Bergedorf-M\u00f6lln\" e di \"Ratzeburg-Lauenburg\".\nLinea di Bergedorf-M\u00f6lln\nLinea di Ratzeburg-Lauenburg\nLa dinastia ascanide continu\u00f2 a governare il ducato di Sassonia-Lauenburg sino al 1689, ma perse l'elettorato nel 1422 in favore dei Wettin.\nElettori e duchi di Sassonia.\nLa Bolla d'Oro del 1356 confermava la dignit\u00e0 elettorale al Duca di Sassonia del ramo dei Wittenberg, che otteneva cos\u00ec il titolo di Principe Elettore e Arci-maresciallo del Sacro Romano Impero.\nDinastia Wettin.\nLa linea Wittenberg della dinastia ascanide si estinse con la morte di Alberto III nel 1422 e l'imperatore Sigismondo di Lussemburgo confer\u00ec l'elettorato di Sassonia al margravio Federico IV di Mei\u00dfen, suo leale sostenitore ed esponente della Casa di Wettin, nonostante le proteste del duca Eric V di Sassonia-Lauenburg, che rivendicava per s\u00e9 la successione.\nPartizione della Sassonia sotto i Wettin.\nI fratelli Ernesto e Alberto, figli di Federico II, governarono congiuntamente fino al Trattato di Lipsia dell'11 novembre 1485, quando si spartirono i loro possedimenti. Ernesto tenne per s\u00e9 Wittenberg e gran parte del Langraviato di Turingia, insieme alla dignit\u00e0 di Principe Elettore, mentre Alberto ottenne Dresda e il Margraviato di Mei\u00dfen.\nDuchi del ramo ernestino.\nDopo essere stati rovesciati dagli Albertini, gli Ernestini continuarono a governare il sud della Turingia col titolo di \"Duchi di Sassonia\", ma le loro terre vennero di fatto divise in molti, piccoli stati, detti appunto \"Ducati ernestini\". Di questi, Sassonia-Weimar-Eisenach, Sassonia-Coburgo-Gotha, Sassonia-Meiningen e Sassonia-Altenburg sopravvissero sino al 1918.\nElettori e duchi di Sassonia.\nNel 1547 l'imperatore Carlo V sconfisse i protestanti della lega di Smalcalda nella Battaglia di M\u00fchlberg. L'elettore Giovanni Federico di Sassonia, uno dei capi protestanti, venne arrestato per tradimento e privato della dignit\u00e0 elettorale, che l'imperatore trasfer\u00ec al suo alleato Maurizio di Sassonia.\nRe di Sassonia.\nIl Sacro Romano Impero si sciolse il 6 agosto 1806 per volere di Napoleone Bonaparte e l'Elettorato di Sassonia fu elevato al rango di Regno."}
{"id": "292178", "revid": "399", "url": "https://it.wikipedia.org/wiki?curid=292178", "title": "SPARC", "text": "In elettronica e informatica SPARC (Scalable Processor ARChitecture) \u00e8 un'architettura per microprocessore big-endian RISC. L'architettura, originariamente disegnata nel 1985 da Sun Microsystems, \u00e8 anche diventata un trademark registrato da SPARC International, Inc., un'organizzazione nata nel 1989 per promuovere SPARC e per provvedere a rilasciare attestati e test di conformit\u00e0 per processori che si vogliono fregiare di tale titolo.\nDescrizione.\nSPARC International ha voluto che SPARC fosse un'architettura \"aperta\" per creare un grande ecosistema per la progettazione, \u00e8 stato licenziato a vari produttori tra cui Texas Instruments, Cypress Semiconductor e Fujitsu. \u00c8 risultato che attualmente SPARC \u00e8 un'architettura aperta e non proprietaria: esiste anche un'implementazione open source completa di nome LEON, scritta in VHDL e il suo codice sorgente \u00e8 disponibile sotto LGPL. L'ASIC di LEON, sviluppato da Gaisler Research, \u00e8 a 32-bit e supporta il set di istruzioni presente nell'architettura \"SparcV8\".\nLe CPU con implementazioni dell'architettura SPARC inizialmente furono progettate e usate per ambiti come le workstation e pi\u00f9 tardi anche in server SMP prodotti dalla Sun Microsystems e dalla Fujitsu. Le macchine SPARC sono sinonimo di Solaris, il sistema operativo della Sun disegnato per SPARC anche se per questa architettura sono disponibili i port di vari sistemi operativi tra cui OPENSTEP, Linux, FreeBSD, OpenBSD e NetBSD. Negli anni si sono sviluppate varie versioni dell'architettura SPARC in modo da garantire la massima compatibilit\u00e0 possibile fra processori datati e nuovi per agevolare eventuali upgrade (un esempio sono i processori UltraSPARC III e UltraSPARC VI/VI+ che possono essere montati nello stesso sistema senza problemi); l'architettura pi\u00f9 recente e tuttora in uso \u00e8 la nona (V9).\nCaratteristiche.\nL'architettura SPARC \u00e8 stata pesantemente influenzata dal precedente disegno RISC I e II sviluppati all'interno dell'universit\u00e0 californiana Berkeley. Questa architettura RISC era molto minimalista: il processore includeva poche operazioni nel codice interno, in modo da garantire che ogni operazione fosse eseguita in un solo ciclo di clock, ed era inoltre molto simile all'architettura MIPS, non prevedendo operazioni di divisione o moltiplicazione che venivano piuttosto emulati tramite serie di somme. Una caratteristica interessante degli SPARC influenzata dai RISC era l'unit\u00e0 di predizione delle diramazioni molto avanzata: grazie a queste caratteristiche quest'architettura possedeva un ottimo IPC (\"Instructions Per Cycle\" - istruzioni per ciclo di clock) che garantiva ottime prestazioni anche a basse frequenze. Una caratteristica indesiderata derivata dal progetto dei primi RISC \u00e8 il branch delay slot.\nUn processore SPARC normalmente contiene almeno 128 registri di uso generico; di questi solo 32 registri sono disponibili direttamente al software, 8 sono globali (il g0 \u00e8 riservato e quindi non utilizzabile quindi solo 7 sono utilizzabili) e gli altri 24 vengono utilizzati come stack. I 24 registri fungono da register window e quando le funzioni chiamano o ritornano variabili questi registri provvedono a memorizzare i dati, muovendosi in alto o in basso lungo lo stack. Ogni finestra ha 8 registri locali e 8 registri condivisi con le altre finestre. I registri condivisi sono utilizzati per passare i parametri e ritornare le variabili di una funzione.\nLo SPARC \u00e8 un processore molto scalabile, cio\u00e8 in grado di essere utilizzato sia come processore per applicazioni embedded che per fornire potenza di calcolo in server aziendali utilizzando sempre lo stesso set di istruzioni. Una delle caratteristiche architetturali che permettono questa scalabilit\u00e0 del processore \u00e8 il numero di finestre basate su registri che possono essere implementate; le specifiche permettono a queste di variare da un minimo di 3 a un massimo di 32. Un ampio numero aumenta la velocit\u00e0 del codice con molte unit\u00e0 di calcolo, mentre un numero ridotto aumenta la velocit\u00e0 di context switching. Altre architetture includono finestre con registri come per esempio l'Intel i960, l'IA-64 dei processori Itanium o l'AMD 29000.\nNello SPARC versione 8 (1987) l'unit\u00e0 in virgola mobile \u00e8 dotata di 16 registri in virgola mobile. Ognuno di questi registri pu\u00f2 essere utilizzato come 2 registri a singola precisione fornendo in totale 32 registri a singola precisione. I registri possono essere accoppiati per ottenere 8 registri a quadrupla precisione. La versione 9 dello SPARC aggiunse altri 16 registri a doppia precisione (che possono diventare 8 registri a quadrupla precisione) ma che non sono utilizzabili come registri a singola precisione.\nStoria.\nNel corso degli anni l'architettura ha subito diverse revisioni, per esempio la versione 8 ha introdotto le moltiplicazioni e le divisioni via hardware anche se la modifica maggiore si \u00e8 avuta con la versione 9 che ha introdotto la gestione dei dati a 64 bit nel processore.\nLe specifiche Sun UltraSPARC Architecture 2005 (UA 2005) hanno aggiunto delle istruzioni addizionali, registri aggiuntivi e una funzione chiamata \"hyperprivileged mode\". Queste nuove aggiunte diventeranno uno standard a partire dal nuovo processore a 8 core UltraSPARC T1. UltraSPARC architecture 2005 include comunque le estensioni standard Sun e rimane compatibile con le specifiche SPARC V9 Level 1; oltre a questo la nuova architettura fornisce piena compatibilit\u00e0 con le applicazioni scritte per le specifiche SPARC V7 implemantate per la prima volta nel 1987.\nNella storia di questa architettura vari processori SPARC della Sun fra cui il SuperSPARC e l'UltraSPARC-I divennero talmente comuni che vennero utilizzati come metro di riferimento da SPEC per i benchmark CPU95 e CPU2000.\nSPARC64.\nSPARC64 \u00e8 una famiglia di processori sviluppati da Fujitsu e utilizzati nella famiglia di server PRIMEPOWER."}
{"id": "292179", "revid": "729019", "url": "https://it.wikipedia.org/wiki?curid=292179", "title": "L'arcobaleno", "text": "L'arcobaleno \u00e8 una canzone di Adriano Celentano, scritta per la parte letteraria da Mogol su musica di Gianni Bella, inclusa nell'album \"Io non so parlar d'amore\", pubblicato nel 1999.\nIl brano \u00e8 dedicato al musicista Lucio Battisti, amico sia di Celentano sia di Mogol, scomparso prematuramente circa quattro mesi prima dell'uscita dell'album (il 9 settembre 1998). Il testo della canzone \u00e8 infatti un discorso in prima persona, rivolto da una persona scomparsa prematuramente ad un amico (\"io son partito poi cos\u00ec d'improvviso che non ho avuto il tempo di salutare\").\nCelentano, che nel finale \u00e8 udibilmente emozionato, registr\u00f2 la canzone in casa sua a notte fonda e decise di inserirla nell'album senza reinciderla.\nIl brano, struggente e malinconico, contribu\u00ec grandemente al successo dell'album di Adriano Celentano \"Io non so parlar d'amore\", che vendette oltre due milioni di copie.\nL\u2019arcobaleno simboleggia amicizia e affetti intimi, oltre che ad essere simbolicamente un'unione tra l\u2019aldil\u00e0 e il mondo terreno.\nIl caso.\nLa canzone fu al centro di una leggenda metropolitana che voleva il testo scritto nientemeno che dallo spirito del defunto Battisti che si sarebbe messo in contatto con Paola Guidelli, una medium italiana residente in Spagna, la quale afferm\u00f2 che Battisti l'aveva contattata e che l'aveva spinta a cercare un libro in un\nnegozio (\"M\u00e1s all\u00e1 del arco iris\" dello psicologo Grian), dentro al quale c'era un capitolo che parlava, appunto, dell'arcobaleno. \u00abOra contatta Giulio (il vero nome di Mogol) e digli di scrivere una canzone che io dedico a lui, che parli dell'arcobaleno\u00bb, sarebbe stata la richiesta finale del defunto Battisti.\nA questo episodio se ne aggiunse un altro: Giulio Caporaso, direttore di \"Firma\" (la rivista mensile del Diner's Club Italia), dichiar\u00f2 che, dopo aver assistito al concerto organizzato in tributo a Battisti l'11 settembre 1998 in piazza del Campidoglio a Roma, sogn\u00f2 il cantante che, tra le altre cose, gli parlava di arcobaleni. Caporaso inser\u00ec una lunga descrizione del sogno nel numero di ottobre 1998 di \"Firma\", dedicandogli anche la copertina.\nContattato dalla medium ed informato dell'articolo di \"Firma\", Mogol inizialmente era scettico e non ne volle assolutamente sapere; si convinse a scrivere una canzone su questo tema solo dopo aver ascoltato la musica composta da Gianni Bella, che lo colp\u00ec particolarmente. Stando sempre alle dichiarazioni di Mogol, una settimana dopo si verific\u00f2 un altro fatto misterioso (l'apparizione di un arcobaleno che terminava sul cofano della propria automobile in un viaggio in macchina sull'autostrada del Sole, all'altezza di Settebagni) che inizi\u00f2 a fargli pensare che la storia raccontata dalla medium potesse essere vera, al punto che nel 2000 dichiar\u00f2 di \u00abnon aver mai smesso di avvertire la presenza di Lucio\u00bb anche dopo la sua scomparsa.\nDopo la pubblicazione dell'album, la vicenda acquis\u00ec una grande notoriet\u00e0 mediatica e venne discussa pi\u00f9 volte nel corso di varie trasmissioni televisive (\"Target\", \"Eventi Pop\", Tg2 Dossier \"L'altro Battisti\" e \"Le voci di Lucio\").\nNel gennaio 2002, la stessa Guidelli ammise di essersi inventata tutto: non solo non era mai stata contattata da Battisti ma non era mai stata nemmeno una medium, a differenza di quanto affermato in precedenza. Alla richiesta del perch\u00e9 del suo gesto, la Guidelli rispose di averlo fatto \u00ab\"per dimostrare quanto al mondo si speculi sul paranormale e come la legge non tuteli i diritti di chi non c'\u00e8 pi\u00f9. E per aiutare la gente a capire chi, tra i presunti amici di Lucio Battisti, lo fosse davvero e chi no\"\u00bb. La sua, quindi, sarebbe stata una sorta di denuncia nei confronti dei suoi collaboratori o presunti tali che sfruttavano la sua immagine dopo la sua morte.\nNon si conoscono dichiarazioni a proposito da parte di Mogol, che anche in seguito alla smentita continu\u00f2 a parlare di questi avvenimenti nel corso di diverse interviste senza far menzione della ritrattazione. La Guidelli ha avuto parole dure anche per lui, affermando che \"il suo comportamento si commenta da solo\"."}
{"id": "292180", "revid": "923674", "url": "https://it.wikipedia.org/wiki?curid=292180", "title": "Marie-Jos\u00e9 P\u00e9rec", "text": "Biografia.\nNel 1990 partecipa agli Europei di Spalato correndo i 400 metri ed ottenendo la medaglia di bronzo. L'anno seguente, ai Mondiali di Tokyo, vince il suo primo titolo internazionale conquistando la medaglia d'oro, sempre sui 400 m, con il tempo di 49\"13.\nIl 1992 \u00e8 l'anno della sua prima affermazione olimpica. A Barcellona, nella finale dei 400 m, vince il titolo precedendo Ol'ha Bryzhina, che rappresentava la C.S.I., e la colombiana Ximena Restrepo, con il tempo di 48\"83.\nNel 1994 agli Europei di Helsinki conferma il suo titolo sui 400 metri, a cui aggiunge l'oro con la squadra francese di staffetta 4x400 metri. La squadra, composta da Francine Landre, Evelyn Elien, Viviane Dorsile e la stessa P\u00e9rec, vince in 3'22\"34 precedendo Russia e Germania.\nNel 1995, a G\u00f6teborg, conferma il titolo mondiale sui 400, mentre l'anno successivo, ai Giochi olimpici di Atlanta, realizza la doppietta 200-400, impresa riuscita in passato solo a Valerie Brisco-Hooks a Los Angeles 1984. In campo maschile Michael Johnson, sempre in occasione delle Olimpiadi di Atlanta, \u00e8 l'unico uomo a compiere quest'impresa.\nNel 1997 rinuncia alla finale dei Campionati del mondo di Atene, causa problemi fisici. Alle Olimpiadi di Sydney 2000, dove \u00e8 molto attesa la sua sfida con la beniamina locale Cathy Freeman, rinuncia a partecipare alla gara a pochi giorni dall'evento.\nDopo una serie di infortuni che ne pregiudicano l'attivit\u00e0 agonistica decide di ritirarsi nel giugno 2004.\nAltre competizioni internazionali.\n1991\n1992\n1994\n1996"}
{"id": "292186", "revid": "122880", "url": "https://it.wikipedia.org/wiki?curid=292186", "title": "Don Giovanni (album)", "text": "Don Giovanni \u00e8 il 16\u00ba album discografico di Lucio Battisti, pubblicato nel marzo del 1986 dall'etichetta discografica Numero Uno.\nIl disco.\nBattisti pubblic\u00f2 quest'opera dopo ben tre anni e mezzo di silenzio. L'album precedente, \"E gi\u00e0\", risaliva al settembre del 1982 ed era contraddistinto da sonorit\u00e0 interamente elettroniche e da testi non pi\u00f9 scritti da Mogol. Dopo la parentesi sperimentale di \"E gi\u00e0\", l'artista muta ancora rotta e per la prima volta si avvale della collaborazione del paroliere Pasquale Panella, i cui singolari testi, ricchi di doppi sensi e giochi di parole, sono la prima novit\u00e0 di questo album. \u00c8 stato accertato nel corso degli anni, anche da dichiarazioni di Pasquale Panella nella prima edizione del libro di Luciano Ceri del 1996, che questo fu l'unico album del loro binomio in cui vennero scritte prima le musiche e successivamente i testi. Il metodo si invert\u00ec dal successivo album \"L'apparenza\".\nAnche per quanto riguarda la musica, Battisti compie una svolta rispetto all'album precedente, scrivendo melodie pi\u00f9 compiute e simili ai suoi classici, ariosi canoni, i cui arrangiamenti rappresentano una felice sintesi tra sonorit\u00e0 elettroniche e tradizionali, col ritorno di archi e sassofoni. La title track \"Don Giovanni\" \u00e8 una risposta di Battisti a Mogol, il quale gli aveva rivolto parole pungenti, dopo la conclusione del loro rapporto professionale, nel brano \"La massa indistinguibile\", interpretato da Mango nell'album \"Australia\", uscito l'anno precedente.\nInizialmente Lucio Battisti autorizz\u00f2 la stampa su vinile e su musicassetta, ma la proib\u00ec su compact-disc, in quanto Battisti autorizz\u00f2 la ristampa dell'album su CD solamente a otto anni di distanza, nel 1994. Della versione su CD esiste una prima versione, di cui sembra che siano state vendute circa 3000 copie, che contiene due errori: l'immagine di copertina ridimensionata rispetto a quella dell'LP e all'interno un libretto con i testi dei brani; dato che Battisti voleva che l'immagine di copertina non fosse ridimensionata ed era contrario alla presenza dei testi, questa versione fu subito ritirata dal mercato e rimpiazzata con una senza errori. La prima versione, oggi, ha un valore collezionistico di circa 150 \u20ac.\nSuccesso.\nNonostante gli schemi informali, i testi anticonvenzionali e la radicale rottura con ogni forma metrica, l'album ebbe un buon successo: fu il 3\u00ba album pi\u00f9 venduto in Italia del 1986, raggiungendo come picco nella classifica settimanale il primo posto; solo nel primo mese furono vendute copie.\nTracce.\nInediti.\nSi ritiene che per questo disco siano state composte cinque altre canzoni, poi scartate dalla scaletta finale e mai pi\u00f9 pubblicate.\nSi ritiene che due registrazioni inedite, facenti parte di una serie di nastri inviati in forma anonima a Leo Turrini e Tullio Lauro nel 1995 e il cui testo appare chiaramente scritto da Pasquale Panella, siano parte delle composizioni scartate.\nLa pi\u00f9 famosa \u00e8 \"Il gabbianone\", un pezzo di grande bellezza e di un livello di rifinitura piuttosto avanzato; ci si \u00e8 pi\u00f9 volte interrogati su quale motivo abbia portato Battisti ad escluderla. L'altra si intitola \"Il bell'addio\", in forma di provino con solo tastiera e batteria elettronica. In entrambi i casi la registrazione completa \u00e8 trapelata ed \u00e8 disponibile su Internet.\nCover.\nNel 1990 Sergio Cossu (ex-Matia Bazar) ha realizzato con Paolo Fresu una cover di \"Le cose che pensano\" nell'album \"Ci ritorni in mente\", omaggio dal mondo del jazz e del pop italiano a Lucio Battisti. Nel 2018 Rachele Bastreghi (di Baustelle) ha inciso una cover di \"Le cose che pensano;\" Federico Fiumani &amp; Daniele Biagini hanno inciso una cover di \"Gabbianone\"; Larsen &amp; Little Annie hanno inciso una cover di \"Don Giovanni\"; Alexander Robotnick &amp; Bottin hanno inciso una cover di \"Fatti un pianto\".\nI suddetti brani appaiono nell'album \"LB/R La Bellezza Riunita.\""}
{"id": "292194", "revid": "1305772", "url": "https://it.wikipedia.org/wiki?curid=292194", "title": "Player Manager", "text": "Player Manager \u00e8 un videogioco di calcio sia d'azione che manageriale della serie di \"Kick Off\", dove il giocatore ha il compito di portare al successo nel corso degli anni la propria squadra. \nDino Dini fu responsabile della programmazione, mentre Steve Screech fu l'autore della parte tattica; il gioco fu pubblicato dalla Anco nel 1990 per Amiga e Atari ST. Il videogioco \u00e8 una completa simulazione manageriale con il mercato dei trasferimenti sempre attivo. I tecnici controllati dal computer vanno all'asta uno contro l'altro come con il giocatore. Questo prodotto ha dato inizio alla serie \"Player Manager\", terminata poi nel 2003 con la chiusura della Anco.\nModalit\u00e0 di gioco.\nIl giocatore si trova nei panni di un forte calciatore che viene ingaggiato da una squadra di terza divisione sia come giocatore che come allenatore; pu\u00f2 infatti sia gestire il club che giocare la partita in prima persona, controllando la squadra o anche solo il calciatore.\nLa gestione della squadra.\nInnanzitutto la gestione della squadra: per ogni giocatore c'\u00e8 una scheda con le caratteristiche che influenzano realmente il suo comportamento in campo (velocit\u00e0, resistenza, passaggi, tiro ecc.), oltre che il suo valore in K (la moneta di Player Manager), gli anni di contratto restanti, il morale e, se infortunato, per quanto tempo il giocatore dovrebbe restare indisponibile.\nLa gestione economica non esiste proprio: ci sono solo i dati relativi alle spese e agli incassi, che per\u00f2 vanno tenuti d'occhio, visto che la presidenza non gradisce stare in rosso per troppo tempo.\n\u00c8 possibile rinominare le squadre, che sono divise in 4 divisioni di 10,10,12 e 12 squadre rispettivamente; inoltre, a ogni partita i giocatori vengono creati casualmente (nomi e caratteristiche), proponendo ogni volta una nuova sfida.\nLa partita.\nLe partite durano complessivamente 6 minuti (non modificabili), ed \u00e8 prevista l'eliminazione ai rigori nelle gare di coppa. Esiste un editor di tattiche, che permette di posizionare liberamente i giocatori in campo; le tattiche, salvabili su file, possono essere usate in \"Kick Off 2\".\nC'\u00e8 la possibilit\u00e0 di guidare la propria squadra interamente sul campo con il joystick, oppure di farla giocare alla CPU; \u00e8 inoltre possibile utilizzare un solo giocatore su 11.\nLa sessione di gioco.\nIl gioco inizia quando il nostro alter ego digitale viene assunto da una squadra di serie C1 come player-manager, ovvero come allenatore-giocatore. Questa figura, che in Italia non ha mai preso troppo piede, \u00e8 invece piuttosto diffusa in Inghilterra: il compito dell'allenatore giocatore consiste nell'allenare la squadra, disporla tatticamente in campo ed eseguire tutte quelle mansioni che sono prerogativa di ogni allenatore, ma allo stesso tempo scendere sul rettangolo verde con i compagni la domenica, ricoprendo un determinato ruolo ed essendo a tutti gli effetti un giocatore della squadra che contemporaneamente si sta allenando.\nOgni volta che inizieremo una nuova stagione, il computer creer\u00e0 delle nuove routine affidando alla nostra guida dei giocatori ogni volta differenti rispetto alla partita precedente; lo stesso ruolo, l'et\u00e0 (che comunque varier\u00e0 sempre tra i 28 e i 30 anni) e la validit\u00e0 come giocatore, insieme con tutte le sue caratteristiche, cambieranno all'inizio di ogni sessione di gioco cominciata ex novo.\nLe squadre.\nPlayer Manager \u00e8 disponibile in italiano, e tutte le squadre sono quelle del campionato italiano: sono presenti le serie A, B e C (divisa in C1 e C2) e, come gi\u00e0 detto, la nostra squadra comincer\u00e0 dalla terza di queste quattro divisioni (leggi serie C1).\nUna volta accettato l'incarico, ci troveremo innanzi a un men\u00f9 diviso in nove quadranti differenti: da questo momento in poi dovremo rapidamente imparare a destreggiarci tra le varie opzioni presente in modo da operare nel modo pi\u00f9 funzionale possibile cos\u00ec da riuscire ad imporci, con il nostro team nei vari campionati che ci troveremo ad affrontare.\nIl sottomen\u00f9 \"squadra\" ci consente di esaminare la rosa a nostra disposizione: cliccando sopra il nome del giocatore potremmo accedere a due differenti ulteriori schermate.\nLa prima \u00e8 quella classica presente in ogni manageriale, dove sono riassunte tutte le caratteristiche dei giocatori a nostra disposizione, il ruolo in cui giocano, le partite giocate, i gol segnati, lo stato del morale eccetera. Ogni calciatore, a seconda della posizione che ricopre, avr\u00e0 una caratteristica fondamentale in cui dovr\u00e0 eccellere:\nIl mercato.\nTenendo conto del ruolo e delle suddette caratteristiche si pu\u00f2 individuare, anche in base all'et\u00e0, quali sono i calciatori adatti ad essere inseriti nella rosa dei titolari, quali debbano finire in panchina e quali debbano invece essere ceduti. Le scelte possono influire sul morale dei singoli atleti: non giocare mai o essere inseriti nella lista trasferimenti non potr\u00e0 che nuocere allo stato psicologico dei vari componenti del vostro team costretti in tali condizioni. Il database dei giocatori acquistabili e cedibili \u00e8 molto ampio: i vari calciatori hanno un valore di base espresso in \"k\", la valuta di Player Manager.\nSolitamente, sia quando acquistate che quando vendete i vari calciatori, il valore nominale degli stessi sar\u00e0 sempre pi\u00f9 alto dei soldi che spenderete per acquistarli o incasserete dopo una cessione. Prima di comprare un atleta ed inserirlo praticamente nel vostro team non potrete conoscere nello specifico il suo effettivo valore. Ci sar\u00e0 un parametro abilit\u00e0, fornitovi dal \"team\" che cerca di fare affari con voi, che molto spesso sar\u00e0 completamente fuorviante rispetto alle reali capacit\u00e0 del calciatore che volete ingaggiare.\nGli allenamenti.\nUna volta sfoltita la rosa del vostro team degli elementi in esubero e rinforzata con qualche nuovo acquisto, si pu\u00f2 accedere nella sezione allenamenti: qui si pu\u00f2 cambiare il ruolo a qualche calciatore e pi\u00f9 in generale fare allenare tutta la squadra.\nI contatti con la dirigenza.\nUn'altra sezione \u00e8 quella dedicata ai contatti con la dirigenza: qui, oltre a poter visualizzare il vostro \"palmar\u00e8s\" ed i successi che avete ottenuto alla guida del \"team\" che allenate, potrete tenere d'occhio un indicatore che riporta il grado di soddisfazione dei dirigenti, che \u00e8 contraddistinto da una percentuale e da un commento esplicativo.\nLo schema di gioco.\nUna volta stabiliti i valori dei vari giocatori ed operati i vari allenamenti (si possono anche creare tattiche personalizzate e salvarle per poi attuarle in partita), si pu\u00f2 affrontare la vera e propria giornata di campionato; per farlo si dovr\u00e0 assegnare una maglia agli undici titolari che abbiamo scelto, accompagnarli con due panchinari e stabilire quale tattica la nostra squadra, una volta in campo, metter\u00e0 in atto.\nGli schieramenti predefiniti possibili sono quattro, vale a dire 4-3-3, 4-4-2, 4-2-4 e 5-3-2; come gi\u00e0 detto, potremo integrarli con altre eventuali tattiche da noi precedentemente create e salvate. Fatto questo, si potr\u00e0 scegliere se giocare l'incontro in modo manageriale classico, visionando solo il risultato della partita, oppure se entrare in campo e giocare noi stessi il confronto: nel caso in cui decidiate di optare per questa seconda possibilit\u00e0, potrete scegliere se affrontare la gara giocando come giocatore, e quindi comandando un singolo ed unico giocatore, oppure se giocare come squadra (ma ogni componente tattica va definitivamente a farsi benedire). \nSubito dopo l'incontro vi verranno comunicate le notizie fondamentali: se ci sono stati infortuni, squalifiche, eventuali multe da parte della Lega Calcio per incidenti tra tifosi e soprattutto arriveranno le offerte per i giocatori precedentemente messi sul mercato. Quindi \u00e8 possibile controllare i vari risultati, sia di coppa che di campionato, entrando nelle apposite sezioni, e leggere le classifiche.\nVersione aggiornata.\nDal 2005 la KOA ha iniziato i lavori di aggiornamento di \"Player Manager\" con la tecnica del reverse engineering. Steve Camber ha iniziato il lavoro modificando \"Player Manager\" rimuovendo il PBD, Jesper ha aggiunto lo stesso pallone e campo di \"Kick Off 2\".\nNell'aprile 2012 Dino Dini annuncia l'abbandono di qualsiasi progetto di rifacimento dei propri classici per dedicarsi alla musica. A seguito di questo annuncio \u00e8 partita una raccolta di firme per convincerlo a continuare lo sviluppo di Player Manager per dispositivi mobili (IPhone - iPad, Android) tramite la piattaforma di raccolta fondi per neoimprese Kickstarter.\nNel 2013 parte lo sviluppo del remake di Player Manager da parte della comunit\u00e0 Italiana di Kick Off World. Il progetto \u00e8 animato dagli appassionati italiani di Player Manager con l'intento di ricreare perfettamente l'esperienza videoludica del gioco per Amiga sui moderni dispositivi. Il rifacimento di Player Manager \u00e8 disponibile per PC Windows, dispositivi Android e per navigatori (\"browser\") dotati di Flash e ha integrato tutte le funzioni e la grafica originale, ottenendo un certo successo di critica nella versione Android."}
{"id": "292197", "revid": "989688", "url": "https://it.wikipedia.org/wiki?curid=292197", "title": "Miri Y\u016b", "text": "Autrice di romanzi e di saggi, scrive le sue opere in giapponese, la sua lingua madre.\nLa Y\u016b \u00e8 nata da genitori coreani a Tsuchiura, nella prefettura di Ibaraki, in Giappone; dopo aver abbandonato gli studi liceali \u00e8 entrata nell'associazione teatrale dei Tokyo Kid Brothers (\u6771\u4eac\u30ad\u30c3\u30c9\u30d6\u30e9\u30b6\u30fc\u30b9), dove ha lavorato come attrice e assistente. Nel 1986 ha fondato la compagnia Seishun Gogetsud\u014d (\u9752\u6625\u4e94\u6708\u5802); la sua prima commedia risale al 1991.\nAll'inizio degli anni 1990 risalgono i primi esperimenti nel campo della prosa; fra i suoi romanzi principali si ricordano \"Furu Hausu\" (\u30d5\u30eb\u30cf\u30a6\u30b9, \"Casa piena\", 1996); \"Kazoku Shinema\" (\u5bb6\u65cf\u30b7\u30cd\u30de, pubblicato in Italia come \"Scene di famiglia\", 1997), che le valse il prestigioso Premio Akutagawa; \"G\u014drudo Rasshu\" (\u30b4\u30fc\u30eb\u30c9\u30e9\u30c3\u30b7\u30e5, pubblicato in Italia come \"Oro rapace\", 1998); \"Hachi-gatsu no Hate\" (8\u6708\u306e\u679c\u3066, \"La fine di agosto\", 2004).\nLa Y\u016b si \u00e8 inoltre resa autrice di una dozzina di saggi e memorie; dal suo libro di memorie \"Inochi\" (\u547d, \"Vita\") \u00e8 stato tratto un film, peraltro intitolato proprio \"Inochi\".\nIl primo romanzo della Y\u016b, un'opera parzialmente autobiografica dal titolo \"Ishi ni Oyogu Sakana\" (\u77f3\u306b\u6cf3\u3050\u9b5a, \"Il pesce che nuota nella pietra\"), pubblicato nel settembre 1994 sulla rivista letteraria giapponese Shinch\u014d, fu protagonista di una controversia legale ed etica. La persona cui l'autrice si era ispirata per costruire uno dei personaggi principali del romanzo, peraltro indirettamente citata anche nel titolo, decise di aprire un contenzioso legale, non apprezzando la propria immagine nel libro; ne segu\u00ec un contenzioso legale che port\u00f2 al blocco della pubblicazione dell'opera sotto forma di libro e al ritiro di alcune copie della rivista letteraria cui risaliva la prima pubblicazione. Una versione riveduta e corretta del racconto \u00e8 stata infine pubblicata nel 2002.\nLa Y\u016b vive a Kamakura con il suo unico figlio."}
{"id": "292199", "revid": "254059", "url": "https://it.wikipedia.org/wiki?curid=292199", "title": "Incunabolo", "text": "Con incunabolo (o incunab\"u\"lo) si intende un libro stampato con la tecnica a caratteri mobili tra la met\u00e0 del XV secolo e l'anno 1500 incluso. A volte \u00e8 detto anche quattrocentina.\nOrigine del nome.\nIl termine deriva dal latino umanistico \"incunabulum\", forma singolare ricostruita per la nuova accezione del latino classico \"incunabula\", soltanto plurale, che significa \"in culla\".\nIl termine \"incunabula\" riferito alla stampa fu utilizzato per primo dal medico e umanista olandese Hadrianus Iunius (Adriaan de Jonghe, 1511-1575) e compare in un passo della sua opera postuma (scritta nel 1569): Hadrianus Iunius, \"Batavia\", [\u2026], [Lugduni Batavorum], ex officina Plantiniana, apud Franciscum Raphelengium, 1588, p.\u00a0256 r. 3: \u00abinter prima artis [typographicae] incunabula\u00bb.\nSolo per un equivoco l\u2019inventore della nuova accezione del termine \u00e8 stato ritenuto Bernhard von Mallinckrodt (1591-1664), decano della cattedrale di M\u00fcnster; infatti, \u00e8 lo stesso identico passo quello che si ritrova nel suo opuscolo: Bernardus a Mallinkrot, \"De ortu ac progressu artis typographicae dissertatio historica\", [...], Coloniae Agrippinae, apud Ioannem Kinchium, 1640 (in antiporta: 1639), p.\u00a029 r. 16: \u00abinter prima artis [typographicae] incunabula\u00bb, all\u2019interno di un lungo brano di pi\u00f9 pagine, che con la massima correttezza e acribia egli cita integralmente in caratteri corsivi (ossia tra virgolette), riferendo il nome dell\u2019autore e l\u2019opera citati: \u00abPrimus istorum [\u2026] Hadrianus Iunius est, cuius integrum locum, ex \"Batavia\" eius, operae pretium est adscribere; [\u2026]. Ita igitur Iunius\u00bb (ibid., p.\u00a027 rr. 27-32, cui segue il brano, \u00abRedeo \u2192 sordes\u00bb, ibid., p.\u00a027 r. 32 \u2012 p.\u00a030 r. 32 [= \"Batavia\", p.\u00a0253 r. 28 \u2012 p.\u00a0258 r. 21]). Dunque, l\u2019attestazione \u00e8 una sola, l\u2019altra \u00e8 una citazione.\nIl termine rest\u00f2 in uso nei secoli successivi e divenne un termine tecnico bibliografico in tutte le lingue europee, per definire convenzionalmente i libri impressi negli anni che vanno dal 1455 (anno in cui fu inventata in Europa la stampa a caratteri mobili) al 1500 compreso.\nStoria.\nGli incunaboli sono quindi i primi libri moderni, cio\u00e8 realizzati in serie con delle modalit\u00e0 proto-industriali. Nel XV secolo furono attive, in tutta Europa, oltre cinquecento tipografie. Si stima che fra il 1455 e il 1500 siano state stampate circa 35.000 edizioni, per una tiratura complessiva che si aggira intorno ai 10 milioni di copie, di cui al mondo ne rimangono circa 450.000 (di moltissime edizioni esistono molti esemplari) e di queste circa 110.000 sono conservate in Italia, dove furono impressi pi\u00f9 di un terzo del totale degli incunaboli.\nGli incunaboli sono considerati beni molto preziosi e vengono conservati in musei e nelle pi\u00f9 importanti biblioteche. Il primo libro stampato \u00e8 stata la \"Bibbia di Gutenberg\", in latino, cos\u00ec chiamata perch\u00e9 stampata da Johannes Gutenberg tra il 1452 e il 1455, in due volumi in folio, rispettivamente di 322 e 319 carte, tirata in 180 esemplari di cui quaranta su pergamena.\nNon esistendo ancora un mercato del libro, gli stampatori riprodussero le opere del passato: antichit\u00e0 romana e traduzioni latine dei classici greci. Per questo motivo la stragrande maggioranza degli incunaboli furono stampati in latino. Inoltre la lingua di Virgilio era all'epoca la lingua dotta e internazionale per eccellenza. \nLe opere stampate nel secolo successivo vengono dette cinquecentine, ma alcuni studiosi, soprattutto di area anglosassone, siccome le edizioni realizzate nei primi vent'anni del Cinquecento presentano ancora delle caratteristiche comuni con quelle stampate nel XV secolo, preferiscono parlare fino a quel limite cronologico di postincunaboli.\nDescrizione.\nGeneralmente gli incunaboli non presentano un frontespizio, ma si aprono direttamente con il testo. In altri casi il testo \u00e8 preceduto da una formula che contiene il nome dell'autore dell'opera e un titolo nell'\"incipit\" o nell'\"explicit\". Le note tipografiche, cio\u00e8 le indicazioni sullo stampatore, quando presenti, sono riportate nel \"colophon\". Questo perch\u00e9 i primi libri realizzati con i caratteri mobili tendevano a imitare l'aspetto esteriore dei libri manoscritti, dove spesso, viste le loro modalit\u00e0 di produzione, tali indicazioni erano del tutto superflue.\nGli stessi caratteri adottati imitano quelli dei manoscritti; la numerazione delle pagine \u00e8 spesso assente e l'ordine delle pagine \u00e8 assicurato da richiami alla fine di ogni pagina, posti a destra in basso.\nCaratteri.\nI primi libri stampati fra il 1450 e il 1480 erano molto simili e spesso indistinguibili nell'aspetto dai manoscritti di et\u00e0 medioevale. Gli stampatori adottarono tutte le tipologie di caratteri esistenti presso gli amanuensi contemporanei:\nGi\u00e0 ai primi del Cinquecento la \"littera antiqua rotunda\" si era rapidamente diffusa in tutta Italia, divenendo l'unico carattere tipografico, che rest\u00f2 l'esclusivo modello di umanistica anche presso i calligrafi dei secoli successivi.\nLegatura.\nUna chiara e minuziosa descrizione di come veniva cucito e legato un incunabolo \u00e8 contenuta in una preziosa opera apparsa a Bologna nel 1722:\nBibliografia.\nLe catalografie degli incunaboli posseduti da singole biblioteche sono ormai moltissime. Tra i repertori generali quello di riferimento per l'Italia \u00e8:\nOpere sugli incunaboli dal punto di vista storico e bibliologico sono:"}
{"id": "292200", "revid": "599013", "url": "https://it.wikipedia.org/wiki?curid=292200", "title": "Anna, principessa reale", "text": "Patrona di oltre 200 organizzazioni caritatevoli, ha circa 500 incarichi per conto della regina e della corte inglese. \u00c8 inoltre particolarmente nota per il suo talento equestre; ha vinto in totale due medaglie d'argento (1975) e una d'oro (1971) all'European Eventing Championships ed \u00e8 stata il primo membro della famiglia reale inglese a prendere parte ai Giochi olimpici. \u00c8 attualmente sposata con il vice ammiraglio sir Timothy Laurence, ma ha avuto due figli dal precedente matrimonio con Mark Phillips.\nBiografia.\nI primi anni.\nAnna nacque a Clarence House il 15 agosto 1950, secondogenita e unica figlia femmina di Elisabetta, duchessa di Edimburgo (poi regina Elisabetta II), e di Filippo, duca di Edimburgo. Battezzata nella Sala della Musica di Buckingham Palace il 21 ottobre 1950 dall'arcivescovo di York, Cyril Garbett, suoi padrini furono il prozio Louis Mountbatten, Andrew Elphinstone, la regina Elizabeth Bowes-Lyon, sua nonna materna, la principessa Alice di Battenberg, nonna paterna, e sua zia Margherita di Grecia.\nSecondo una lettera patente siglata da Giorgio V, il titolo di altezze reali spettava unicamente ai figli maschi della casata reale, ma Giorgio VI il 22 ottobre 1948 stabil\u00ec che tutti gli eredi di sua figlia Elisabetta avrebbero goduto come minimo del titolo di cortesia di Sir o Lady e che avrebbero detenuto lo status reale e principesco. Da bambina le venne assegnata per governante Catherine Peebles, come gi\u00e0 fu per il fratello maggiore Carlo.\nQuando la madre sal\u00ec al trono alla morte di re Giorgio VI, divenendo regina col nome di Elisabetta II, Anna ottenne il titolo effettivo di altezza reale in quanto figlia del Sovrano, ma dovette attendere formalmente sino all'incoronazione della madre per poterne godere a pieno titolo. Anna rimase sotto tutela privata sino al 1963, quando venne iscritta alla Benenden School. Fu in questi anni che fece mormorare la sua frequentazione con il primo fidanzato, Andrew Parker Bowles, scudiero della regina e poi primo marito di Camilla Shand, attuale moglie del principe Carlo.\nCarriera sportiva.\nAppassionata di equitazione, durante gli anni settanta pratic\u00f2 questo sport a livello agonistico, vincendo diverse competizioni a livello europeo, ottenendo il titolo europeo nel 1971 e due medaglie d'argento nel 1975. Nel 1976 prese parte alle Olimpiadi di Montreal.\nDal 1986 al 1994 \u00e8 stata Presidente della F\u00e9d\u00e9ration \u00e9questre internationale; dal 1988 \u00e8 membro del Comitato Olimpico Internazionale ed \u00e8 inoltre presidente onorario della federazione rugby scozzese.\nIl primo matrimonio.\nIl 14 novembre 1973 (giorno del venticinquesimo compleanno del fratello Carlo), nell'abbazia di Westminster, Anna spos\u00f2 Mark Phillips, luogotenente del 1\u00ba reggimento di Dragoni della Regina, figlio del maggiore Peter William Garside Phillips e di Anne Patricia Tiarks; la cerimonia venne trasmessa in mondovisione ed ebbe un pubblico di circa 100 milioni di spettatori.. Dopo il matrimonio, Anna si rec\u00f2 a vivere con il marito a Gatcombe Park. Egli venne promosso al rango di capitano nel 1974, quando venne nominato aiutante di campo personale della regina Elisabetta II.\nNel 1989 i due coniugi avevano annunciato la loro intenzione di separarsi, anche se la coppia pot\u00e9 completare il processo di divorzio solo il 23 aprile 1992.\nEssi ebbero due figli: Peter, nato il 15 novembre 1977 (sposato nel 2008 con Autumn Kelly e da cui ha divorziato nel 2021) e Zara, nata il 15 maggio 1981 (sposata dal 2011 con Mike Tindall), che divennero i primi nipoti di un sovrano a non portare un titolo nobiliare, in quanto il padre non era titolato e aveva rifiutato il titolo di marchese che gli era stato offerto dalla regina.\nIl tentativo di rapimento.\nIl 20 marzo 1974, mentre la principessa Anna e Mark Phillips stavano ritornando a Buckingham Palace dopo un evento di beneficenza al Pall Mall, la loro limousine fu costretta a fermarsi per colpa di una Ford Escort che intralciava il percorso. Il guidatore della Escort, Ian Ball, salt\u00f2 fuori dalla vettura e incominci\u00f2 a sparare in aria con una pistola.\nL'ispettore James Beaton, ufficiale di polizia personale della principessa, rispose uscendo dalla macchina nel tentativo di far da scudo alla principessa e disarmare nel contempo Ball. L'arma da fuoco di Beaton, una Walther PPK, venne spostata di getto da un colpo esploso da Ball e questi colp\u00ec anche l'altro assistente, l'autista di Anna, Alex Callender, che stava tentando di disarmarlo. Brian McConnell, un giornalista che si trovava nei pressi della scena, intervenne, ma venne colpito da una pallottola al petto. Ball si avvicin\u00f2 dunque alla macchina della principessa e le spieg\u00f2 che era intenzionato a rapirla per chiedere un riscatto di 2.000.000 di sterline, che era intenzionato poi a devolvere personalmente al National Health Service.\nBall ordin\u00f2 dunque ad Anna di uscire dalla macchina, richiesta alla quale lei rispose: \"Assolutamente no!\", pensando di colpire successivamente Ball. La principessa usc\u00ec dalla portiera opposta e un altro passante, Ron Russell, colp\u00ec Ball alla schiena, consentendo ad Anna di fuggire. A quel punto il connestabile Michael Hills giunse sul posto, venendo anch'egli colpito da Ball, non prima di essere riuscito per\u00f2 a chiamare rinforzi. Il detective Peter Edmonds riusc\u00ec infine ad arrestare Ball.\nTutti i feriti vennero condotti in ospedale, dove rimasero per circa un mese per riprendersi dalle lesioni subite. Per aver difeso la principessa Anna, Beaton venne insignito della George Cross, Hills e Russell ottennero la George Medal, mentre Callender, McConnell e Edmonds ottennero la Queen's Gallantry Medal. Ball venne riconosciuto colpevole di tentato omicidio e tentato rapimento e venne ricoverato in una clinica psichiatrica in osservazione.\nA tal proposito la Granada Television nel 2006 ha prodotto il documentario drammatico dal titolo \"To Kidnap a Princess\", ispirato proprio al fatto nonch\u00e9 alla novella di Tom Clancy \"Attentato alla corte d'Inghilterra\" e al racconto \"Your Royal Hostage\" di Antonia Fraser.\nIl secondo matrimonio.\nAnna si \u00e8 sposata una seconda volta il 12 dicembre 1992 a Crathie Kirk, presso il Castello di Balmoral, con il comandante della Royal Navy Timothy Laurence, figlio del comandante Guy Stewart Laurence e di Barbara Alison Symondsil. Come il primo marito, anche il comandante Laurence non ha ricevuto nessun titolo nobiliare.\nRuolo pubblico.\nLa principessa ha sempre mostrato un forte interesse per la vita pubblica, cos\u00ec come la madre. Ha assunto cariche pubbliche a partire dall'et\u00e0 di 18 anni e gi\u00e0 nel 1969 si impegn\u00f2 per l'apertura di una scuola a Shropshire che prevedesse tra l'altro un'attenzione particolare allo sport. Comp\u00ec la sua prima visita di Stato quello stesso anno, accompagnando la regina e il duca di Edimburgo in Austria.\nNel 1994 \u00e8 stata ammessa a far parte dell'Ordine della Giarrettiera e nel 2000, in occasione del suo cinquantesimo compleanno, la madre l'ha investita dell'Ordine del Cardo, la massima onorificenza scozzese, in riconoscimento dell'impegno tributato nelle sue opere alla valorizzazione della Scozia. Quest'ultima cerimonia ha avuto luogo nel giugno dell'anno successivo nella cattedrale di St. Giles di Edimburgo.\nTitoli e trattamento.\nIl titolo e trattamento completo di Anna \u00e8 il seguente:\n\"Sua Altezza Reale La Principessa \"Anne Elizabeth Alice Louise\", Principessa Reale, Cavaliere Compagno Reale del Nobilissimo Ordine della Giarrettiera, Cavaliere extranumerario dell'Antichissimo e Nobilissimo Ordine del Cardo, Gran Mastro e Dama di Gran Croce dell'Ordine reale vittoriano, Dama di Gran Croce del Venerabilissimo Ordine dell'Ospedale di San Giovanni di Gerusalemme, Compagno extranumerario dell'Ordine di Servizio della Regina, Capo Gran Compagno dell'Ordine di Logohu, Decorazione delle Forze Canadesi\"."}
{"id": "292201", "revid": "6923", "url": "https://it.wikipedia.org/wiki?curid=292201", "title": "Shinch\u014d", "text": "Shinch\u014d (\u65b0\u6f6e) \u00e8 una rivista letteraria giapponese pubblicata mensilmente dall'editrice Shinchosha.\nLanciata nel 1904, ha visto la pubblicazione dei lavori di autori e giornalisti via via pi\u00f9 in voga nelle varie epoche che ha attraversato.\nNel 2018 la Shinchosha Publishing Co. ha sospeso la pubblicazione della rivista in seguito alle critiche ricevute dalla comunit\u00e0 LGBT per degli articoli ritenuti discriminatori."}
{"id": "292202", "revid": "1226", "url": "https://it.wikipedia.org/wiki?curid=292202", "title": "Pubblicit\u00e0 Sociale", "text": ""}
{"id": "292203", "revid": "287204", "url": "https://it.wikipedia.org/wiki?curid=292203", "title": "Miri Yu", "text": ""}
{"id": "292204", "revid": "27723", "url": "https://it.wikipedia.org/wiki?curid=292204", "title": "Yu Miri", "text": ""}
{"id": "292208", "revid": "767487", "url": "https://it.wikipedia.org/wiki?curid=292208", "title": "Inochi", "text": "Inochi (\u547d, letteralmente \"vita\") \u00e8 un film del 2002 diretto da Tetsuo Shinohara.\nPellicola interpretata, fra gli altri, da Makiko Esumi e Etsushi Toyokawa, basata sull'omonimo libro di memorie della scrittrice nippo-coreana Miri Y\u016b.\nTrama.\nMiri Y\u016b \u00e8 una scrittrice appena resa incinta dal suo amante sposato. Quando decide di tenere il bambino anche senza l'aiuto paterno, il suo ex fidanzato Yutaka, affetto da un cancro, decide di aiutare a crescerlo, pregando di \"vivere abbastanza a lungo per sentirlo pronunciare il mio nome\"."}
{"id": "292209", "revid": "125389876", "url": "https://it.wikipedia.org/wiki?curid=292209", "title": "Getafe Club de F\u00fatbol", "text": "Il Getafe Club de F\u00fatbol, noto semplicemente come Getafe, \u00e8 una societ\u00e0 calcistica spagnola con sede nella citt\u00e0 di Getafe, nell'area metropolitana di Madrid. Milita nella Primera Divisi\u00f3n, la massima serie del campionato spagnolo di calcio.\nFondato nel 1946, il club fu ricostituito nel 1983. Dal 2004, anno dell'esordio in massima divisione, al 2016 ha militato per dodici stagioni consecutive nella Primera Divisi\u00f3n spagnola. Disputa le gare casalinghe al Coliseum Alfonso P\u00e9rez, impianto da 17 393 spettatori inaugurato nel 1998.\nStoria.\nGli esordi come \"Club Getafe Deportivo\" (1946-1982).\nLa societ\u00e0 nacque ufficialmente in seguito alla guerra civile spagnola, il 24 febbraio 1946, quando cinque abitanti del posto, Enrique Condes Garc\u00eda, Aurelio Miranda Olavaria, Antonio Corridor Lozano, Manuel Serrano Vergara e Miguel Cubero Franc\u00e9s, decisero di fondare un sodalizio legato a Getafe che, inizialmente, assunse il nome di \"Club Getafe Deportivo\". La societ\u00e0 successe ad un sodalizio precedente (la \"Sociedad Getafe Deportivo\") che aveva rappresentato la citt\u00e0 nelle diverse divisioni minori nazionali dal 1923 al 1933 e di cui prese in eredit\u00e0 il colore sociale azzurro.\nDopo un decennio di attivit\u00e0 regionale, nel 1957 il Club Getafe Deportivo esord\u00ec per la prima volta nelle categorie nazionali, partecipando alla Tercera Divisi\u00f3n. La vittoria del gruppo non fu sufficiente ad assicurare una nuova promozione nella stagione seguente ed il club si assest\u00f2 in \"Tercera\" fino ad una nuova retrocessione patita nel 1968 (con il nome di \"Club Getafe Kelvinator\" per ragioni di sponsorizzazione).\nTornato in Tercera Divisi\u00f3n, il Club Getafe Deportivo partecip\u00f2 per la prima volta alla Coppa del Re (allora \"Coppa del Generalissimo\") nel 1971 ed ottenne la prima storica promozione in Segunda Divisi\u00f3n, la seconda serie del calcio spagnolo, nel 1976.\nRifondazione come \"Getafe Club de F\u00fatbol\" (1983-2003).\nDopo quasi 40 anni di attivit\u00e0, l'8 luglio 1983, a seguito del fallimento della precedente societ\u00e0, fu fondato l'attuale \"Getafe Club de F\u00fatbol\" (nuova denominazione assunta dall'allora squadra giovanile) che, da allora, \u00e8 considerata la quarta squadra della capitale Madrid (dopo , e Rayo Vallecano). Nonostante ci\u00f2 Getafe, pur facendo parte dell'area della pi\u00f9 grande citt\u00e0 iberica, costituisce un Comune a parte.\nNel 1983-84 la nuova squadra part\u00ec dunque dalle serie regionali. Ottenne poi quattro promozioni consecutive, raggiungendo nel 1987 la Segunda Divisi\u00f3n B, la terza serie spagnola. Alla fine della stagione 1993-94 fu promossa in Segunda Divisi\u00f3n, dove rimase due anni. La successiva annata in terza serie, il 1996-97 si chiuse con una sofferta salvezza, conseguita dopo uno spareggio contro l'. Seguirono due altri anni in terza serie, prima di una nuova promozione in seconda serie ottenuta nel 1998-99. Nel frattempo era stato inaugurato il nuovo stadio del club, il Coliseum Alfonso P\u00e9rez, che apr\u00ec i battenti il 1\u00ba gennaio 1998. Nel 2000-01 il Getafe retrocesse, dopo due anni, in terza divisione, ma nel 2001-02, in una stagione funestata dall'assassinio del calciatore Sebasti\u00e1n \"Sebas\" G\u00f3mez e un debito di tre milioni di euro per mancati pagamenti degli stipendi dei giocatori, riusc\u00ec a risalire in \"Segunda\" tramite il quinto posto in terza serie.\nNel 2002-03 la squadra si salv\u00f2 grazie all'undicesimo posto in \"Segunda\", gettando le basi per la splendida annata successiva. Al termine della stagione 2003-04, infatti, il Getafe fu promosso in Primera Divisi\u00f3n, avendo terminato il campionato di seconda divisione al secondo posto. Memorabile fu il successo all'ultima giornata sul campo del per 5-3, con cinque gol di Sergio Pach\u00f3n. Il risultato ebbe del prodigioso, dato che in soli vent'anni la squadra aveva scalato l'intera piramide calcistica spagnola.\nEsordi in Liga ed in Europa (2003-10).\nNella stagione 2004-05, la prima in massima serie, la squadra guidata da Quique S\u00e1nchez Flores sembrava, in seguito ad un brutto inizio, destinata alla retrocessione immediata ma, grazie ad una notevole rimonta, ottenne alla fine un positivo ed inaspettato tredicesimo posto in classifica, riuscendo nell'impresa di essere, nel giugno 2005, l'unica formazione, tra quelle neopromosse in massima serie nella stagione precedente, ad evitare la retrocessione (destino avverso riservato, invece, in quell'occasione, al Levante e al Numancia).\nNella stagione 2005-06, dopo un ottimo avvio ed il conseguimento del primo posto temporaneo in classifica sotto la guida di Bernd Schuster, il Getafe termin\u00f2 la stagione con un brillante nono posto, miglior risultato della storia sino a quel momento, esattamente bissato l'anno successivo, allorch\u00e9 gli \"Azulones\" arricchirono la propria stagione con il raggiungimento, per la prima volta, della finale della Coppa del Re, persa per 1-0 contro il , vincitore anche delle ultime due edizioni della Coppa UEFA. La qualificazione del Siviglia alla UEFA Champions League, ottenuta tramite il piazzamento in campionato, liber\u00f2 un posto in Coppa UEFA per l'anno successivo per il Getafe, finalista perdente. Nel 2006-07 la squadra concesse solo 33 reti in 38 partite di campionato: il portiere argentino Roberto Abbondanzieri vinse il Trofeo Zamora, avendo concluso 12 partite di Liga senza subire gol.\nNella stagione 2007-08, partito Schuster, destinato al , il Getafe fu affidato a Michael Laudrup e disput\u00f2 per la prima volta nella sua storia la Coppa UEFA, dove raggiunse i quarti di finale. Qui fu eliminato dal per la regola dei gol fuori casa, dopo il pareggio per 1-1 in Germania nella gara di andata e il 3-3 nella gara di ritorno in Spagna. Nella stessa annata raggiunse di nuovo la finale di Coppa del Re, persa questa volta contro il Valencia (3-1).\nNella stagione 2009-10 la squadra miglior\u00f2 il proprio record chiudendo il campionato al sesto posto. Il piazzamento permise alla compagine di accedere ai preliminari di Europa League, che riusc\u00ec a superare, accedendo cos\u00ec alla fase a gruppi. Fu eliminata proprio in questa fase classificandosi terza con 7 punti nel gruppo H dietro a e .\nAnni in crescendo (2011- ).\nIl 21 aprile 2011 il club cambi\u00f2 propriet\u00e0, essendo acquistato da parte del Royal Emirates Group dell'emiro Butti bin Suhail Al-Maktoum, che rappresenta lo sceicco Mansur bin Zayd Al Nahyan, presidente del e dell'Al-Jazira. Il passaggio di propriet\u00e0 effettivo sarebbe avvenuto il 1\u00ba luglio 2012 e il nome cambiato in \"Team Dubai Getafe\".\nIl 27 giugno 2012 fu reso noto che il 19 giugno era stato arrestato Joan Juanola Battaglia, uomo d'affari accusato di essere il protagonista di un presunto complotto di truffatori. Questo imprenditore era stato inizialmente interlocutore tra Royal Emirates Group e Getafe CF. La stampa spagnola rifer\u00ec che Reale Emirates Group era coinvolta in una manovra fraudolenta tesa a confondere societ\u00e0 emiratine con sceicchi falsi e truffatori. Il 28 giugno la Royal Emirates Group annunci\u00f2 che avrebbe intrapreso azioni legali contro questi atti.\nDopo alcuni anni coronati dal raggiungimento di tranquille salvezze, la stagione 2015-2016 si chiuse con il penultimo posto e la conseguente retrocessione in seconda divisione dopo dodici anni di militanza ininterrotta in massima serie. Malgrado un complicato inizio di stagione in seconda serie, il ritorno nella massima divisione del Getafe fu immediato, grazie alla vittoria dei play-off (successi contro e ) sotto la guida del nuovo tecnico Jos\u00e9 Bordal\u00e1s, dopo il terzo posto ottenuto nella stagione regolare.\nNelle due successive annate la squadra ottenne l'ottavo e il quinto posto, miglior piazzamento nella storia del club, accedendo in quest'ultimo caso all'Europa League. Sempre nell'annata 2018-2019 la squadra piazza il proprio attaccante \u00c1ngel al primo posto nella classifica dei marcatori della Coppa del Re, chiusa ai quarti di finale.\nLa stagione 2019-2020 vede una buona partenza per la squadra, ma, dopo lo stop ai campionati causato dalle misure per contrastare il diffondersi dell'epidemia di COVID-19, il Getafe non riusc\u00ec ad ottenere un nuovo piazzamento europeo. In Europa League il cammino del club si fermer\u00e0 agli ottavi di finale (dopo aver eliminato, tra le altre, l'Ajax nella fase a gruppi), interrotto dai futuri vicecampioni dell'Inter. \nLa stagione successiva sar\u00e0 molto travagliata e vedr\u00e0 il club ottenere la salvezza solo all'ultima giornata di campionato, chiuso al 15\u00ba posto.\nColori e simboli.\nColori.\nLa maglia del Getafe \u00e8 di colore azzurro, colore scelto per richiamare le uniformi degli operai impiegati nelle fabbriche e nelle costruzioni, e distintivo del club fino dal 1946. La seconda maglia \u00e8 tradizionalmente di colore rosso.\nSimboli ufficiali.\nStemma.\nLo stemma ufficiale della squadra \u00e8 un adattamento dell'emblema cittadino, contornato da un anello di colore azzurro riportante la denominazione ufficiale del club (\"Getafe C.F. S.A.D.\") e sormontato da un pallone da calcio stilizzato.\nNella stagione 2013-14, per commemorare la decima stagione consecutiva in \"Primera Divisi\u00f3n\", allo stemma \u00e8 stato temporaneamente aggiunto un secondo anello azzurro riportante una dicitura speciale.\nStadio.\nDal 1998 il Getafe disputa le partite casalinghe nel \"Coliseum Alfonso P\u00e9rez\", dedicato all'omonimo calciatore nativo della citt\u00e0: pur non avendo mai indossato la maglia del Getafe ha militato tra gli altri nel , nel e nella Nazionale spagnola. L'impianto ha una capacit\u00e0 di circa 17.000 spettatori, e nelle sue vicinanze \u00e8 situato anche il centro sportivo del club.\nIn precedenza il club ha giocato in vari campi cittadini, l'ultimo dei quali era l\"'Estadio Municipal Las Margaritas\": inaugurato nel 1970 poteva contenere 3.000 spettatori.\nSettore giovanile.\nDal 1983 il club dispone di una filiale giovanile, il \"Getafe B\", attualmente militante in Segunda Divisi\u00f3n B.\nAllenatori.\nDi seguito sono elencati gli allenatori recenti del club:\nGiocatori celebri.\nHall of Fame.\nIl seguente \u00e8 l'elenco dei giocatori facenti parte della Hall of Fame (\"Leyendas\") presente sul sito ufficiale del club.\nPartecipazione ai campionati e ai tornei internazionali.\nCampionati nazionali.\nDalla stagione 1957-1958 alla 2020-2021 il club ha ottenuto le seguenti partecipazioni ai campionati nazionali:\nTornei internazionali.\nIl miglior risultato raggiunto nei tornei internazionali sono i quarti di finale raggiunti nella stagione d'esordio, nella Coppa UEFA 2007-2008.\nAlla stagione 2019-2020 il club ha ottenuto le seguenti partecipazioni ai tornei internazionali:\nStatistiche individuali.\nI giocatori con pi\u00f9 presenze nelle competizioni europee sono Cata D\u00edaz e Juan Alb\u00edn a quota 15, mentre i migliori marcatori sono Esteban Granero e Pablo Hern\u00e1ndez con 4 gol.\nStatistiche di squadra.\nA livello internazionale la miglior vittoria \u00e8 per 3-0, ottenuta in due occasioni: contro l' nei sedicesimi della Coppa UEFA 2007-2008 e contro il nella fase a gruppi della UEFA Europa League 2019-2020, mentre la peggior sconfitta \u00e8 il 3-0 subito dallo nella fase a gruppi della UEFA Europa League 2010-2011.\nRivalit\u00e0.\nLa principale rivalit\u00e0 riguarda il , sobborgo confinante e formazione con cui il Getafe si \u00e8 scontrata spesso nelle divisioni minori e, in epoca pi\u00f9 recente, anche in massima serie, nel cosiddetto \"derby del sud di Madrid\". Degna di menzione \u00e8 la contrapposizione con i ricchi vicini cittadini del , con l'altra squadra madrilena del e contro il , contro cui il Getafe ottenne una storica vittoria per 4-0 nelle semifinali della Coppa del Re nel 2007.\nRosa 2021-2022.\n\"Aggiornata al 26 gennaio 2022.\""}
{"id": "292210", "revid": "86341", "url": "https://it.wikipedia.org/wiki?curid=292210", "title": "Dino Dini", "text": "Progett\u00f2, in particolare, due fortunate serie di giochi: \"Kick Off\" e \"Player Manager\", che negli anni ottanta e novanta ridefinirono il genere dei videogiochi sportivi servendo da ispirazione per tutti i simulatori e arcade sportivi del genere.\nNella sua carriera \u00e8 stato anche musicista, compositore e cantante.\nStoria.\nNato da padre e madre italiani, Dini si interess\u00f2 all'elettronica e all'informatica fin da piccolo; a 13 anni realizz\u00f2 il primo videogioco per il microcomputer Acorn System 1.\nCominci\u00f2 l'attivit\u00e0 professionale realizzando alcuni titoli per BBC Micro pubblicati dall'editore Bee Bug.\nNel 1989 la casa editrice di videogiochi Anco commission\u00f2 a Dini un videogioco calcistico che sarebbe divenuto il suo primo successo commerciale. Dini realizz\u00f2 una simulazione calcistica arcade estremamente accurata e realistica per gli standard dell'epoca, con vista dall'alto, che fu battezzata \"Kick Off\" e venne pubblicata su numerosi sistemi, tra cui i diffusissimi a quel tempo Atari ST, Amiga e Commodore 64.\nIl gioco introdusse alcune novit\u00e0 importanti nel gameplay dei giochi sportivi (per esempio un certo grado di realismo nel movimento fisico della palla, che in giochi precedenti era \"incollata ai piedi\" dei calciatori) ed ebbe un grandissimo successo.\nNel 1990 Dini realizz\u00f2 i suoi due prodotti pi\u00f9 apprezzati: \"Player Manager\" (che affiancava al \"calcio giocato\" anche aspetti manageriali) e \"Kick Off 2\", considerato una delle pietre miliari della storia dei videogiochi calcistici che evolveva i concetti introdotti nel primo \"Kick Off\" aggiungendo nuove possibilit\u00e0 di gestione dei campionati.\nNel 1993, lasciata la Anco, Dini svilupp\u00f2 per Virgin Games \"Goal!\" (anche noto come \"Kick Off 3\") e \"Dino Dini's Soccer\" per le console SNES e Sega Mega Drive. Nel 1995 Dini cominci\u00f2 a lavorare su un nuovo gioco per Microprose, ma l'anno successivo la Microprose, all'inizio di un periodo di crisi societaria, decise di abbandonare la maggior parte dei titoli sportivi e il titolo fu cancellato con un accordo amichevole tra il management e lo sviluppatore.\nNel 1996 emigr\u00f2 negli Stati Uniti per fare un po' di esperienza nelle grandi realt\u00e0 aziendali del settore, lavorando come capo di un team di sviluppo e come project manager. Negli USA collabor\u00f2 con la Z-Axis per la realizzazione di \"Three Lions\", il primo gioco di calcio interamente in 3D creato dalla Take Two Interactive (il titolo si riferiva al simbolo della Nazionale inglese). Il gioco fu distribuito con diversi nomi in Europa (in Italia \u00e8 noto come \"Bomba 98\" e negli USA venne pubblicato come \"Alexi Lalas International Soccer\").\nDopo il successo del gioco, Dini collabor\u00f2 con gli Universal Studios lavorando come regista nella preproduzione di un film chiamato \"Monster Movie\". Da qui Dini pass\u00f2 alla 3DO dove collabor\u00f2 a vari progetti, lavorando sia allo sviluppo di librerie che ad un gioco chiamato \"Vegas Games 2000\" per PlayStation. Lavor\u00f2 anche ad \"\" per Nintendo 64 e ad un \"Family Game Pack\" ancora per Playstation. \nDiresse un progetto per una raccolta di giochi per PC, che includeva \"Box Battles\", un nuovo gioco creato da Dini stesso. Infine alla 3DO svolse il ruolo di \"ingegnere di studio\", con un ruolo di collegamento tra i vari sviluppatori e i tecnici. Ci\u00f2 nonostante, l'esperienza alla 3DO non fu delle pi\u00f9 felici.\nDino Dini lavor\u00f2 anche con la THQ, dove gli venne affidato un titolo della collana \"Triple A\". In sei mesi, senza un team di supporto, con un budget ridottissimo e con i tecnici dell'azienda impegnati su un altro progetto ritardatario, riusc\u00ec a portare il progetto allo stato di \"alpha\".\nDini torn\u00f2 in Inghilterra nell'aprile 2001 per lavorare con la propria compagnia di sviluppo Abundant Software e con l'italiana Trecision su un nuovo gioco calcistico chiamato \"Soccer 2\". La chiusura volontaria di Trecision nel 2003 port\u00f2 all'annullamento del progetto.\nIl lavoro gi\u00e0 compiuto conflu\u00ec in un nuovo progetto di videogioco calcistico 3D da svolgersi insieme a personale dei DC Studios di stanza a Bristol, che acquis\u00ec il nome di lavorazione di \"Total Control Football\", o anche \"Soccer 3\".\nCi fu molta attesa intorno a questa pubblicazione, che andava a inserirsi in un mercato dominato da due giganti come FIFA e Pro Evolution Soccer. Per molto tempo \u00e8 rimasta incerta anche la piattaforma principale prescelta per lo sviluppo del prodotto e una prima presentazione alla stampa prevista per il Festival di Edimburgo dell'agosto 2005 \u00e8 stata cancellata.\nDini ha attribuito la carenza di informazioni date al pubblico con una strategia riservata del marketing DC Studios, a cui hanno fatto seguito alcune amare riflessioni sulla moderna industria dei videogiochi.\nAll'inizio del 2006 \u00e8 stato reso noto il nome ufficiale del gioco: \"Dino Dini's Soccer\", come i famosi titoli degli anni novanta. La data di distribuzione era prevista per il 2006 (probabilmente verso la fine dell'anno), e con grande sorpresa degli appassionati venne annunciato solo per PlayStation Portable e Nintendo DS; alla fine per\u00f2 il gioco non vedr\u00e0 mai la luce.\nNell'aprile 2012 annuncia l'abbandono di qualsiasi progetto di remake dei suoi classici per dedicarsi alla musica. A seguito di questo annuncio \u00e8 partita una raccolta di firme per convincerlo a continuare lo sviluppo di \"Player Manager\" per dispositivi mobili (IPhone - iPad, Android) tramite la famosa piattaforma di crowdfunding \"Kickstarter\".\nNell'ottobre del 2015 Dino Dini annuncia di essere al lavoro su \"Dino Dini's Kick Off Revival\", spin-off di Kick Off realizzato senza lo storico grafico Steve Screech e impostato non come seguito diretto ma come riscrittura delle meccaniche di gioco tenendo conto dello stick analogico presente nei moderni controller. Il videgioco \u00e8 stato pubblicato da Sony in esclusiva su PlayStation 4 il 24 giugno 2016, venendo, nonostante le ambizioni di rivoluzionare il genere calcistico, accolto molto male sia da critica che dal giocatori tanto che Metacritic a fine 2016 lo elegge secondo peggior gioco dell'anno e Vice lo definisce il peggior gioco di calcio di sempre. Kick-Off Revival verr\u00e0 in seguito pubblicato su PlayStation Vita nel 2017, e sono in lavorazione le versioni Nintendo Switch e Steam."}
{"id": "292211", "revid": "22475", "url": "https://it.wikipedia.org/wiki?curid=292211", "title": "Scrittura automatica", "text": "La scrittura automatica o psicografia \u00e8 il processo di scrittura di frasi che non arrivano dal pensiero cosciente dello scrittore. Pu\u00f2 avvenire in stato di trance, oppure in maniera cosciente ma senza la consapevolezza di quello che si sta scrivendo. \u00c8 stata a volte utilizzata in psicoanalisi come possibile strumento per fare emergere conflitti inconsci. \u00c8 uno degli strumenti pi\u00f9 importanti della tecnica di scrittura surrealista.\nA parte i casi di frode, la scrittura automatica avviene spesso in totale buona fede: gli psicologi la interpretano come il frutto dei cosiddetti automatismi, comportamenti guidati da associazioni inconsce (effetto ideomotorio).\nIn parapsicologia.\nSecondo la parapsicologia, questo fenomeno potrebbe permettere di entrare in contatto non solo con i propri cari gi\u00e0 trapassati ma anche con personaggi noti della storia e persino con sconosciuti non solo al soggetto ma a tutti. Non esistono per\u00f2 prove scientifiche che la scrittura automatica trasmetta altre informazioni oltre a quelle contenute nella mente dell'individuo che sta scrivendo.\nIl termine \"scrittura automatica\" fu usato per la prima volta nel 1861 da Allan Kardec, considerato il padre dello spiritismo francese, che lo riteneva il mezzo pi\u00f9 semplice e pi\u00f9 completo per poter stabilire relazioni con gli spiriti. Nello spiritismo si usano anche le espressioni \"scrittura medianica\" o \"scrittura spiritica\". Nel 1934 Gino Trespoli defin\u00ec il fenomeno come \"psicografia\", comprendendo anche la presunta capacit\u00e0 di un sensitivo di influenzare la materia fotosensibile di una lastra fotografica, imprimendovi un'immagine di una scena pensata.\nOltre che nello spiritismo, la scrittura automatica \u00e8 praticata anche nella New Age: secondo i suoi sostenitori, attraverso questo tipo di scrittura si pu\u00f2 diventare \"canali\" (in inglese \"channeler\") e comunicare con le divinit\u00e0, gli spiriti della natura, i defunti, entit\u00e0 multipersonali, extraterrestri, e l'inconscio collettivo.\nIn psicoanalisi.\nCon Sigmund Freud la scrittura automatica viene considerata l'espressione del subconscio, che poteva far emergere conflitti psicologici non risolti o traumi infantili.\nLa scrittura automatica \u00e8 usata da alcuni psicanalisti come uno strumento per accedere facilmente alle memorie represse, ma l'attendibilit\u00e0 di questa tecnica terapeutica \u00e8 molto discussa..\nIn letteratura.\nLa scrittura automatica \u00e8 stata usata come metodologia artistico-letteraria da alcune correnti letterarie, in particolare dal surrealismo che, facendo riferimento proprio alla psicoanalisi, voleva ridurre ogni frapposizione censoria di tipo razionalistico tra l'artista e la creativit\u00e0 scaturente dall'inconscio."}
{"id": "292214", "revid": "1305772", "url": "https://it.wikipedia.org/wiki?curid=292214", "title": "Goal! (videogioco)", "text": "Goal! \u00e8 un videogioco di simulazione calcistica pubblicato nel 1993 per Amiga, PC e Atari ST dalla Virgin Interactive. \u00c8 il seguito non ufficiale di \"Kick Off 2\", sviluppato e prodotto da Dino Dini (il quale lasci\u00f2 la Anco che svilupp\u00f2 il seguito ufficiale). Non ha nulla in comune con l'omonimo gioco per NES della Jaleco.\nRispetto al precedente, \"Goal!\" permette di scegliere tra due visuali, orizzontale e verticale, e ci sono differenti inquadrature. La grafica di \"Goal!\" \u00e8 molto pi\u00f9 curata di quella di \"Kick Off 2\", grazie a nuove animazioni e sprite pi\u00f9 grandi, dotati di maglie pi\u00f9 dettagliate e curate. La velocit\u00e0 \u00e8 aumentata, e il metodo di controllo \u00e8 stato affinato. Le altre migliorie riguardano l'editor delle squadre e delle competizioni evoluto, nuove opzioni e una nuova modalit\u00e0 di tiro per rimesse e calci da fermo.\nDino Dini fu responsabile per tutta la parte progettuale, programmazione e game design introducendo nuove dinamiche di gioco e un'intelligenza artificiale evoluta come anche caratteristiche innovative come il punto di vista multiplo. \"Goal!\" fu pubblicato da Virgin Games e furono vendute ben 60.000 copie solo nel primo giorno di vendita."}
{"id": "292216", "revid": "1305772", "url": "https://it.wikipedia.org/wiki?curid=292216", "title": "Dino Dini's Soccer", "text": "Dino Dini's Soccer \u00e8 la conversione del videogioco di calcio \"Goal!\" per console Mega Drive e Super Nintendo. Il gioco, pur essendo ispirato alle versioni Amiga e Atari ST, comprende parecchie migliorie tecniche e grafiche rispetto al predecessore."}
{"id": "292217", "revid": "3115", "url": "https://it.wikipedia.org/wiki?curid=292217", "title": "Finanza frattale", "text": "La finanza frattale \u00e8 l'applicazione di metodi, modelli e tecniche propri della geometria frattale all'analisi delle complesse dinamiche dei mercati finanziari; la concezione frattale della finanza si \u00e8 evoluta nel corso dei decenni ad opera di Beno\u00eet Mandelbrot, in parallelo allo sviluppo dei frattali stessi.\nCaratteristiche.\nNella prima met\u00e0 degli anni sessanta, i primi lavori di Mandelbrot tesi ad evidenziare la natura turbolenta dei mercati, costituenti sistemi dinamici estremamente complessi in quanto affetti insieme da fattori esogeni ed endogeni, suscitarono allo stesso tempo grande interesse e vivaci controversie, perch\u00e9 potenzialmente in grado di minare alla base le concezioni ortodosse in materia, basate su assunti troppo semplicistici di regolarit\u00e0 e razionalit\u00e0.\nLe formulazioni originali di Mandelbrot, ancora non giunte a completa maturazione, vennero lasciate cadere all'inizio della decade successiva, anche a causa dell'amplissima diffusione raggiunta dalle teorie finanziarie ormai classiche elaborate da Markowitz, Sharpe, Bachelier, ed infine Black e Scholes nel 1973, con la loro celeberrima formula per la valutazione delle opzioni. Va anche ricordato che, all'epoca, il termine stesso di \"frattale\" non era ancora stato coniato dal suo autore.\n\u00c8 soltanto negli anni novanta che l'evoluzione delle teorie finanziarie di Mandelbrot e la crescente popolarit\u00e0 della modellistica frattale, unite al verificarsi di alcuni crolli dei mercati (quali il crollo di Wall Street del 19 ottobre 1987 e la crisi dei mercati asiatici della fine degli anni novanta, di cui le teorie classiche difficilmente possono rendere conto) portano ad una rinascita dell'interesse per la finanza frattale, da parte sia del mondo accademico che dei professionisti del settore. Tale rinascita \u00e8 avvenuta nel quadro dello sviluppo di una nuova branca della \"scienza\" chiamata econofisica.\nPartendo dall'ovvia constatazione che i grafici finanziari presentano una variabilit\u00e0 molto pi\u00f9 marcata di quanto preveda l'ipotesi di variazione normale o gaussiana dei prezzi, Mandelbrot identifica due meccanismi fondamentali alla base di tale variabilit\u00e0: il primo \u00e8 dato dal cambiamento repentino, cio\u00e8 dalla discontinuit\u00e0 dei prezzi, il secondo \u00e8 dato dall'osservazione di una dipendenza a lungo termine delle loro variazioni.\nCi\u00f2 conferma l'esistenza di precise tendenze evolutive all'interno dei grafici, gi\u00e0 messe in evidenza dalla cosiddetta analisi tecnica, che per\u00f2 sono sostanzialmente imprevedibili (\"pseudotendenze\") in quanto possono interrompersi in qualunque istante senza alcun preavviso per effetto della discontinuit\u00e0.\nL'ultimo e pi\u00f9 recente modello di simulazione dei mercati elaborato da Mandelbrot \u00e8 il cosiddetto modello multifrattale o moto browniano frazionario in un tempo multifrattale di contrattazione, basato essenzialmente sulla composizione di una funzione di deformazione temporale, detta cascata moltiplicativa (che accelera o rallenta il tempo fisico oggettivo), e dell'equazione che traduce un moto browniano con un particolare valore del coefficiente di Hurst, diverso in linea di principio dal valore H = 1/2 assunto nel moto browniano classico."}
{"id": "292224", "revid": "651148", "url": "https://it.wikipedia.org/wiki?curid=292224", "title": "Bonaventura da Bagnoregio", "text": "Denominato \"Doctor Seraphicus\", studi\u00f2 e insegn\u00f2 alla Sorbona di Parigi e fu amico di san Tommaso d'Aquino.\nVenne canonizzato da papa Sisto IV nel 1482 e proclamato Dottore della Chiesa da papa Sisto V nel 1588. \u00c8 considerato uno tra i pi\u00f9 importanti biografi di san Francesco d'Assisi. Alla sua biografia \u2014 la \"Legenda Maior\" \u2014 si ispir\u00f2 Giotto per il ciclo delle storie sul Santo nella basilica di Assisi.\nDal 1257 al 1274 fu ministro generale dell'Ordine francescano, del quale \u00e8 ritenuto quasi un secondo fondatore. Sotto la sua guida furono pubblicate le \"Costituzioni narbonesi\", su cui si basarono tutte le successive costituzioni dell'Ordine.\nLa visione filosofica di Bonaventura partiva dal presupposto che ogni conoscenza inizi dai sensi: l'anima conosce Dio e se stessa senza l'aiuto dei sensi esterni. Risolse il problema del rapporto tra ragione e fede in chiave platonico-agostiniana.\n\u00c8 venerato come santo dalla Chiesa cattolica, che celebra la sua memoria obbligatoria il 15 luglio o il giorno precedente nella messa tridentina.\nBiografia.\nLa data in cui Bonaventura venne alla luce non \u00e8 certa e viene collocata tra il 1217 e il 1221. Nacque a Civita di Bagnoregio, in Tuscia, oggi provincia di Viterbo. Era figlio di Giovanni di Fidanza, medico, e di Rita (o Ritella). Inizi\u00f2 i suoi studi giovanili nel convento di San Francesco \"vecchio\", situato a met\u00e0 strada tra Bagnoregio e Civita. Nel 1235 si rec\u00f2 a Parigi a studiare nella facolt\u00e0 delle Arti e successivamente, nel 1243, nella facolt\u00e0 di teologia. Probabilmente in quello stesso anno entr\u00f2 tra i Frati Minori. Il suo principale maestro fu Alessandro di Hales, ma ebbe come docenti anche Giovanni de La Rochelle, Oddone Rigaldi e Guglielmo di Melitona.\nVerso la fine del 1253, avendo completato gli studi necessari, Bonaventura ottenne la \"licentia docendi\" (la \"licenza di insegnare\") esponendo le \"Quaestiones disputatae de scientia Christi\". Egli divenne cos\u00ec maestro reggente nello Studio francescano di Parigi, incorporato all'Universit\u00e0 da quando Alessandro di Hales si era fatto francescano e aveva portato con s\u00e9 la cattedra.\u00a0Il titolo, per\u00f2, gli venne conferito solo nel 1257, a causa delle ostilit\u00e0 dei maestri secolari.\nInsegnamento.\nNel 1250 il papa aveva autorizzato il cancelliere dell'Universit\u00e0 di Parigi a conferire la licenza di insegnamento a religiosi degli ordini mendicanti, sebbene ci\u00f2 contrastasse con il diritto di cooptare i nuovi maestri rivendicato dalla corporazione universitaria. Nel 1253, difatti, scoppi\u00f2 uno sciopero al quale tuttavia i membri degli ordini mendicanti non si associarono. La corporazione universitaria richiese loro un giuramento di obbedienza agli statuti, ma essi rifiutarono e pertanto vennero esclusi dall'insegnamento.\nQuesta esclusione colp\u00ec anche Bonaventura, che fu maestro reggente fra il 1253 e il 1257. Nel 1254 i maestri secolari denunciarono a papa Innocenzo IV il libro del francescano Gerardo di Borgo San Donnino, \"Introduzione al Vangelo eterno\". In questo testo fra' Gerardo, rifacendosi al pensiero di Gioacchino da Fiore, annunciava l'avvento di una \u00abnuova et\u00e0 dello Spirito Santo\u00bb e di una \u00abChiesa cattolica puramente spirituale fondata sulla povert\u00e0\u00bb, profezia che si doveva realizzare attorno al 1260. In conseguenza di questo il Papa \u2014 poco prima di morire \u2014 annull\u00f2 i privilegi concessi agli ordini mendicanti.\nIl nuovo pontefice papa Alessandro IV condann\u00f2 il libro di Gerardo con una bolla nel 1255, prendendo tuttavia posizione a favore degli ordini mendicanti e senza pi\u00f9 porre limiti al numero delle cattedre che essi potevano ricoprire. I secolari rifiutarono queste decisioni, venendo cos\u00ec scomunicati, anche per il boicottaggio da loro operato ai danni dei corsi tenuti dai frati degli ordini mendicanti. Tutto questo nonostante che i primi avessero l'appoggio del clero e dei vescovi, mentre il re di Francia Luigi IX si trovava a sostenere le posizioni dei mendicanti.\nMinistro generale e teologo.\nNel 1257 Bonaventura venne riconosciuto \"magister\". Nello stesso anno fu eletto Ministro generale dell'Ordine francescano, rinunciando cos\u00ec alla cattedra. A partire da questa data, preso dagli impegni del nuovo servizio, accanton\u00f2 gli studi e comp\u00ec vari viaggi per l'Europa.\nIl suo obiettivo principale fu quello di conservare l'unit\u00e0 dei Frati Minori, prendendo posizione sia contro la corrente spirituale (influenzata dalle idee di Gioacchino da Fiore e incline ad accentuare la povert\u00e0 del francescanesimo primitivo), sia contro le tendenze mondane insorte in seno all'Ordine. Favorevole a coinvolgere l'Ordine francescano nel ministero pastorale e nella struttura organizzativa della Chiesa, nel Capitolo generale di Narbona del 1260 contribu\u00ec a definire le regole che dovevano guidare la vita dei suoi membri: le Costituzioni, dette appunto \"Narbonensi\". A lui, in questo Capitolo, venne affidato l'incarico di redigere una nuova biografia di san Francesco d'Assisi che, intitolata \"Legenda Maior\", diventer\u00e0 la biografia ufficiale nell'Ordine.\nInfatti il Capitolo generale successivo, del 1263 (Pisa), approv\u00f2 l'opera composta dal Ministro generale; mentre il Capitolo del 1266, riunito a Parigi, giunse a decretare la distruzione di tutte le biografie precedenti alla \"Legenda Maior\", probabilmente per proporre all'Ordine una immagine univoca del proprio fondatore, in un momento in cui le diverse interpretazioni fomentavano contrapposizioni e conducevano verso la divisione.\nIn modo analogo a Tommaso d'Aquino che rifiut\u00f2 ripetutamente la proposta di essere nominato Arcivescovo di Napoli, nel 1265 fu nominato arcivescovo di York dal neoeletto papa Clemente IV, incarico che, dopo numerose richieste al Sommo Pontefice, gli fu consentito di lasciare l'anno seguente.\nUltimi anni.\nNegli ultimi anni della sua vita Bonaventura intervenne nelle lotte contro l'aristotelismo e nella rinata polemica fra maestri secolari e mendicanti. A Parigi, tra il 1267 e il 1269, tenne una serie di conferenze sulla necessit\u00e0 di subordinare e finalizzare la filosofia alla teologia. Nel 1270 lasci\u00f2 Parigi per farvi per\u00f2 ritorno nel 1273, quando tenne altre conferenze nelle quali attaccava quelli che erano a suo parere gli errori dell'aristotelismo. Peraltro, negli anni tra il 1269 ed il 1271, fu spesso a Viterbo ove si svolgeva il famoso, lunghissimo conclave, per tenere numerosi sermoni volti ad accelerare ed indirizzare la scelta dei cardinali; alla fine fu eletto papa Gregorio X, cio\u00e8 quel Tedaldo Visconti di cui Bonaventura era amico da molti anni\nFu proprio papa Gregorio X a crearlo cardinale vescovo con titolo di Albano nel concistoro del 3 giugno 1273, mentre Bonaventura soggiornava nel convento del Bosco ai Frati presso Firenze; l'anno successivo partecip\u00f2 al Concilio di Lione (in cui favor\u00ec un riavvicinamento fra la Chiesa latina e quella greca), nel corso del quale mor\u00ec.\nPietro di Tarantasia, futuro papa Innocenzo V, ne celebr\u00f2 le esequie e Bonaventura venne inumato nella chiesa francescana di Lione. Intorno all'anno 1450 la salma venne traslata in una nuova chiesa, dedicata a San Francesco d'Assisi; la tomba venne aperta e la sua lingua venne trovata in perfetto stato di conservazione: questo fatto ne facilit\u00f2 la canonizzazione, che avvenne ad opera del papa francescano Sisto IV il 14 aprile 1482, e la nomina a dottore della Chiesa, compiuta il 14 marzo 1588 da un altro francescano, papa Sisto V.\nLe reliquie: il \u00absanto braccio\u00bb.\nIl 14 marzo 1490, a seguito della ricognizione del corpo del santo a Lione, venne estratta una parte del braccio destro del santo e composta in un reliquiario d'argento che l'anno seguente fu portato a Bagnoregio. Oggi il \u00absanto braccio\u00bb \u00e8 la pi\u00f9 grande delle reliquie rimaste di san Bonaventura dopo la profanazione del suo sepolcro e la dispersione dei suoi resti compiuta dagli Ugonotti nel 1562. Si trova custodito a Bagnoregio nella concattedrale di San Nicola. Da esso, nel corso degli anni, sono state ricavate alcune reliquie minori.\nL'itinerario della mente verso Dio.\nBonaventura \u00e8 considerato uno dei pensatori maggiori della tradizione francescana, che anche grazie a lui si avvi\u00f2 a diventare una vera e propria scuola di pensiero, sia dal punto di vista teologico che da quello filosofico. Difese e ripropose la tradizione patristica, in particolare il pensiero e l'impostazione di sant'Agostino. Egli combatt\u00e9 apertamente l'aristotelismo, anche se ne acquis\u00ec alcuni concetti, fondamentali per il suo pensiero. Inoltre valorizz\u00f2 alcune tesi della filosofia arabo-ebraica, in particolare quelle di Avicenna e di Avicebron, ispirate al neoplatonismo. Nelle sue opere ricorre continuamente l'idea del primato della sapienza, come alternativa ad una razionalit\u00e0 filosofica isolata dalle altre facolt\u00e0 dell'uomo. Egli sostiene, infatti, che:\nSecondo Bonaventura \u00e8 il Cristo la via a tutte le scienze, sia per la filosofia che per la teologia.\nIl progetto di Bonaventura \u00e8 una riconduzione dei saperi alla loro fonte (\"reductio artium\"), la luce della verit\u00e0 rivelata, la sola che possa orientarle verso l'obiettivo perfetto a cui tende ogni conoscenza, il vero in s\u00e9 che \u00e8 Dio. La distinzione delle nove arti in tre categorie, \"naturali\" (fisica, matematica, meccanica), \"razionali\" (logica, retorica, grammatica) e \"morali\" (politica, monastica, economica) riflette la distinzione di \"res, signa\" ed \"actiones\" la cui verticalit\u00e0 non \u00e8 altro che cammino iniziatico per gradi di perfezione verso l'unione mistica. La parzialit\u00e0 delle arti \u00e8 per Bonaventura non altro che il rifrangersi della luce con la quale Dio illumina il mondo: prima del peccato originale Adamo sapeva leggere indirettamente Dio nel \"Liber Naturae\" (nel creato), ma la caduta \u00e8 stata anche perdita di questa capacit\u00e0.\nPer aiutare l'uomo nel recupero della contemplazione della somma verit\u00e0, Dio ha inviato all'uomo il \"Liber Scripturae\", conoscenza supplementare che unifica ed orienta la conoscenza umana, che altrimenti smarrirebbe se stessa nell'autoreferenzialit\u00e0.\nAttraverso l'illuminazione della rivelazione, l'intelletto agente \u00e8 capace di comprendere il riflesso divino delle verit\u00e0 terrene inviate dall'intelletto passivo, quali pallidi riflessi delle verit\u00e0 eterne che Dio perfettamente pensa mediante il Verbo.\nCi\u00f2 rappresenta l'accesso al terzo libro, \"Liber Vitae\", leggibile solo per sintesi collaborativa tra fede e ragione: la perfetta verit\u00e0, assoluta ed eterna in Dio, non \u00e8 un dato acquisito, ma una forza la cui dinamica si attua storicamente nella reggenza delle verit\u00e0 con le quali Dio mantiene l'ordine del creato. Lo svelamento di quest'ordine \u00e8 la lettura del terzo libro che per segni di dignit\u00e0 sempre maggior avvicina l'uomo alla fonte di ogni verit\u00e0.\nLa \"primitas divina\" o \"primalit\u00e0 di Dio\" \u00e8 il sostegno a tutto l'impianto teologico di Bonaventura. Nel \"Breviloquium\", egli definisce i caratteri della teologia affermando che, poich\u00e9 il suo oggetto \u00e8 Dio, essa ha il compito di dimostrare che la verit\u00e0 della sacra scrittura \u00e8 da Dio, su Dio, secondo Dio ed ha come fine Dio. L'unita del suo oggetto determina come unitaria ed ordinata la teologia perch\u00e9 la sua struttura corrisponde ai caratteri del suo oggetto. Nella sua opera pi\u00f9 famosa, l\"Itinerarium mentis in Deum\" (\"L'itinerario della mente verso Dio\"), Bonaventura spiega che il criterio di valore e la misura della verit\u00e0 si acquisiscono dalla fede, e non dalla ragione (come sostenevano gli averroisti).\nNel primo quarto del XIII secolo, Guglielmo d'Auxerre, Filippo il Cancelliere, Guglielmo d'Alvernia e Alessandro di Hales erano attivi a Parigi nella traduzione dal greco e dall'arabo delle opere di Aristotele, Avicenna e Averro\u00e8. Parallelamente, Roberto Grossatesta portava avanti un'opera simile all'Universit\u00e0 di Oxford. Alessandro di Hales, Roberto Anglico e Bonaventura animarono la coerente agostiniana del nuovo movimento culturale europeo, accettando fra i nuovi testi di Aristotele tradotti direttamente dal greco, senza la pregressa mediazione araba, principalmente quelli le cui asserzioni risultavano compatibili con il santo di Ippona.\nDalla seconda met\u00e0 del Novecento, gli studi storici hanno mostrato che l'agostinismo di Parigi era comunque attento alle fonti arabe, giudaiche allo studio di Aristotele; i loro presunti \"avversari\", come san Tommaso e i tomisti, si proclamavano eredi legittimi di Agostino.\nEsisteva quindi una complementarit\u00e0 piuttosto che una contrapposizione fra francescani agostiniani e tomisti aristotelici. Il suo giovanile \"Commento alle Sentenze\" di Pietro Lombardo contiene una eguale proporzione di citazioni provenienti da autori cristiani come sant'Agostino e da autori non cristiani come Aristotele. \nDa ci\u00f2 fa conseguire che la filosofia serve a dare aiuto alla ricerca umana di Dio, e pu\u00f2 farlo, come diceva sant'Agostino, solo riportando l'uomo alla propria dimensione interiore (cio\u00e8 l'anima), e, attraverso questa, ricondurlo infine a Dio. Secondo Bonaventura, dunque, il \u00abviaggio\u00bb spirituale verso Dio \u00e8 frutto di una illuminazione divina, che proviene dalla \u00abragione suprema\u00bb di Dio stesso.\nPer giungere a Dio, quindi, l'uomo deve passare attraverso tre gradi, che, tuttavia, devono essere preceduti dall'intensa ed umile preghiera, poich\u00e9:\nLa \"scala\" dei 3 gradi dell'ascesa a Dio \u00e8 simile alla \"scala\" dei 4 gradi dell'amore di Bernardo di Chiaravalle, anche se non uguale; tali gradi sono:\nInoltre, afferma Bonaventura, in corrispondenza a tali gradi l'anima ha anche tre diverse direzioni:\nDunque, per Bonaventura, l'unica conoscenza possibile \u00e8 quella contemplativa, cio\u00e8 la via dell'illuminazione, che porta a cogliere le essenze eterne, e ad alcuni permette persino di accostarsi a Dio misticamente. L'illuminazione guida anche l'azione umana, in quanto solo essa determina la sinderesi, cio\u00e8 la disposizione pratica al bene.\nL'ordine trinitario del mondo.\nBonaventura elabor\u00f2 una teologia trinitaria di derivazione agostiniana, in quanto volle evidenziare l'unit\u00e0 del Dio-Trino, come forza, che unisce le tre persone.\nMa tale unit\u00e0 \u00e8 conciliabile con la pluralit\u00e0 delle persone: unit\u00e0 e trinit\u00e0 sono sempre insieme. I dati presenti nella Scrittura presentano all'uomo la verit\u00e0 rivelata: in Dio vi sono tre persone.\nDue sono le fasi dell'auto-rivelazione di Dio: la prima nella creazione, la seconda in Cristo.\nIl mondo, per Bonaventura, \u00e8 come un libro da cui traspare la Trinit\u00e0 che l'ha creato. Noi possiamo ritrovare la Trinit\u00e0 \"extra nos\" (cio\u00e8 \"fuori di noi\"), \"intra nos\" (\"in noi\") e \"super nos\" (\"sopra di noi\"). Infatti, la Trinit\u00e0 si rivela in 3 modi:\nLa Creazione dunque \u00e8 ordinata secondo una scala gerarchica trinitaria e la natura non ha sua consistenza, ma si rivela come segno visibile del principio divino che l'ha creata; solo in questo, quindi, trova il suo significato. Bonaventura trae questo principio anche da un passo evangelico, in cui i discepoli di Ges\u00f9 dissero:\nLe creature, dunque, sono impronte, immagini, similitudini di Dio, e persino le pietre \"gridano\" tale loro legame col divino."}
{"id": "292225", "revid": "1305772", "url": "https://it.wikipedia.org/wiki?curid=292225", "title": "Kick Off 2", "text": "Kick Off 2 \u00e8 un videogioco di calcio, seguito di \"Kick Off\" nella celebre serie di \"Kick Off\", pubblicato nel 1990 dalla Anco per i computer Amiga, Amstrad CPC, Atari ST, Commodore 64, MS-DOS e ZX Spectrum. Nel 1991 la Imagineer lo pubblic\u00f2 anche per SNES, con il titolo World League Soccer in occidente e Pro Soccer in Giappone, e per Sharp X68000 con il titolo Pro Soccer 68.\nLe versioni originali, Amiga e Atari ST, vennero sviluppate da Dino Dini (programmazione e game design) con la collaborazione di Steve Screech (design grafico, tattiche, testing).\nModalit\u00e0 di gioco.\n\"Kick Off 2\" mantiene la struttura di base del precedente \"Kick Off\" introducendo molte migliorie di dettaglio. Il campo di gioco \u00e8 mostrato dall'alto, con scorrimento multidirezionale e (non in tutte le conversioni) una minimappa in sovraimpressione. Sono disponibili vari tipi di tornei, eventi singoli o allenamento. Possono partecipare simultaneamente due giocatori come avversari o nella stessa squadra, e nelle versioni pi\u00f9 evolute (almeno Amiga e ST) anche fino a quattro giocatori in simultanea due contro due. Come in \"Kick Off\" c'\u00e8 il caratteristico controllo della palla che non rimane sempre automaticamente attaccata ai piedi del calciatore, ma viene continuamente calciata in avanti.\nTra le opzioni inserite, non tutte presenti in tutte le conversioni, ci sono differenti campi da calcio, dotati di proprie caratteristiche di rimbalzo e di frizione a terra con la palla, maglie personalizzabili, squadre e tattiche personalizzate create con \"Player Manager\", calci di punizione diretti con barriera, intensit\u00e0 del vento, replay salvabili, arbitri con caratteristiche variabili. Si pu\u00f2 abilitare o meno anche la possibilit\u00e0 di effettuare tiri a effetto agendo sui controlli subito dopo aver calciato, metodo battezzato \"After Touch\". Da \"Player Manager\" viene ripresa anche l'opzione per controllare sempre un calciatore fisso anzich\u00e9 automaticamente il pi\u00f9 vicino alla palla.\nAltre versioni.\nUscirono a breve distanza diverse espansioni e varianti, di solito per Amiga e Atari ST:\nSequel.\nNel 1992 un seguito fu pianificato da Dino Dini alla Anco col nome di \"Kick Off 3\". Tuttavia Dini decise di lasciare la Anco quando seppe che il proprietario Anil Gupta era in contatto con gli sviluppatori rivali Sensible Software e non si sentiva in dovere di restare fedele a Dini. Questi port\u00f2 con s\u00e9 il progetto \"Kick Off 3\", che venne pubblicato dalla Virgin Games con il nome \"Goal!\" nel 1993; nel 1994 Anco pubblica un seguito ufficiale col nome \"Kick Off 3\", sviluppato interamente da Steve Screech, un gioco completamente diverso con nulla in comune con i precedenti lavori di Dino Dini.\nNel 2002 \u00e8 stato pubblicato un remake di \"Kick Off 2\" intitolato \"Kick Off 2002\", curato da Steve Screech.\nNel 2016 Dino Dini crea un remake in 3D per Playstation 4 chiamato \"Dino Dini's Kick Off Revival\"; il gioco vene accolto male sia da critica che dai giocatori tanto che Metacritic lo inserisce come secondo titolo peggiore del 2016 e Vice lo definisce il peggior gioco di calcio di tutti i tempi. \nSempre nel 2016 la community di Kick Off World pubblica il reboot in 2D di \"Kick Off 2\", \"AfterTouch Soccer\" per Windows, macOS, Linux e Android, in collaborazione con uno degli autori del gioco originale, Steve Screech, che concede l'utilizzo della sua grafica originale. "}
{"id": "292227", "revid": "105731489", "url": "https://it.wikipedia.org/wiki?curid=292227", "title": "Connection Machine", "text": "Connection Machine \u00e8 il nome di una serie di supercomputer sviluppata da Danny Hillis all'inizio degli anni ottanta al MIT in contrapposizione alla tradizionale architettura di von Neumann. Il CM-1 inizialmente concepito al MIT era un computer a elevato parallelismo che si basava su una topologia a ipercubo che collegava i vari nodi. Ogni nodo era un processore molto semplice dotato di una propria memoria che eseguivano codice SIMD. Le Connection Machine, in origine, erano progettate per applicazioni di intelligenza artificiale e di calcolo simbolico, anche se versioni successive ebbero successo nelle scienze applicate che richiedevano elevate potenza di calcolo.\nArchitettura ed evoluzione.\nHillis e Sheryl Handler fondarono nel 1983 la Thinking Machines a Waltham, nel Massachusetts (in seguito si spostarono a Cambridge nello stesso stato), e insieme al loro team svilupparono il CM-1 e il CM-2 che, in alcune configurazioni, poteva arrivare ad avere fino a 65.536 processori. I singoli processori erano molto semplici, elaboravano un bit alla volta. Il CM-2 presentato nel 1987 aggiunse 3132 coprocessori in virgola mobile Weitek, ciascuno dei quali condiviso da 32 processori. Furono prodotte due varianti del CM-2, il piccolo CM-2a con 4096 o 8192 processori e il veloce CM-200.\nData la loro origine nel campo del calcolo simbolico e all'intelligenza artificiale, i processori a singolo bit del CM-1 e il CM-2 sono stati influenzati da linguaggio di programmazione lisp e in particolare da una variante del Common Lisp, lo *Lisp (pronunciato \"Star-Lisp\"), il primo linguaggio di programmazione implementato nel CM-1. Molti programmi per CM-1/2 sono scritti in *Lisp.\nCon l'arrivo, nel 1991, del CM-5 la Thinking Machines abbandon\u00f2 l'architettura a ipercubo del CM-2 per una nuova architettura MIMD basata su una rete Fat tree che gestisce una serie di processori RISC SPARC. L'ultimo CM-5E rimpiazz\u00f2 i processori SPARC con i veloci SuperSPARC.\nL'elenco completo delle macchine Connection Machine in ordine cronologico \u00e8: CM-1, CM-2, CM-200, CM-5 e CM-5E.\nLa tesi originale di Danny Hillis da cui sono nate le macchine Connection Machine si intitolava:\n\"The Connection Machine (MIT Press Series in Artificial Intelligence)\" (ISBN 0262081571). Il libro \u00e8 in stampa dal 2005 e descrive in modo accurato la filosofia della macchina, il software e la sua architettura inclusi i collegamenti tra le CPU, le memorie e la loro programmazione in lisp.\nDesign.\nLe macchine Connection Machines sono famose per il loro design \"coreografico\". Il CM-2 era un Cubo grigio con diversi LED rossi sulla superficie. Il CM-5 \u00e8 una torre con un ampio pannello pieno di diodi LED. Durante il funzionamento, i LED continuano a lampeggiare per indicare il funzionamento dei nodi. Per questa sua estetica appariscente, la macchina \u00e8 stata utilizzata nel film \"Jurassic Park\", dove era installata nella sala di controllo dell'isola. La versione CM-2 comparve sul grande schermo per la prima volta come \"protagonista\" del film \"War Games\" del 1984, in questo caso impiegato presso il NORAD per la simulazione di conflitti nucleari."}
{"id": "292232", "revid": "124334140", "url": "https://it.wikipedia.org/wiki?curid=292232", "title": "Tutti i Santi", "text": "Il giorno di tutti i Santi, noto anche come Ognissanti, \u00e8 una festa di certe chiese cristiane che celebrano insieme la gloria e l'onore di tutti i santi, compresi quelli non canonizzati.\nNel calendario liturgico della Chiesa cattolica e della Chiesa ortodossa, \u00e8 chiamata Solennit\u00e0 di Ognissanti oppure Solennit\u00e0 di tutti i Santi.\nLa solennit\u00e0 del calendario liturgico romano (in latino: \"Sollemnitas Omnium Sanctorum\") cade il 1\u00ba novembre (seguita il 2 novembre dalla Commemorazione dei defunti), ed \u00e8 una festa di precetto; prima delle riforme di Pio XII del 1955 aveva anche una vigilia e un'ottava.\nStoria.\nLe commemorazioni dei martiri, comuni a diverse Chiese, cominciarono ad esser celebrate nel IV secolo. Le prime tracce di una celebrazione generale sono attestate ad Antiochia, e fanno riferimento alla domenica successiva alla Pentecoste. Questa usanza viene citata anche nella settantaquattresima omelia di Giovanni Crisostomo (407) ed \u00e8 preservata fino ad oggi dalle Chiese orientali. Anche Sant'Efrem il Siro (373) parla di tale festa, e la colloca il 13 maggio.\nLa ricorrenza della Chiesa occidentale potrebbe derivare dalla festa romana della \"Dedicatio Sanctae Mariae ad Martyres\", ovvero l'anniversario della trasformazione del Pantheon in chiesa dedicata alla Vergine e a tutti i martiri, avvenuta il 13 maggio 609 o 610 da parte di papa Bonifacio IV; la data del 13 maggio coincide con quella citata da Sant'Efrem.\nIn seguito papa Gregorio III (731-741) scelse il 1\u00ba novembre come data dell'anniversario della consacrazione di una cappella a San Pietro alle reliquie \"dei santi apostoli e di tutti i santi, martiri e confessori, e di tutti i giusti resi perfetti che riposano in pace in tutto il mondo\". Arrivati ai tempi di Carlo Magno, la festa in onore di tutti i santi era diffusamente celebrata .\nIl 1\u00ba novembre venne decretato festa di precetto da parte del re franco Luigi il Pio nell'835. Il decreto fu emesso \"su richiesta di papa Gregorio IV e con il consenso di tutti i vescovi\". La festa si dot\u00f2 di ottava solenne durante il pontificato di papa Sisto IV, quando band\u00ec la crociata per la liberazione di Otranto. La solennit\u00e0 di Tutti i Santi sostitu\u00ec l'antica festa romana dedicata a San Cesario di Terracina (santo tutelare degli imperatori romani), fissata proprio al 1\u00ba novembre: in questo giorno una solenne processione partiva dalla Basilica dei Santi Cosma e Damiano e si dirigeva sul Palatino in onore di San Cesario e degli imperatori. Papa Gregorio IV avrebbe deciso di trarne partito per sradicare questo culto idolatrico; gli imperiali installati sul Palatino gli ricordavano ogni anno, con la festa di San Cesario, lo spettacolo delle loro pratiche semipagane e semicristiane.\nL'antropologo James Frazer, osservando che, prima di diventare festa di precetto, la festa di Tutti i Santi veniva gi\u00e0 festeggiata in Inghilterra (paese un tempo abitato dai Celti) il 1\u00ba novembre, ipotizz\u00f2 che tale data fosse stata scelta dalla Chiesa per creare una continuit\u00e0 cristiana con Samhain, l'antica festa celtica del nuovo anno (secondo le teorie dello storico Rh\u0177s), a seguito di richieste in tal senso provenienti dal mondo monastico irlandese. Questo studioso, insieme con altri, sostenne che, secondo le credenze celtiche, durante la festa del Samhain i morti sarebbero potuti ritornare nei luoghi che frequentavano mentre erano in vita, e che quel giorno celebrazioni gioiose venissero tenute in loro onore. Da questo punto di vista le antiche trib\u00f9 celtiche erano un tutt'uno col loro passato ed il loro futuro. Questo aspetto della festa non sarebbe mai stato eliminato pienamente, nemmeno con l'avvento del cristianesimo, che infatti il 2 novembre celebra i defunti.\nLo storico inglese Ronald Hutton ha messo in discussione queste tesi, osservando come una festa in onore di tutti i santi venisse celebrata da vari secoli (prima di essere festa di precetto), in date discordanti nei vari paesi: per la Chiesa di Roma era il 13 maggio, in Irlanda (paese di cultura celtica) era il 20 aprile, mentre il 1\u00ba novembre era una data diffusa in Inghilterra e Germania (paesi di cultura germanica). Inoltre, sempre secondo Hutton, non ci sarebbero prove che Samhain avesse a che fare coi morti, e la Commemorazione dei defunti inizi\u00f2 a essere celebrata solo in seguito, nel 998.\nTradizioni.\nIn Europa.\nIn alcuni Paesi, il giorno di Ognissanti (1\u00ba novembre) \u00e8 un giorno festivo, ma non lo \u00e8 quello successivo (2 novembre), il giorno della commemorazione dei defunti. Di conseguenza, le persone in questi Paesi celebrano spesso la commemorazione dei defunti, recandosi ai cimiteri in cui sono sepolti i propri cari scomparsi, nel giorno di Ognissanti.\nIn Bosnia ed Erzegovina, Croazia, Repubblica Ceca, Finlandia, parti cattoliche della Germania, Italia, Lituania, Macedonia, Moldavia, Polonia, Romania, Slovacchia, Slovenia, Serbia, Svezia e Ungheria \u00e8 tradizione accendere candele e visitare le tombe dei parenti defunti.\nIn Austria e Baviera \u00e8 consuetudine che nel giorno di Ognissanti i padrini diano ai loro figliocci una treccia di pasta lievitata (\"Allerheiligenstriezel\").\nIn Francia e in tutto il mondo francofono la giornata di Tutti i Santi \u00e8 conosciuta come \"La Toussaint\". Su ogni tomba vengono deposti fiori (specialmente crisantemi) o ghirlande chiamate \"\"couronnes de toussaints\". Il giorno seguente si chiama \"Le jour des morts\"\" (\"Il giorno dei morti\"). In Belgio, \"Toussaint\" \u00e8 un giorno festivo. I belgi visitano il cimitero per deporre i crisantemi sulle tombe dei parenti defunti nel giorno di Ognissanti poich\u00e9 il giorno successivo non \u00e8 festivo.\nIn Portogallo, \"Dia de Todos os Santos\" \u00e8 una festa nazionale. Le famiglie ricordano i loro morti con cerimonie religiose e visite al cimitero. I bambini portoghesi celebrano la tradizione \"P\u00e3o-por-Deus\" (anche chiamata \"santorinho\", \"bolinho\" o \"fi\u00e9is de Deus\") andando di porta in porta, dove ricevono torte, noci, melograni, dolci e caramelle.\nIn Spagna, \"el D\u00eda de Todos los Santos\" \u00e8 una festa nazionale. Tradizionalmente viene eseguita l'opera teatrale \"Don Juan Tenorio\".\nIn America.\nIn Argentina, Brasile, Bolivia, Cile, Ecuador, Per\u00f9, Porto Rico, Uruguay e nello stato della Louisiana, le persone portano fiori sulle tombe dei parenti morti.\nIl giorno di Ognissanti in Messico coincide con il primo giorno della celebrazione del \"Giorno dei Morti\" (\"D\u00eda de Muertos\"), durante il quale si commemorano i bambini morti (\"Dia de los Inocentes\"), mentre il secondo giorno si celebrano tutti gli adulti deceduti.\nIn Guatemala, il giorno di Ognissanti \u00e8 una festa nazionale. In quel giorno i guatemaltechi preparano un pasto speciale chiamato \"fiambre\" a base di salumi e verdure; \u00e8 consuetudine visitare i cimiteri e lasciare alcune delle \"fiambre\" per i propri morti. \u00c8 anche consuetudine far volare degli aquiloni come simbolo di unione tra i vivi e i morti.\nNegli Stati Uniti e in Canada, la festivit\u00e0 di Halloween viene celebrata in occasione del giorno di Ognissanti, sebbene le celebrazioni siano generalmente limitate al 31 ottobre. Nel corso del XX secolo l'osservanza \u00e8 diventata in gran parte secolare, sebbene alcuni gruppi cristiani abbiano continuato ad abbracciare le origini cristiane della festa, mentre altri (gruppi tipicamente protestanti) hanno rifiutato le celebrazioni. Nella notte di Halloween, i bambini si vestono in costume e vanno di porta in porta a chiedere caramelle in una pratica nota come \"dolcetto o scherzetto\", mentre gli adulti possono ospitare feste in costume. Ci sono molte usanze popolari associate a Halloween, tra cui intagliare una zucca in una \"Jack-o'-lantern\" e il cosiddetto \"apple bobbing\". Halloween non \u00e8 un giorno festivo n\u00e9 negli Stati Uniti n\u00e9 in Canada."}
{"id": "292234", "revid": "1418004", "url": "https://it.wikipedia.org/wiki?curid=292234", "title": "Premio Akutagawa", "text": "Il \u00e8 tra i pi\u00f9 prestigiosi premi letterari giapponesi.\nVenne inaugurato nel 1935 da Kan Kikuchi, direttore della rivista \"Bungei Shunj\u016b\", in memoria dello scrittore\nRy\u016bnosuke Akutagawa; \u00e8 sponsorizzato dall'Associazione per la promozione della letteratura giapponese (\"Nihon Bungaku Shink\u014d Kai\") ed \u00e8 attribuito due volte l'anno, in gennaio e in luglio, all'opera migliore, pubblicata su quotidiano o periodico, da un autore esordiente. Il vincitore riceve un orologio e la somma di un milione di yen (quasi 8.000 euro, stima 2015).\nSpesso il premio \u00e8 attribuito a novelle o brevi racconti, piuttosto che a veri e propri romanzi. La fama del premio lo rende il pi\u00f9 prestigioso del Giappone, grazie anche alla notoriet\u00e0 che il vincitore raggiunge, che si traduce in un notevolissimo aumento delle copie vendute. Ad esempio la scrittrice Risa Wataya, dopo soli due mesi dall'assegnazione del premio, raggiunse le 500.000 copie, per arrivare a un totale di oltre 1.000.000.\nOccasionalmente, quando la giuria non raggiunge un consenso, il premio non viene attribuito. La giuria si compone tradizionalmente di scrittori contemporanei, critici letterari e precedenti assegnatari del premio. Fra il 1945 ed il 1948 l'attribuzione del premio \u00e8 stata sospesa a causa del periodo post-bellico.\nIl romanziere Oe Kenzaburo, gi\u00e0 insignito del premio Akutagawa, vinse, nel 1994, il Premio Nobel per la Letteratura."}
{"id": "292235", "revid": "547992", "url": "https://it.wikipedia.org/wiki?curid=292235", "title": "In\u00e9s Sastre", "text": "Biografia.\nA soli dodici anni, In\u00e9s comincia la sua carriera comparendo nello spot di una catena di fast food. Il suo esordio cinematografico avviene nel 1988, con il film \"A peso d'oro\" del regista Carlos Saura. Dopo gli studi presso la Sorbona di Parigi, nel 1996 In\u00e8s conclude un contratto triennale con Lanc\u00f4me, succedendo come testimonial ad Isabella Rossellini.\nNel 1997 interpreta il personaggio di Francesca Babini nel film di Pupi Avati \"Il testimone dello sposo\". Nel 2000 presenta il Festival di Sanremo a fianco di Fabio Fazio, ottenendo cos\u00ec una certa popolarit\u00e0 in Italia. Il 2 febbraio 2007 torna al cinema italiano, sempre con Avati, nel film \"La cena per farli conoscere\", dove recita insieme a Diego Abatantuono, Violante Placido, Vanessa Incontrada e Francesca Neri.\nAmbasciatrice dell'UNICEF, oltre allo spagnolo, parla il francese, l'inglese e l'italiano."}
{"id": "292238", "revid": "322321", "url": "https://it.wikipedia.org/wiki?curid=292238", "title": "Xenoglossia", "text": "Xenoglossia, o xenolalia, \u00e8 il termine con cui si indica la presunta capacit\u00e0 paranormale di parlare o scrivere una lingua al soggetto sconosciuta.\nDeriva dal greco \u03be\u03ad\u03bd\u03bf\u03c2 \"x\u00e8nos\", straniero, e \u03b3\u03bb\u1ff6\u03c3\u03c3\u03b1 \"gl\u1e51ssa\", lingua e non deve essere confusa con la glossolalia, cio\u00e8 la presunta capacit\u00e0 di parlare lingue inesistenti.\nSolitamente si suppone sia una capacit\u00e0 acquisita per via paranormale, come nel caso di sedute spiritiche. La xenoglossia sarebbe inoltre una possibile conseguenza della possessione demoniaca. Inoltre, il \"dono delle lingue\" figura fra i carismi dei Cristiani, basti pensare ai riferimenti presenti nelle Lettere di Paolo e negli Atti degli Apostoli.\nNella parapsicologia.\nIn base ai criteri della parapsicologia, esisterebbero due tipi di xenoglossia. Il primo tipo consisterebbe nella pronuncia di frasi di senso compiuto in una lingua sconosciuta. La seconda tipologia, detta xenoglossia responsiva, consiste in uno scambio di domande e risposte immediate e coerenti fra lo sperimentatore e l'entit\u00e0 disincarnata che sta possedendo il medium.\nNel misticismo.\nIl fenomeno non riguarda solo l'ambito della parapsicologia, ma ha interessato anche il mondo dei mistici.\nAnna Caterina Emmerich (1774-1824) fu una religiosa tedesca, monaca agostiniana, beatificata da Papa Giovanni Paolo II, sofferente a causa della presenza delle stigmate negli arti e alla testa, divenuta famosa per le sue presunte doti di veggente. La mistica fu seguita, tra gli altri, dal poeta Clemens Brentano che trascrisse i racconti delle sue visioni, nelle quali avrebbe rivissuto la Passione di Cristo e proprio in quei frangenti di estasi, sarebbe stata in grado di capire i discorsi dei contemporanei di Ges\u00f9.\nNella storia della xenoglossia si sarebbero verificati altri presunti casi, pi\u00f9 recenti, come quello della mistica tedesca cattolica Teresa Neumann, alla quale vengono attribuiti oltre alla stigmate, ritenute autentiche da una commissione medica presieduta dall'autorit\u00e0 cattolica di Ratisbona ma ritenute false da altre fonti, altri presunti fenomeni sovrannaturali come bilocazioni, profezie, e la presunta conoscenza di lingue a lei ignote, come ad esempio l'aramaico, il latino ed il greco.\nL'opinione della comunit\u00e0 scientifica.\nLa maggior parte dei linguisti e degli psicologi ritiene che la xenoglossia non esista. Fa eccezione lo psichiatra Ian Stevenson, il quale ritiene di avere documentato diversi casi che considera autentici. Tuttavia, secondo il CICAP \u00abun esame dettagliato di questi casi ha portato a concludere che le persone oggetto dei suoi studi non sembravano conoscere veramente la lingua in questione, ma sembravano piuttosto conoscere un numero limitato di parole di quella lingua e utilizzavano sempre queste per rispondere, in modo stereotipato, alle domande degli studiosi\u00bb."}
{"id": "292241", "revid": "287204", "url": "https://it.wikipedia.org/wiki?curid=292241", "title": "Arnold Schonberg", "text": ""}
{"id": "292242", "revid": "2225", "url": "https://it.wikipedia.org/wiki?curid=292242", "title": "Wolf's rain", "text": ""}
{"id": "292243", "revid": "712828", "url": "https://it.wikipedia.org/wiki?curid=292243", "title": "Djem-So", "text": ""}
{"id": "292245", "revid": "712828", "url": "https://it.wikipedia.org/wiki?curid=292245", "title": "Firmus Piett", "text": ""}
{"id": "292246", "revid": "712828", "url": "https://it.wikipedia.org/wiki?curid=292246", "title": "Dominus (Guerre stellari)", "text": ""}
{"id": "292247", "revid": "486946", "url": "https://it.wikipedia.org/wiki?curid=292247", "title": "Garnoo", "text": ""}
{"id": "292250", "revid": "712828", "url": "https://it.wikipedia.org/wiki?curid=292250", "title": "Lowbacca", "text": ""}
{"id": "292256", "revid": "7", "url": "https://it.wikipedia.org/wiki?curid=292256", "title": "Fairuse", "text": ""}
{"id": "292258", "revid": "1988788", "url": "https://it.wikipedia.org/wiki?curid=292258", "title": "Per\u00f9gia", "text": ""}
{"id": "292260", "revid": "287204", "url": "https://it.wikipedia.org/wiki?curid=292260", "title": "Hockey su ghiaccio ai XIII Giochi olimpici invernali", "text": "Il torneo di hockey su ghiaccio delle olimpiadi invernali del 1980 a Lake Placid (Stati Uniti) si svolse dal 12 al 24 febbraio 1980 e vi parteciparono 12 squadre.\nIntitolate a partecipare furono le 8 squadre del gruppo A dei campionati mondiali del 1979, oltre alle migliori 4 del gruppo B. Germania Est (seconda del gruppo B) e Svizzera (quinta del gruppo B) rinunciarono a partecipare, venne quindi scelto il Giappone (sesto del gruppo B)\nLa formula del torneo venne cambiata rispetto al passato. Si svolsero due gironi eliminatori da 6 squadre ciascuno. Le prime due di ogni girone vennero ammesse al girone che assegnava le medaglie. Le due terze si incontrarono in una finale per il quinto posto.\nIl torneo di questa edizione vide la pi\u00f9 grande sorpresa dopo la vittoria della Gran Bretagna del 1936. I padroni di casa vinsero il loro secondo oro olimpico sconfiggendo la fortissima squadra sovietica in un incontro trascinante. Ci furono anche altre sorprese, n\u00e9 Cecoslovacchia, n\u00e9 Canada riuscirono a qualificarsi per il girone delle medaglie e si incrociarono per il quinto posto. Per il Canada fu il peggior risultato di tutte le edizioni delle Olimpiadi e dei Campionati del mondo.\nGironi eliminatori.\nGruppo A.\nClassifica\nGruppo B.\nClassifica\nFinale per il 5\u00ba posto.\nGirone per i posti dal 1\u00ba al 4\u00ba.\nClassifica"}
{"id": "292261", "revid": "6923", "url": "https://it.wikipedia.org/wiki?curid=292261", "title": "Buccinasco", "text": "Buccinasco (\"Buccinasch\" in dialetto milanese, : ) \u00e8 un comune italiano di abitanti della citt\u00e0 metropolitana di Milano in Lombardia.\nToponomastica.\nIl nome nascerebbe da \"buccin\", a sua volta derivato dal latino \"bucina\" (cio\u00e8 \"canale\", \"fossato\" o \"condotta di acquedotto\"), con il suffisso \"asco\", di origine ligure. Mostrerebbe dunque una zona ricca di corsi d'acqua; numerosi sono infatti i canali e le sorgenti.\nUn tempo, nell'attuale paese, c'erano diversi borghi contadini (Buccinasco Castello, Romano Banco, Gudo Gambaredo).\nIl nome \"Romano Banco\" potrebbe riferirsi alla presenza dei Romani nella zona, mentre \"Gudo Gambaredo\" potrebbe derivare dall'unione di \"actus\" (cio\u00e8 \"pungente\") con gambero e significare, quindi, \"gambero che pizzica\".\nStoria.\n\u00c8 probabile che vi fosse un antico insediamento in epoca etrusca, intorno al 300-600 a.C.\nIl primo testo in cui si trova il nome Buccinasco \u00e8 il \"\"Liber notitiae Sanctorum Mediolani\", redatto intorno al 1290 da Goffredo da Bussero. Nella suddivisione medievale in pievi del territorio milanese, Buccinasco apparteneva alla pieve di Cesano Boscone.\nBuccinasco ottenne l'autonomia definitiva tra il 1322 e il 1447.\nIl nucleo centrale e storico del comune \u00e8 \"Buccinasco Castello\" (o semplicemente \"Buccinasco\").\nA esso furono inglobati nel 1841 i comuni di \"Rovido\", \"Romanobanco\" e \"Gudo Gambaredo\".\nNel 1870 gli furono inglobati anche i comuni di \"Grancino\" e \"Ronchetto sul Naviglio\". Quest'ultimo venne scorporato e annesso a Milano nel 1923..\nTutti questi comuni erano in realt\u00e0 villaggi rurali di poche centinaia d'abitanti.\nPoco dopo l'Unit\u00e0, nel 1866, il comune di Buccinasco aveva, ai confini dell'epoca, 924 abitanti cos\u00ec ripartiti: \"Buccinasco Castello\" 192, \"Gudo Gambaredo\" 193, \"Romano Banco\" 165, \"Rovido\" 135, cascine sparse 239. I comuni di \"Grancino\" e \"Ronchetto sul Naviglio\", prossimi all'annessione, avevano circa 150 abitanti ciascuno compresi quelli delle cascine sparse.\nNel 1905 nacque la prima fabbrica: la Meucci. Essa produceva sciroppi, liquori e gelati. Rimarr\u00e0 l'unica fabbrica del paese per circa 50 anni.\nFino alla met\u00e0 del Novecento Buccinasco \u00e8 stato un comune prettamente agricolo costituito da tre villaggi principali: \"Buccinasco Castello\", \"Romano Banco\" e \"Gudo Gambaredo\". Di questi il nucleo storico di Buccinasco \u00e8 il primo borgo. Tali borgate agricole erano immerse in aperta campagna. Numerose erano anche le cascine, molte delle quali sono attive tuttora.\nNel 1923 la frazione di Ronchetto sul Naviglio venne distaccata dal comune e aggregata a Milano.\nA partire dagli anni sessanta, \"Buccinasco Castello\" si \u00e8 trasformato da nucleo e centro storico del comune a cui esso stesso d\u00e0 il nome, a frazione del medesimo. Ci\u00f2 \u00e8 avvenuto perch\u00e9 la massiccia immigrazione ha fatto ingrandire e urbanizzare la frazione \"Romano Banco\", facendola diventare il nucleo principale del comune e sede della Giunta e del Consiglio comunale, oltre che del Sindaco.\nNelle elezioni del 25 giugno 2017, Rino Pruiti (centrosinistra) \u00e8 diventato sindaco di Buccinasco sconfiggendo il candidato di centrodestra Nicol\u00f2 Licata al ballottaggio (51,69% vs 48,31%).\nSituazione.\nA seguito dell'immigrazione e del notevole boom edilizio, di fatto, \"Grancino\", \"Rovido\" e \"Romano Banco\" si sono fusi in un unico agglomerato urbano.\nAttualmente le borgate di \"Buccinasco Castello\" e \"Gudo Gambaredo\" costituiscono le due frazioni del comune di Buccinasco. Esse sono situate al di l\u00e0 della Tangenziale Ovest e sono immerse nel Parco Agricolo Sud Milano. \"Buccinasco Castello\" e \"Gudo Gambaredo\" mantengono l'antico aspetto agreste che un tempo aveva l'intero comune di Buccinasco.\nPi\u00f9 della met\u00e0 della superficie di Buccinasco fa parte del Parco Agricolo Sud Milano, che occupa 637,4 ha sui 1202 ha totali del comune.\nLa chiesa che pi\u00f9 rappresenta Buccinasco \u00e8 la chiesa di San Biagio chiamata comunemente \"La Chiesetta\".\nVi sono numerosi laghetti artificiali. Tra essi spiccano: i laghi Pastorini, il lago Santa Maria e il lago Marzabotto.\nIn particolare il lago Santa Maria ospita al suo interno diverse attivit\u00e0 di natura ludica come noleggi di canoe e altre attivit\u00e0 balneari, oltre a vari eventi che si manifestano specialmente durante il periodo estivo.\n'Ndrangheta.\nBuccinasco \u00e8 considerata la culla della 'Ndrangheta in Lombardia. Nel 2008 la direzione distrettuale antimafia di Milano ha documentato attraverso l'inchiesta \"Cerberus\" il monopolio dei clan Barbaro-Papalia nell'area di Buccinasco, Assago e Corsico.\nCascine di Buccinasco.\nBuccinasco, data la sua storia agricola, \u00e8 sempre stata molto ricca di mulini e cascine. Attualmente ve ne sono attive circa una decina, tra queste le pi\u00f9 grosse e famose sono:\nStemma.\nLa parte centrale dello stemma \u00e8 occupata da uno scudo con campo argento, attraversato da due fasce orizzontali di colore azzurro che simboleggiano i due navigli (Naviglio Pavese e Naviglio Grande), in mezzo ai quali viene evidenziata la sagoma di un castello di smalto rosso, aperto, murato di nero e merlato alla ghibellina raffigurante in modo piuttosto palese il castello di Buccinasco.\nLo scudo \u00e8 cinto lateralmente da due rami: uno di alloro e uno di quercia ed \u00e8 sovrastato dalla corona di Comune.\nInfrastrutture e trasporti.\nLa citt\u00e0 dispone di un'uscita dedicata della Tangenziale Ovest di Milano, precisamente denominata come Corsico-Gaggiano, che collega al comune tramite l'area industriale di Buccinasco.\nIl comune di Buccinasco \u00e8 servito da tre autolinee gestite dall'ATM:\nUn'altra linea, lo Stradabus, era gestita in cooperazione tra il Comune e l'ATM. Effettuava il collegamento diretto tra Buccinasco e Bisceglie M1, soppressa a fine luglio 2009.\nAl suo posto, da settembre 2009, sono state istituite 2 nuove linee denominate \"CityBus\" le quali svolgono servizio di collegamento all'interno del territorio comunale.\nDal 5 agosto 2015, Buccinasco era entrata a far parte dell'area di servizio di Enjoy, un servizio di car sharing che opera nelle principali citt\u00e0 italiane. Grazie a tale estensione, era possibile usufruire e parcheggiare le auto e scooter Enjoy su quasi tutto il territorio comunale. Dal 19 marzo 2018, tuttavia, avendo rilevato un numero di noleggi giornalieri di molto inferiori alla media, Enjoy ha cancellato dalle proprie aree di copertura tre comuni della provincia di Milano, tra cui Buccinasco.\nA partire dal 21 novembre 2019, dopo circa un anno e mezzo intese tra il comune e l'azienda Eni, il servizio torna sul territorio ma con condizioni diverse rispetto al passato. Non \u00e8 pi\u00f9 possibile parcheggiare l'auto ovunque ma solo nei pressi degli stalli comunali presenti vicino al confine milanese, indicati da segnaletiche e sulla mappa dell'area di copertura di Milano sul sito di Enjoy.\nAttualmente \u00e8 in fase di realizzazione uno studio di fattibilit\u00e0 per un eventuale prolungamento della linea M4 della metropolitana di Milano, al momento ancora in costruzione che vedrebbe come capolinea la stazione di San Cristoforo. Lo studio si trova in modalit\u00e0 avanzata e prevede diversi scenari realizzabili tra cui scegliere che vedrebbe come risultato la realizzazione di una fino a tre fermate lungo il sud ovest milanese, comprendendo il comune di Buccinasco.\nCinema.\nNel 2019 esce il film \"Lo spietato\", ambientato nella Milano da bere e con diverse sequenze girate a Buccinasco.\nAziende.\n\"Qui viene fornito un elenco delle aziende.\"\nSport.\nA Buccinasco sono presenti diverse societ\u00e0 sportive:"}
{"id": "292263", "revid": "1226", "url": "https://it.wikipedia.org/wiki?curid=292263", "title": "J.R.R.Tolkien", "text": ""}
{"id": "292267", "revid": "287204", "url": "https://it.wikipedia.org/wiki?curid=292267", "title": "Hockey su ghiaccio ai XIV Giochi olimpici invernali", "text": "Il torneo di hockey su ghiaccio delle olimpiadi invernali del 1984 a Sarajevo (Jugoslavia) si svolse dal 7 al 19 febbraio 1984 e vi parteciparono 12 squadre.\nIntitolate a partecipare furono le 8 squadre del gruppo A dei campionati mondiali del 1983, oltre alle migliori 2 del gruppo B. La Germania Est (sesta del gruppo A) rinunci\u00f2 a partecipare, venne quindi sostituita dall'Austria (terza del gruppo B). L'ultimo posto disponibile venne deciso in un turno di qualifica tra la terza del gruppo B e la vincitrice del gruppo C. Poich\u00e9 l'Austria era gi\u00e0 stata ammessa al posto della DDR, la Norvegia prese il suo posto.\nLa formula del torneo non venne cambiata rispetto all'edizione precedente. Ci fu solo l'aggiunta di una finale per il settimo posto. Contrariamente all'edizione del 1980, non si ebbero grosse sorprese. L'Unione Sovietica conquist\u00f2 il suo sesto titolo olimpico, sorpassando cos\u00ec il Canada (la vittoria del 1920 fu ottenuta quando l'hockey era sport dimostrativo e quindi non contata ufficialmente).\nTorneo.\nGironi eliminatori.\nGruppo A.\nClassifica\nGruppo B.\nClassifica\nGirone per i posti dal 1\u00ba al 4\u00ba.\nClassifica"}
{"id": "292268", "revid": "1718925", "url": "https://it.wikipedia.org/wiki?curid=292268", "title": "Quartiere", "text": "Un quartiere, in epoca medioevale e rinascimentale, era una delle quattro parti in cui veniva suddivisa la citt\u00e0 (quando era suddivisa in tre parti, si chiamavano terzieri, se in sei parti, sestieri). Oggi \u00e8 uno dei settori di territorio che fanno parte di una citt\u00e0 e si distingue dagli altri settori cittadini per le sue caratteristiche. Un quartiere pu\u00f2 rappresentare una suddivisione amministrativa in alcune grandi citt\u00e0 e in tal caso \u00e8 rappresentato dal consiglio di quartiere, un organo elettivo amministrativo con funzioni consultive e in alcuni casi deliberative riguardanti l\u2019amministrazione del quartiere stesso. In un'accezione familiare, il termine viene spesso utilizzato per la zona in cui si abita, riferendosi ad esempio alla vita del quartiere o al cinema del quartiere.\nTipologie di quartiere.\nLe caratteristiche che contraddistinguono un quartiere possono essere comprese nelle seguenti tipologie:\nRioni e quartieri.\nIn alcuni casi, come a Roma e in altre citt\u00e0, il termine \"quartiere\" \u00e8 in contrapposizione con \"rione\"; nel caso di Roma le suddivisioni urbane all'interno delle mura aureliane, e dunque pi\u00f9 antiche, sono dette \"rioni\", mentre quelle esterne alla cinta muraria, e dunque pi\u00f9 recenti, sono dette \"quartieri\". In questo caso, dunque, il termine rione indica le zone pi\u00f9 antiche, mentre il termine \"quartiere\" quelle pi\u00f9 recenti. Nel caso di altre citt\u00e0, il nome \"rione\" \u00e8 analogamente usato per le suddivisioni urbane pi\u00f9 antiche, in contrapposizione a \"quartiere\", ma non considerando la localizzazione all'interno o all'esterno delle mura.\nStoria.\nIl termine quartiere deriva dal numero dei settori, quattro, in cui erano suddivise molte citt\u00e0 medievali, impostazione gi\u00e0 adottata per le citt\u00e0 fondate dagli antichi Romani, in cui l'accampamento (\"castrum\") era suddiviso in quattro parti dall'intersezione delle due strade principali, il cardo e il decumano. I quattro quartieri formatisi con questa soluzione urbanistica sono tuttora esistenti in alcune citt\u00e0 antiche o medievali.\nMolti architetti del Movimento Moderno hanno studiato questa unit\u00e0 al fine della razionalizzazione della citt\u00e0, arrivando a proporre diverse soluzioni architettoniche ed urbanistiche tra l'utopico e il reale. Il Razionalismo Italiano nelle citt\u00e0 di fondazione di epoca fascista ha diviso, tra i primi, la struttura urbana in zone, individuando i quartieri aventi funzione abitativa. Le citt\u00e0 razionaliste simbolo realizzate \"ex novo\" in quegli anni dagli architetti italiani, come la recente scoperta di Portolago, cittadina greca dell'isola di Leros, nel Dodecaneso, e la pi\u00f9 conosciuta Sabaudia nell'Agro Pontino ne dimostrano esemplarmente i caratteri.\nLa pi\u00f9 nota progettazione di questo elemento urbano \u00e8 quella di Le Corbusier, che teorizza un quartiere sintesi e forse apice della sua carriera, definito Unit\u00e9 d'Habitation.\nQuesta struttura ubicata in Marsiglia, Francia, costruita nel 1947-1952, \u00e8 probabilmente se non la pi\u00f9 famosa opera Le Corbusier, la pi\u00f9 dirompente dal punto di vista sociale e urbanistico. Ha provocato infatti, un'enorme influenza ed \u00e8 spesso citata come fonte d'ispirazione della corrente architettonica e filosofica definita con il termine brutalismo.\nL'edificio-quartiere di Marsiglia comprende 337 appartamenti organizzati su dodici piani e sospesi su larghi \"pilotis\". Nell'edificio sono anche incorporati negozi, palestra, un'infermeria, un asilo e un albergo. Il tetto piano \u00e8 pensato come uno spazio comune con sculture, impianti di aerazione, e piscina.\nAltri quartieri storici nella grandi citt\u00e0 hanno nel corso del tempo acquistato un loro carattere, una loro anima in relazione al tipo di residenti che vi abitavano. Si pensi al quartiere di Montmartre definito degli artisti, al Greenwich Village o West village a New York quartiere abitato dagli scrittori, o ad Hollywood che in origine era un quartiere di Los Angeles.\nSono considerati quartieri anche altre suddivisioni cittadine formatesi storicamente, tra le quali rientrano le seguenti:\nIl termine borgata, nel linguaggio moderno, si riferisce invece sia a un piccolo centro abitato rurale che a un raggruppamento di edifici periferici facente parte di un quartiere cittadino.\nAmministrazione pubblica.\nNelle citt\u00e0 moderne, il quartiere rappresenta anche spesso una entit\u00e0 di tipo amministrativo, ovvero una circoscrizione comunale di decentramento, spesso con distaccamenti locali di uffici comunali e consigli di quartiere, in cui i cittadini possono partecipare e animare la vita politica locale.\nPer motivi urbanistici, logistici, economici ed amministrativi, il quartiere (in particolare residenziale) rappresenta anche un primo livello di comunit\u00e0 e di ambito sociale. Per esempio, nei quartieri possono prendere corpo spontaneamente cooperative e comitati informali di cittadini che si esprimono in modo collegiale, per esempio, nei confronti dell'amministrazione cittadina."}
{"id": "292269", "revid": "212348", "url": "https://it.wikipedia.org/wiki?curid=292269", "title": "Dino Dini's Goal", "text": ""}
{"id": "292274", "revid": "289613", "url": "https://it.wikipedia.org/wiki?curid=292274", "title": "Serie D 2004-2005", "text": "La Serie D 2004-2005 \u00e8 stata la 57\u00aa edizione del campionato di categoria.\nStagione.\nNovit\u00e0.\nLe squadre partecipanti passano da 162 a 164.\nAggiornamenti.\nPrima dell'inizio del campionato la , l'A.S.C. Potenza, il e il vengono ammessi in Serie C2 2004-2005 per carenza di organico.&lt;br&gt;\nInoltre non si icrive al campionato il mentre il \"Cosenza Calcio 1914\" riottiene l'affiliazione alla FIGC e viene iscritto in Serie D.&lt;br&gt;\nA completamento di organico vengono ripescate molte delle squadre retrocesse la scorsa stagione: il , il Valle d'Aosta Aosta-Sarre, il , il , il , la , il , l', il , il , il e il .&lt;br&gt;\nInfine avvengono le seguenti fusioni e cessioni di titoli sportivi:\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:\nGirone D.\nClassifica finale.\nLegenda:\nRegolamento:\nNote:\nGirone E.\nClassifica finale.\nLegenda:\nRegolamento:\nNote:\nGirone F.\nClassifica finale.\nLegenda:\nRegolamento:\nNote:\nGirone G.\nClassifica finale.\nLegenda:\nRegolamento:\nNote:\nGirone H.\nClassifica finale.\nLegenda:\nRegolamento:\nNote:\nGirone I.\nClassifica finale.\nLegenda:\nRegolamento:\nNote:\nPoule Scudetto.\nLo Scudetto Dilettanti viene assegnato dopo un torneo fra le vincitrici dei 9 gironi. Vengono divise in 3 triangolari le cui vincitrici, pi\u00f9 la migliore seconda, accedono alle semifinali, da disputarsi in turni di andata e ritorno e la finale unica in campo neutro.\nTurno preliminare.\nTriangolare 1.\nLegenda:\nRegolamento:\nTriangolare 2.\nLegenda:\nRegolamento:\nTriangolare 3.\nLegenda:\nRegolamento:"}
{"id": "292275", "revid": "205250", "url": "https://it.wikipedia.org/wiki?curid=292275", "title": "Maurizio Quadrio", "text": "Biografia.\nNasce il 6 settembre 1800 a Chiavenna da Angelica Pestalozzi e Carlo Quadrio, un piccolo possidente e medico locale. I Quadrio erano una famiglia che vantava una lunga e gloriosa storia, annoverando tra i propri avi Stefano Quadrio, condottiero del XV secolo.\nDopo alcuni anni trascorsi a Chiavenna la famiglia, che nel frattempo \u00e8 cresciuta con altri 5 figli, ritorna al borgo d'origine, Chiuro.\nMaurizio Quadrio frequenta l'Universit\u00e0 di Pavia ove \u00e8 allievo di Giandomenico Romagnosi (1761-1835). Durante gli studi ha i primi contatti con l'associazione segreta carbonara de \"i Federati\".\nNel 1820 viene imprigionato per la prima volta per aver manifestato a favore dei moti nel Napoletano.\nIl 16 marzo 1821, con altri 84 alunni dell'Universit\u00e0 su un totale di 893 iscritti, si arruola nel \"Battaglione della Minerva\" e accorre in Piemonte dove nel frattempo erano scoppiati i moti liberali. A seguito del fallimento delle sollevazioni, \u00e8 costretto all'esilio e si trasferisce a Genova dove incontra il giovane Giuseppe Mazzini. Da Genova passa alla Spagna, poi alla Francia e infine alla Svizzera.\nA questo punto, per molti italiani \u00e8 gi\u00e0 un patriota, un eroe non disposto a vivere come suddito della \"felix Austria\".\nTorna in Lombardia per poi fuggire nuovamente grazie ad un passaporto falso.\nLa sua vita avventurosa lo porta quindi ad Odessa in Russia, attuale Ucraina, dove lavora dando lezioni private e come precettore di nobili.\nNel 1830, allo scoppio del moto polacco si unisce ai ribelli per poi riparare di nuovo in Russia sino al 1834. Dopo un breve soggiorno in Svizzera rientra in Italia per consegnarsi agli austriaci. Viene condannato a morte, ma la pena commutata in sei mesi di carcere dalle locali autorit\u00e0 austriache.\nScontata la pena e ancora sotto la sorveglianza austriaca torna a Chiuro, il paese dei suoi avi, dove nel 1836 si rende utile assistendo i colpiti dal colera che infieriva in Valtellina. Nei registri parrocchiali di Chiuro risulta che tra il 1835 e il 1848 tiene a battesimo ben 34 bambini, figli di agricoltori, falegnami, muratori, pellettieri, fabbri e calzolai.\nQuando nel marzo 1848 la notizia dello scoppio delle Cinque giornate di Milano giunge in Valtellina, si reca immediatamente a Milano, dove il governo provvisorio lo elegge commissario per la Valtellina.\nTerminata questa breve esperienza politica, deve fuggire dal Lombardo-veneto riparando a Lugano, in Svizzera. Qui incontra nuovamente Mazzini e collabora alla preparazione della insurrezione della Val d'Intelvi dell'ottobre 1848.\nNel gennaio del 1849 \u00e8 in Toscana dove viene nominato segretario del governo provvisorio, quindi a Roma dove \u00e8 segretario privato del triumvirato (Mazzini, Armellini e Saffi).\nDopo la caduta della Repubblica Romana \u00e8 a Marsiglia, quindi in Svizzera e infine, aiutato da Mazzini, a Londra.\nDopo aver partecipato al moto livornese del giugno 1857, costretto all'esilio, torna a Londra e da qui a Malta, in previsione di un moto rivoluzionario che dovrebbe scoppiare in Sicilia. \u00c8 di nuovo in Inghilterra per collaborare e poi divenire direttore del periodico Pensiero ed azione fondato da Mazzini e dedicato alla propaganda repubblicana.\nNel 1859 ritorna in Italia, prima a Genova poi a Milano, divenendo direttore del giornale repubblicano-mazziniano \"L'unit\u00e0 italiana\" fino al 1871.\nNel 1872 si trasferisce a Roma, per dirigere il giornale \"L'emancipazione\", altro storico giornale mazziniano."}
{"id": "292284", "revid": "339392", "url": "https://it.wikipedia.org/wiki?curid=292284", "title": "Sempai", "text": ""}
{"id": "292292", "revid": "14691", "url": "https://it.wikipedia.org/wiki?curid=292292", "title": "Pifferaio Magico", "text": ""}
{"id": "292293", "revid": "2208209", "url": "https://it.wikipedia.org/wiki?curid=292293", "title": "Stefano Quadrio", "text": "Biografia.\nStefano Quadrio, figlio di Gaudenzio Quadrio de Ponte, figlio di Princivalle detto Zallio e originario di Ponte in Valtellina, nacque a Chiuro intorno al 1376 da una famiglia di tradizione ghibellina. Spos\u00f2 Teresa del Grumello, appartenente ad un'importante famiglia ghibellina del bergamasco. Ebbe numerosi figli tra cui Gaudenzio detto Zuffardo, Francesco che fu dottore in legge, Antoniolo, Pietro e Giovanni da cui discese il patriota risorgimentale Maurizio Quadrio.\nLa battaglia di Delebio (18-19 novembre 1432).\nLa tradizione assegna un importante ruolo a Stefano Quadrio nella Battaglia di Delebio del 1432. Una battaglia che vede Filippo Maria Visconti, duca di Milano, e la Repubblica Veneta contrapposti in seguito all'occupazione da parte dei veneziani, appoggiati dalle truppe del glorioso Conte di Carmagnola, di Brescia e della Valle Camonica. Le truppe veneziane erano comandate dal provveditore Giorgio Corner, che aveva lasciato i Milanesi per mettersi al soldo della \"Serenissima\", e che aveva invaso la Valtellina nel 1431 entrando dalla Val Camonica e passando per il valico dell'Aprica. La repubblica di San Marco aspirava oltre che a rendere pi\u00f9 sicuro il confine settentrionale, ad assicurarsi un passaggio alpino attraverso la Valtellina per i suoi traffici commerciali verso il Nord.\nIl 18 novembre 1432 l'esercito dei Visconti comandato dal capitano di ventura Niccol\u00f2 Piccinino attraversa l'Adda vicino a Sorico cogliendo di sorpresa il presidio di un campo trincerato veneziano. L'esercito ducale viene respinto dai veneziani ma nella notte seguente il Piccinino prepara l'assalto facendo colmare il fossato che protegge il campo avversario di Delebio. La mattina del 19 novembre 1432 \u00e8 battaglia: i milanesi attaccano i veneziani da Ovest, mentre le truppe dei Ghibellini valtellinesi guidati dallo stesso Stefano Quadrio, attaccano da Est. I veneziani, vengono definitivamente sbaragliati.\nLa vita da castellano.\nDi Stefano Quadrio si dice fosse un uomo d'arme e un abile uomo d'affari: \"dominus et vir, egregius et spectabilis miles\". Documenti certi ne testimoniano l'importanza come operatore economico. Stefano, rimasto orfano nel 1387, continua le attivit\u00e0 gi\u00e0 avviate dal padre: \u00e8 proprietario fondiario, commerciante di vino, di ferro, di cereali, di stoffe, prestatore di denaro a mutuo e anche proprietario di bestiame affittato attraverso patti di soccida.\nLa fedelt\u00e0 alla famiglia Visconti prima, e i meriti conquistati in battaglia poi, valgono a Stefano Quadrio la stima del duca e dell'intera corte di Milano. Infatti gli vengono conferiti importanti cariche come quella di governatore di Piacenza che Stefano ricopre con impegno e perizia accattivandosi la stima e benevolenza del popolo piacentino.\nForte dell'appoggio visconteo, nel 1432 Stefano d\u00e0 sfogo alla propria indole sanguinaria assassinando i sette fratelli Lazzaroni, signori Guelfi di Teglio, partigiani di Venezia contro i Visconti mettendo a ferro e fuoco il locale castello. Secondo alcune testimonianze, Stefano Quadrio si guadagna in questo modo la riconoscenza degli abitanti del paese, stanchi delle angherie dei loro capitani. La memoria di questo evento storico sopravvive ancora oggi in quel di Teglio: il prato ai piedi di quello che fu un tempo il Castello viene chiamato ancora oggi \"pr\u00e0 de resa\".\nSecondo la tradizione Filippo Maria Visconti per ringraziarlo dei preziosi servigi offerti nella battaglia di Delebio, fa edificare e gli dona il palazzo fortificato che ancora sorge nel centro di Chiuro e si affaccia sulla piazza che oggi porta il suo nome. A testimonianza del carattere militare del castello e delle fortificazioni esistenti, l'edificio conserva un moncone di torre all'imbocco dell'omonima via e una bella caditoia a cappa.\nStefano abit\u00f2 la casa paterna in contrada Gera, a Chiuro, sino al 1391 per poi trasferirsi con i figli sul lato orobico della valle, a Sazzo, attualmente frazione del comune di Ponte in Valtellina. Nel piccolo centro abitato all'epoca pare vi fosse un castello o semplicemente un edificio fortificato di propriet\u00e0 della famiglia Quadrio. Secondo un documento del 4 aprile 1401, Gian Galeazzo Visconti assegna a Stefano il castello di Sazzo con annesso oratorio con tutti i beni ad esso pertinenti.\nNell'ottobre 1405 Stefano accolse nel castello di Sazzo Benigno di Nicola de Medici, futuro Beato Benigno de'Medici (1372 - 1472) detto San Bello, che tornava dalla Francia attraverso i Grigioni e Bormio con il fratello Luigi gravemente ammalato. Il 9 ottobre 1405 Luigi mor\u00ec e fu sepolto nella cappella del castello.\nA conferma dei buoni rapporti intercorsi tra i Quadrio e gli abitanti di Sazzo, Albareda e Briotti, alcuni documenti attestano nel 1436 la donazione alla locale comunit\u00e0, da parte dello stesso Stefano, della chiesa, a quel tempo dedicata a San Michele, dal 1664 santuario dedicato a San Luigi Gonzaga.\nViene considerata come appartenuta a Stefano Quadrio anche la massiccia torre che sorge a Chiuro in contrada Castionetto affacciandosi sulla Valtellina e che costituiva un punto di osservazione preferenziale. Considerate la solidit\u00e0 della struttura, con muri che alla base raggiungono i 2,5 m di larghezza, la torre aveva certamente un ruolo non solo di avvistamento ma anche difensivo."}
{"id": "292294", "revid": "123236548", "url": "https://it.wikipedia.org/wiki?curid=292294", "title": "Borislav Peki\u0107", "text": "Autore dei romanzi \"Il tempo dei miracoli\", \"Il pellegrinaggio di Arsenij Njegovan\" e della saga \"Il vello d'oro\", visse dal 1945 al 1971 a Belgrado, mentre, a causa dei difficili rapporti con il governo jugoslavo, trascorse il resto della vita in esilio a Londra. \u00c8 considerato una delle pi\u00f9 importanti figure letterarie serbe del XX secolo.\nVita e opere.\nI primi romanzi.\nBorislav Peki\u0107 nasce in una abbiente famiglia montenegrina il 4 febbraio 1930. Trascorre l'infanzia e l'adolescenza in diverse localit\u00e0 in Montenegro e Serbia. Nel 1945 \u00e8 a Belgrado dove ottiene il diploma di maturit\u00e0 al Terzo Liceo maschile. All'et\u00e0 di diciotto anni viene accusato di far parte dell'associazione clandestina anti-comunista \"Giovent\u00f9 Democratica Jugoslava\" e condannato a quindici anni di prigione ma \u00e8 graziato nel 1953. All'uscita dal carcere inizia gli studi di psicologia sperimentale presso la facolt\u00e0 di filosofia dell'Universit\u00e0 di Belgrado, senza per\u00f2 mai completarli. Nel 1958 sposa Ljiljana Gli\u0161i\u0107, nipote di Milan Stojadinovi\u0107, Primo Ministro di Jugoslavia dal 1935 al 1939. Nel 1959 nasce la figlia Alexandra. Nel 1958, Peki\u0107 scrive la prima di pi\u00f9 di venti sceneggiature originali per le maggiori case di produzione jugoslave. Nel 1961, \"Dan \u010detrnaesti\" (\"Il quattordicesimo giorno\") rappresenta la Jugoslavia al Festival di Cannes.\nNel frattempo, lavora a diversi romanzi, il primo dei quali, \"Vreme \u010duda\" (\"Il tempo dei miracoli\"), viene pubblicato nel 1965 ottenendo un certo successo di critica e pubblico. Si dovr\u00e0 attendere il 1976 per la prima traduzione in inglese, e solo nel 1986 usciranno le edizioni francese e polacca. La prima traduzione italiana \u00e8 del 2004. Il romanzo annuncia gi\u00e0 alcune caratteristiche distintive dell'opera di Peki\u0107: un netto anti-dogmatismo e un fondamentale scetticismo nei confronti dell'idea di progresso dell'umanit\u00e0 nel corso della storia. Negli anni 1968-1969 \u00e8 tra gli editori del popolare periodico letterario \"Knji\u017eevne Novine\". Il secondo romanzo, \"Hodo\u010da\u0161\u0107e Arsenija Njegovana\" (\"Il pellegrinaggio di Arsenij Njegovan\"), nel quale trovano eco le manifestazioni studentesche del '68 in Jugoslavia, \u00e8 pubblicato nel 1970 e vince il prestigioso premio letterario \"NIN\" l'anno seguente. Si complicano intanto i rapporti con le autorit\u00e0 che lo accusano di sostenere le posizioni degli studenti, nonostante la distanza ideologica trasparente nel romanzo, e gli negano il passaporto per un certo tempo.\nL'esilio a Londra e le opere maggiori.\nNel 1971 Peki\u0107 si trasferisce a Londra. Considerato ormai \"persona non grata\" dal governo jugoslavo, nessuna sua nuova opera viene pubblicata dal 1971 al 1975, quando esce \"Uspenje i sunovrat Ikara Gubelkijana\" (\"L'ascesa e la caduta di Icaro Gubelkian\"). Nel 1977, dopo aver mandato il manoscritto di \"Kako upokojiti Vampira\" (\"Come placare il vampiro\") ad una competizione letteraria anonima, l'Associazione degli Editori Jugoslavi lo riconosce come migliore opera dell'anno e lo manda alle stampe. Basato in parte sull'esperienza della prigionia tra il 1948 e il 1953, il romanzo analizza i meccanismi e la logica del moderno regime totalitario. Sempre nel 1977 pubblica \"Odbrana i poslednji dani\" (\"La difesa e gli ultimi giorni\").\nNel 1978, dopo pi\u00f9 di dieci anni di studi e ricerche, appare il primo volume di \"Zlatno runo\" (\"Il vello d'oro\"), il cui ultimo volume apparir\u00e0 solo nel 1986. L'opera, che descrive le peregrinazioni di successive generazioni della famiglia Njegovan esplorando allo stesso tempo la storia dei Balcani, riceve nel 1987 il prestigioso premio \"Njegos\" che la riconosce come uno dei pi\u00f9 importanti lavori di prosa della Jugoslavia contemporanea. Nei suoi diversi aspetti, \"Il vello d'oro\" riesce a allargare i confini di alcune tra le maggiori opere della letteratura europea moderna, spingendo critici anche fuori dalla Jugoslavia ad avvicinare la saga all\"'Ulisse\" di Joyce per le sue trame narrative legate ai miti classici, ai \"Buddenbrock\" di Mann per la lunga storia familiare e la sua evoluzione nel periodo precedente la seconda guerra mondiale e a \"Punto contro punto\" di Huxley per le tensioni interne create da un labirinto di prospettive contrastanti. I primi tre volumi sono stati tradotti in francese tra il 2001 e 2004.\nSempre negli anni ottanta, Peki\u0107 inizia a raccogliere materiale per un libro sull'isola perduta di Atlantide, con l'intenzione di offrire \"una nuova, bench\u00e9 poetica, esposizione delle radici, dello sviluppo e delle fine della nostra civilizzazione\". Nonostante le fonti classiche che ispirarono i suoi interessi antropologici, con questa opera Peki\u0107 decide di proiettare la sua visione nel futuro ed evitare in questo modo le restrizioni dei \"modelli storici\", con cui dovette inevitabilmente confrontarsi nei suoi precedenti lavori legati alla mitologia antica. Ne risultano tre romanzi, \"Besnilo\" (\"Rabbia\", 1983), \"1999\" (1984) e \"Atlantida\" (\"Atlantide\", 1988). Per il romanzo \"Atlantide\" Peki\u0107 vince il premio \"Goran Croato\" nel 1988.\nTra il 1987 e il 1990 pubblica \"Godine koje su pojeli skakavci\" (\"Gli anni che le locuste hanno divorato\"), in tre volumi, memorie dell'autore degli anni del dopoguerra, ma anche resoconto della vita in Jugoslavia nei primi anni di Tito. I libri descrivono la prigionia come una sorta di civilt\u00e0 a s\u00e9 stante ma allo stesso tempo offrono un'interpretazione della civilt\u00e0 della \"libert\u00e0\" come un particolare tipo di prigione. La trilogia viene riceve il premio \"Milos Crnjanski\". Il romanzo \"Rabbia\" assieme a \"Il vello d'oro\" e \"Gli anni che le locuste hanno divorato\" vengono votati dai lettori come migliori opere negli anni tra il 1982 e il 1991. Nel 1988 vengono pubblicati i racconti gotici \"Novi Jerusalim\" (\"Nuova Gerusalemme\") e nel 1990 Peki\u0107 in Montenegro riceve il premio \"Majska Rukovanja\" per la carriera letteraria. Alcune storie dalla raccolta sono state tradotte in inglese e francese e pubblicate in diverse antologie.\nIl teatro, il cinema e la radio.\nPeki\u0107 si distingue negli anni settanta come uno dei migliori sceneggiatori serbi contemporanei. Scrive regolarmente drammi radiofonici per le emittenti tedesche Westdeutscher Rundfunk, di Colonia e S\u00fcddeutscher Rundfunk di Stoccarda. Dei 27 drammi scritti e rappresentati in Jugoslavia, 17 hanno la prima in Germania. Alcuni di questi vengono inclusi nell'antologia \"Odabrana dela\" (\"Opere scelte\") pubblicata nel 1984. Tra i pi\u00f9 celebri \u00e8 \"Kore\u0161pondencija\" (\"Corrispondenza\", 1979), tratto dal quarto volume di \"Zlatno runo\", che ha 280 rappresentazioni in 23 anni al teatro Atelje 212 in Belgrado.\nDurante tutta la carriera, Peki\u0107 lavora a numerose pellicole, scrivendo sceneggiature originali e adattazioni dai suoi stessi romanzi, tra cui si ricorda \"Il tempo dei miracoli\" (1989) diretto da Goran Paskaljevi\u0107, che rappresenta nel 1991 la Jugoslavia ai Festival di Cannes, Glasgow e Montr\u00e9al, e \"Djavolji raj\" (\"Il paradiso dei diavoli\", 1989, titolo inglese \"That summer of white roses\", \"Quell'estate delle rose bianche\") diretto da Rajko Grlic, che viene invece presentato ai festival di Montpellier, Pola, San Sebasti\u00e1n, Los Angeles, San Francisco e al Tokio International Film Festival.\nTra il 1986 e il 1991 Peki\u0107 collabora, a Londra, con la BBC World Service, sezione internazionale dell'emittente britannica, tenendo una rubrica radiofonica settimanale, trasmessa anche in Jugoslavia, intitolata \"Lettere da Londra\". Questi interventi verranno successivamente pubblicati tra il 1987 e il 1991 come \"Pisma iz tudjine\" (\"Lettere dall'estero\"), \"Nova pisma iz tudjine\" (\"Nuove lettere dall'estero\") e \"Poslednja pisma iz tudjine\" (\"Ultime lettere dall'estero\"). I libri, ognuno comprendente cinquanta lettere, coprono l'attualit\u00e0 ed eventi di varia natura e descrivono con intelligenza ed ironia l'Inghilterra e gli inglesi, rivelando un gusto particolare dell'autore per umoristici confronti tra la politica e pi\u00f9 in generale la societ\u00e0 inglese e quella della madrepatria. Le \"lettere dall'estero\" ricevono, nel 1991, il premio ungherese \"Ja\u0161a Ignjatovi\u0107\". Per la BBC Peki\u0107 cura inoltre un programma sulla storia della Gran Bretagna, pubblicato postumo nel 1992 con il titolo \"Sentimentalna povest Britanskog carstva\" (\"Storia sentimentale dell'Impero Britannico\") che vince il premio \"Bigz\" e riscuote un notevole successo di pubblico.\nGli ultimi anni e le opere postume.\nNel 1990 Peki\u0107 \u00e8 redattore del giornale di opposizione \u00abDemokratija\u00bb e lo stesso anno diviene vicepresidente del Partito Democratico di Serbia. Dal 1985, inoltre, \u00e8 membro dell'Accademia Serba delle Scienze e delle Arti. Attivo come autore cos\u00ec come figura pubblica fino all'ultimo giorno, Peki\u0107 muore di cancro ai polmoni a Londra il 2 luglio 1992.\nGran parte del suo lavoro letterario continua a essere pubblicato postumo. Tra le opere maggiori si cita \"Vreme reci\" (\"Il tempo delle parole\", 1993); \"Odmor od istorije\" (\"Una pausa dalla storia\", 1993); \"Graditelji\" (\"I costruttori\", 1995); \"Radjanje Atlantide\" (\"La nascita di Atlantide\", 1996); \"Skinuto sa trake\" (\"Trasferito da nastro\", 1996); \"U traganju za Zlatnim runom\" (\"Meditazioni sul Vello d'oro\", 1997); \"Izabrana pisma iz tudjine\" (\"Lettere scelte dall'estero\", 2000); \"Politicke sveske\" (\"Note politiche\", 2001); \"Filosofske sveske\" (\"Note filosofiche\", 2001); \"Korespondencija kao zivot\" (\"Corrispondenza come una vita\", 2002-2003).\nL'1 e 2 luglio 2000, l'Accademia Serba delle Scienze e della Arti ha tenuto in Belgrado un simposio dal titolo \"Il lavoro letterario di Borislav Peki\u0107 in occasione del settantesimo anniversario della nascita\". I saggi tratti dal simposio sono stati pubblicati nel 2003.\nBibliografia.\nBibliografia in serbo.\nTra parentesi quadre il titolo in cirillico e la traduzione letterale, in grassetto la data di prima edizione.\nEdizione delle opere complete:\nBibliografia in italiano, francese e inglese.\nIn italiano sono stati tradotti ad oggi (2006) due titoli:\nData la scarsit\u00e0 e la difficile reperibilit\u00e0 delle edizioni italiane indichiamo anche le traduzioni in francese\ne in inglese"}
{"id": "292295", "revid": "281901", "url": "https://it.wikipedia.org/wiki?curid=292295", "title": "Ciglia (biologia)", "text": "In una cellula, le ciglia sono degli organelli corti (circa 2 micron) e sottili raggruppati che si estendono dalla superficie di molte cellule eucariotiche. Queste sono per lo pi\u00f9 corte e numerose. Le ciglia si originano, insieme ai flagelli, dal corpo basale, anche questo costituito da microtubuli, il cui numero e disposizione mostrano qualche differenza.\nLa porzione interna prende il nome di \"assonema\" ed \u00e8 composta da una struttura del tipo \"9+2\" poich\u00e9 presenta un anello di nove doppiette di microtubuli tenute unite tra loro dalla nexina. Ogni doppietta contiene una subunit\u00e0 A con 13 protofilamenti e una subunit\u00e0 B con 10 protofilamenti di tubulina; il corpo basale invece presenta 9 triplette di microtubuli. I microtubuli al centro dell'anello sono separati e completi (possiedono quindi 13 protofilamenti di tubulina).\nCiglia mobili.\nQueste strutture mobili specializzate esercitano un movimento a frusta determinato dalla curvatura dell'assonema (ci\u00f2 \u00e8 reso possibile dalla presenza della dineina, un motore proteico). Hanno un diametro di circa 0,2\u00a0\u00b5m e una lunghezza di 5 -10\u00a0\u00b5m.\nLe ciglia vibratili caratterizzano la superficie apicale delle cellule epiteliali che tappezzano le vie respiratorie e le vie genitali femminili: nel primo caso esse sono incaricate di spingere continuamente verso l'esterno lo strato di muco che ricopre l'epitelio e che contiene eventuali particelle solide, penetrate accidentalmente con l'aria inspirata; nel secondo caso le ciglia vibratili con il loro movimento facilitano la progressione della cellula uovo dalla tuba verso l'utero.\nTali strutture sono presenti anche in alcuni protozoi dove con il loro battito sincrono permettono la mobilit\u00e0 e il convogliamento di particelle alimentari verso l'apparato buccale.\nCiglia primarie.\nLe ciglia primarie sono strutture non mobili presenti in quasi tutte le cellule dell'organismo. Si costituiscono durante l'interfase dal centriolo madre, che funge cos\u00ec da centro di nucleazione e da corpo basale, e hanno la funzione di rilevare segnali provenienti dall'ambiente esterno, fungendo cos\u00ec da meccanosensori, osmosensori o chemosensori. Per alcune cellule costituiscono una specializzazione di membrana fondamentale, in particolare per quanto riguarda i neuroni del nervo olfattivo, i coni e i bastoncelli\nCiglia nodali.\nSi trovano nel disco embrionale bilaminare a livello del nodo primitivo e sono caratterizzate da un movimento rotatorio (e non a frusta) che causa la distribuzione asimmetrica delle sostanze nell'embrione."}
{"id": "292296", "revid": "34928", "url": "https://it.wikipedia.org/wiki?curid=292296", "title": "Complementi grammaticali", "text": ""}
{"id": "292297", "revid": "4711", "url": "https://it.wikipedia.org/wiki?curid=292297", "title": "Laguna veneta", "text": ""}
{"id": "292298", "revid": "4711", "url": "https://it.wikipedia.org/wiki?curid=292298", "title": "Laguna Veneta", "text": ""}
{"id": "292300", "revid": "1884099", "url": "https://it.wikipedia.org/wiki?curid=292300", "title": "Centriolo", "text": "Il centriolo \u00e8 un sub organulo presente nella maggior parte delle cellule animali (fanno eccezione ad esempio le cellule muscolari dei Vertebrati), in alcuni funghi, alghe e piante inferiori. \u00c8 invece assente nelle Tracheofite.\nNella variante base ha struttura cilindrica cava (lunga circa 0,5 micron e larga 0,2) la cui parete \u00e8 formata da nove triplette di microtubuli, detti microtubulo A (13 protofilamenti), B (10 protofilamenti) e C (10 protofilamenti) incastrati uno nell'altro, ed \u00e8 dotato di appendici all'estremit\u00e0 distale. \u00c8 strutturalmente identico ai corpi basali\nI centrioli si trovano in coppia e solitamente sono disposti tra di loro a formare un angolo retto. Assieme ad un materiale elettrondenso che li circonda, chiamato \"materiale pericentriolare\" (\"PCM\"), costituiscono ci\u00f2 che Theodor Boveri denomin\u00f2 centrosoma, il pi\u00f9 importante \"centro organizzatore dei microtubuli\" (\"MTOC\") della cellula.\nSvolgono una funzione essenziale durante la mitosi, in quanto sono coinvolti nell'assemblaggio del fuso mitotico, pur non enucleando direttamente i microtubuli. Questi si sviluppano infatti dalla \u03b3-tubulina presente nella struttura proteica denominata \u03b3-TuRC (\u03b3-Tubulin Ring Complex) e situata nei centrosomi, la cui funzione \u00e8 costituire il primo anello che fa da base per lo stampo dei microtubuli.\nLe coppie di centrioli si differenziano in un centriolo pi\u00f9 anziano (\"madre\"), vecchio di almeno due cicli cellulari e che \u00e8 legato al citoscheletro, e uno \"figlio\", che risale almeno al ciclo cellulare precedente. I due sono disposti perpendicolarmente e sono tenuti insieme da un complesso proteico. Durante la fase S i centrioli si duplicano, ma restano uniti in un unico centrosoma. All'inizio della profase le due coppie si separano migrando ai poli opposti della cellula e dando origine a due centrosomi distinti. Il centrosoma si differenzia da altre parti della cellula per essere pi\u00f9 denso."}
{"id": "292304", "revid": "1782831", "url": "https://it.wikipedia.org/wiki?curid=292304", "title": "Giga (danza popolare)", "text": "La giga (), anche gigue () in francese o jig () in inglese, \u00e8 una danza antica di andamento veloce o molto veloce molto in uso nel XVII e nel XVIII secolo, in tempo ternario. La giga \u00e8 diffusa in innumerevoli varianti in molte regioni d'Europa.\nEtimologia.\nL'etimologia \u00e8 molto controversa: il termine italiano giga deriva dall'inglese \"jig\", \"Gigge\", \"Jegge\": i primi nomi utilizzati per indicare la danza. Secondo alcuni, questo termine, legato al tedesco \"geige\", riporta a un verbo germanico (\"geigan\") con il significato di \"agitarsi\", \"vibrare\". Quest'ultimo, legato all'antico norreno \"geiga\", deriva da \"geigr\", in italiano \"tremito\", il quale potrebbe derivare dai termini francesi \"gigue\" o \"gigot\", in italiano gamba, coscia. I seguenti termini potrebbero riferirsi al ballo, se s'intende la gamba e la coscia in movimento. Infatti, da essi derivano \"giguer\", \"gigoter\", che significano \"sgambettare\", \"ballare\", \"saltare\" (caratteri designanti la danza). Probabilmente \"gigue\" deriva a sua volta dal tedesco alto medievale, \"g\u00eege\", il quale proviene da \"g\u00eega\". Quest'ultimo, infine, riporta all'antico scandinavo \"g\u00eegja\".\nStoria.\nLa giga ha, probabilmente, origini inglesi o irlandesi. Viene citata per la prima volta da G. Martin nel 1589, nel \"Irish Hayes, Jiggs and Roundelays\" e poco successivamente (1603) da Heywood nel \"Country measures, rounds, and jiggs\", come danza irlandese di origine popolare e corale. Come \u00e8 sovente nelle danze corali, il \"corifeo\", dopo aver ballato un \"a solo\", danza con una delle donne, in modo tale che questa diventi man mano una danza a coppie. Secondo lo storico Curt Sachs, la giga non era una danza corale, ma bens\u00ec una danza campestre. Infatti il \"Dancing Master\" di John Playford attesta che le danze campestri pi\u00f9 di moda erano costituite secondo melodie di gighe.\nSuccessivamente, la danza viene importata in Scozia ed in Inghilterra, dove, nel 1600, diventa famosa la \"Kempe's Jig\". La \"Kempe's Jig\" (in italiano \"La Jig di Kempe\") era una sorta di farsa umoristica dove, la danza rimaneva, comunque, in primo piano. William Kempe aveva creato la sua \"jig\" mischiando la danza popolare con il canto e la recitazione e molto spesso trattava di argomenti indecenti. Le \"Jigs\" venivano rappresentate alla fine dei drammi e divennero popolarissime. Con il decreto \"Order for suppressinge of Jigges att the ende of Playes\" del 1612 fu proibita la rappresentazione delle \"Jigs\" al termine degli spettacoli.\nNel \"Country measures, rounds, and jiggs\" (1603) la giga viene citata ancora una volta come danza di gruppo. Nonostante tutto, comunque, i passi e movimenti esatti delle gighe popolari nel XVI secolo non sono sopravvissuti sino ai giorni nostri e la sola cosa certa \u00e8 che queste erano sempre allegre e vivaci. Per\u00f2 possiamo paragonare le \"jig\" di questo periodo alla Moresca.\nNello stesso periodo compaiono nelle musiche per liuto e nelle composizioni dei virginalisti inglesi le prime le gighe sia in tempi ternari che binari.\nSotto la Regina Elisabetta I, la giga diventa danza di corte e grazie a William Shakespeare possiamo avere una descrizione della danza originale scozzese e irlandese.\nPossiamo capire che la danza non \u00e8 legata ad una forma precisa e che \u00e8 piena di vita, fuoco e fantasia. La giga scozzese richiede un vivace battere dei talloni ed un gioco di punte rapido lasciando la parte superiore del corpo immobile, come molte altre danze scozzesi:\nAltre descrizioni del periodo ci informano che la variante scozzese era in tempo binario.\nNel XVII secolo, sotto Luigi XIV, la giga raggiunge dapprima la Francia e poi poco successivamente il resto d'Europa integrandosi nelle altre gi\u00e0 presenti contraddanze. La nuova forma che questa danza assume si pu\u00f2 definire grazie a Feuillet nel suo \"Chor\u00e9ographie ou l'art de d\u00e9crire la danse par caract\u00e9res, figures et signes desmonstratifs\" (1699): egli la indica come una \"gigue \u00e0 deux\", anche se si pu\u00f2 affermare che questa non sia sempre stata cos\u00ec. Nel \"Dancing Master\" di John Playford (1651) descrive alcune gighe: la \"Kemps Jegg\", la \"Millisons Jegge \"e la \"Lord of Carnarvans Jegg.\" Le danze vengono descritte accuratamente accanto alle melodie prese dall'antica farsa-giga: \"Nobody's Jig.\"\nIn Italia, la giga si sviluppa differentemente da quella inglese, tedesca o francese: infatti questa si trasforma in una danza di corteggiamento amoroso suddivisa in differenti variazioni regionali. Sempre in questo periodo che la giga trova il periodo di massimo splendore nella letteratura musicale dove diventa componente della suite strumentale, ma possiamo affermare, a causa dell'incertezza della misura, che i compositori non scrivevano pi\u00f9 per danze.\nFino alla fine del XVIII secolo, la giga si trova in molte raccolte di danze popolari, assieme alla \"Hornpipe\" e alla \"Morris Dances\", come quella di John Walsh \"The Third Book of The most Celebrated Jiggs, Lancashire Hornpipes, Scotch and Highland Lilts, Northern Frisks, Morris's and Cheshire Rounds, with Hornpipes the Bagpipe manner\" (1730 circa). All'inizio del XVIII secolo, la giga presenta la sua dubbia reputazione: nel 1711, Edward Pemberton pubblica una raccolta di danze per giovani donne di status pi\u00f9 elevato.\nIn Europa, a eccezione dell'Italia, la giga decadde verso la met\u00e0 del settecento.\nA New York, negli anni 1830, la gigue degli immigrati irlandesi si fonde con la \"shuffle\" degli schiavi per dare il \"buck and win, \"l'antenato del moderno tip tap.Nel 1843, si danza la giga irlandese mano nella mano:\nIn Canada (Qu\u00e9bec) la giga diventa molto popolare nel XIX secolo e all'inizio del XX.\nVarianti italiane.\nFra le varianti italiane si possono citare la giga emiliana nel repertorio dei balli staccati dell'appennino bolognese (valle del Savena, valle del Setta), che si balla in coppia.\nNel Piacentino, nell'Oltrep\u00f2 Pavese, nell'Alessandrino e nel Genovese (zona conosciuta come Quattro province) si ballano due varianti: giga a due, con un cavaliere e due dame, e giga a quattro, con due uomini e quattro donne.\nA Rocca Grimalda in provincia di Alessandria la giga viene invece ballata nel contesto rituale della Lachera da tre personaggi maschili e la dama centrale di tutta la festa, la sposa.\nLa giga, ballata in coppia, arriva sino in Romagna ma non va oltre, arriva sino a Palazzuolo, nella valle del Senio, ed \u00e8 conosciuta in due forme in val Santerno, la giga di San Pellegrino e la giga di Castel del rio, con una forma coreografata per 4 coppie la si trova anche a Firenzuola, e si balla ogni 2 anni in occasione della festa \"Aringata\"\nCon il nome di gigo \u00e8 anche ballata nelle regioni occitane.\n\"Lo gigo\" (nella lingua occitana la terminazione in \"-o\" \u00e8 femminile) si balla in quadrette.\nLa \"jig\".\nLa \"jig\" o \"simple jig\" \u00e8 una danza tradizionale tuttora praticata in Irlanda e in Scozia, e viene normalmente trascritta in 6/8, ma occasionalmente anche in 12/8.\nQueste culture musicali folkloriche, ancora molto vive e in ulteriore evoluzione, contemplano anche le varianti ritmiche della \"slip jig\" (trascritta sempre in 9/8) e della \"double jig\" (trascritta in 6/8).\nLa variante irlandese si balla in 8."}
{"id": "292325", "revid": "125483484", "url": "https://it.wikipedia.org/wiki?curid=292325", "title": "Herpesvirus umano 4", "text": "Il virus di Epstein-Barr (EBV) o, in inglese, Human herpesvirus 4 (HHV-4, Human gammaherpesvirus 4) \u00e8 una specie di virus a DNA appartenente al genere \"Lymphocryptovirus\", della famiglia degli herpesvirus, responsabile della mononucleosi infettiva e coinvolto nella genesi di alcuni tumori epiteliali e di alcuni tipi di linfoma.\nCaratteristiche.\nCome tutti gli herpesvirus, l'EBV ha una forma sferoide ed \u00e8 formato da una doppia membrana lipoproteica, il pericapside, che riveste un capside icosaedrico (100-110\u00a0nm di diametro). Il capside racchiude il genoma, che \u00e8 costituito da una molecola lineare di DNA a doppio filamento di 172 kilobasi. Il genoma \u00e8 caratterizzato dalla presenza di diverse sequenze ripetute, alcune localizzate altre intersperse. Codifica circa cento geni di cui durante la latenza ne vengono trascritti al massimo 11 di cui 9 tradotti.\nQuesto virus \u00e8 diffuso ovunque sulla superficie terrestre e l'averlo potuto isolare anche in etnie umane isolate costituisce una situazione abbastanza eccezionale in virologia umana. L'analisi molecolare ha evidenziato che esiste un solo tipo di EBV e che le piccole variazioni osservate nel DNA del suo genoma non sono significative e non modificano le sue propriet\u00e0.\nL'EBV ha come ospite esclusivo l'uomo e qualche raro ceppo di scimmie antropomorfe; l'indisponibilit\u00e0 di modelli animali ha posto difficolt\u00e0 per la valutazione sperimentale di un eventuale vaccino. Le cellule colpite di preferenza dall'EBV sono i linfociti B.\nStoria.\nL'EBV fu isolato a Londra per la prima volta nel 1964 da Anthony Epstein e Yvonne Barr. Questi virologi inglesi avevano ricevuto dall'Uganda e messo in coltura delle cellule prelevate da pazienti africani affetti da un particolare linfoma che colpiva le zone malariche sub-sahariane. I prelievi erano stati eseguiti da Denis Parsons Burkitt, che dal 1958 aveva individuato e descritto questa malattia e ne aveva analizzato le caratteristiche epidemiologiche. Isolando una linea cellulare e analizzando le cellule al microscopio elettronico, Epstein e Barr scoprirono la presenza di questo nuovo herpesvirus che venne chiamato virus di Epstein-Barr in loro onore.\nConsiderato all'inizio responsabile del linfoma di Burkitt, il virus fu in seguito ritrovato nella quasi totalit\u00e0 degli individui adulti e il suo ruolo nella patogenesi del tumore africano fu messa in discussione.\nDal 1968 si sa che nella maggioranza degli individui infettati l'EBV non provoca manifestazioni patologiche o provoca una forma indistinguibile dalle comuni infezioni respiratorie da virus; in alcuni casi \u00e8 responsabile della malattia benigna nota come mononucleosi infettiva e comunque \u00e8 associato, oltre che al linfoma di Burkitt, ad altri tipi di tumore maligno, tra cui il linfoma di Hodgkin e il carcinoma del rinofaringe, comune in Asia sud-orientale e nel Maghreb.\nTrasmissione.\nLa trasmissione del virus avviene principalmente con la saliva. Questo tipo di trasmissione \u00e8 ben evidenziato dal nome che si d\u00e0 comunemente alla mononucleosi: \"malattia del bacio\". Anche le vie di trasmissione ematica e sessuale sono possibili, ma in via del tutto eccezionale. Nei paesi economicamente sviluppati il primo contatto con il virus avviene nell'adolescenza e dopo i 25 anni di et\u00e0 quasi tutti gli individui, anche coloro che non hanno sviluppato la mononucleosi, presentano positivit\u00e0 agli anticorpi anti-EBV. L'et\u00e0 della prima infezione si riduce in modo significativo a seconda del livello socio-economico e delle condizioni di promiscuit\u00e0 e di igiene. In Africa la trasmissione estremamente precoce del virus (sotto i 3 anni di et\u00e0) \u00e8 stata messa in relazione a particolari abitudini alimentari: la madre premastica il cibo che viene dato da mangiare al bambino piccolo.\nCellule-bersaglio.\nI linfociti B umani, cellule bersaglio dell'EBV, presentano sulla loro membrana un recettore, Cr2 (CD21), a cui si legano le glicoproteine gp350 e gp220 del virus. Questo recettore \u00e8 anche il punto su cui si lega il frammento C3d del complemento. Quindi l'EBV si serve di un recettore fisiologico, imitando un legame naturale e riuscendo ad aggirare le difese dell'ospite. Una situazione analoga \u00e8 quella che avviene tra il virus HIV e la molecola CD4 dei linfociti T. L'infezione di altri tipi di cellule \u00e8 molto meno efficiente e avviene attraverso vie ancora poco conosciute.\nMeccanismo dell'infezione.\nDopo essersi fissato sul suo recettore, l'EBV penetra nel linfocita B e il suo DNA persiste nella cellula in due forme: una forma \"episomiale\", in cui il DNA virale rimane sotto forma circolare, staccato dal materiale genomico umano, e una forma \"integrata\" in cui il DNA si incorpora nel genoma dell'ospite, senza comunque una sede specifica di integrazione.\nDopo l'infezione dei linfociti B, possono verificarsi due situazioni: la prima, caratteristica della maggior parte delle infezioni virali, comporta l'inizio di un ciclo replicativo virale e la morte della cellula infettata per lisi, a cui segue il rilascio di nuove particelle virali complete che andranno a infettare altre cellule. La seconda, tipica dell'EBV e di pochi altri virus, comporta uno stato di \"latenza\" in cui il virus non si moltiplica all'interno della cellula. Questa latenza pu\u00f2 durare per un tempo molto lungo e spiega il motivo per cui un individuo venuto a contatto con l'EBV possa ospitare per tutta la vita un certo numero di cellule infettate.\nIn ogni caso, dopo aver infettato i linfociti B, il genoma virale governa la sintesi di alcune proteine, dette \"antigeni EBNA (Epstein Barr Nuclear Antigens)\". All'inizio si credeva che l'EBNA fosse una sola proteina, oggi si conoscono sei proteine diverse, numerate da EBNA-1 a EBNA-6. Queste proteine interferiscono con il DNA cellulare modificando l'espressione di diversi geni e attivando in maniera permanente i linfociti B che vanno cos\u00ec incontro a una proliferazione indefinita (\"immortalizzazione\" cellulare).\nIl fenomeno dell'immortalizzazione cellulare \u00e8 stato studiato riproducendo \"in vitro\" colture di linfociti umani infettati dal virus. Le cellule proliferano indefinitamente sotto il governo delle proteine virali EBNA, di tre proteine di membrana (LMP1-2A-2B) e di due tipi di RNA non poliadenilati (EBER1 ed EBER2). La linea cellulare cos\u00ec ottenuta \u00e8 chiamata \"linea cellulare linfoblastoide (LCL)\".\nIn base all'espressione delle proteine virali e all'espressione dei marcatori di superficie cellulari, sono stati identificati tre programmi di latenza virale:\nOncogenesi.\n\u00c8 ormai noto il contributo delle infezioni virali alla patogenesi di molti tumori. Diversi tipi di papillomavirus umano (HPV) sono associati al tumore della cervice uterina; il retrovirus umano della leucemia a cellule T di tipo 1 (HTLV-1) \u00e8 associato alla leucemia/linfoma dei linfociti T. Anche il virus dell'herpes simplex (HSV) contribuisce alla patologia di alcuni tumori orali, mentre il virus dell'epatite B \u00e8 strettamente associato al carcinoma epatico.\n\u00c8 anche risaputo che alla genesi dei tumori contribuiscono pi\u00f9 fattori: i virus da soli non sono sufficienti a indurre i tumori in quanto sono necessari anche diversi fattori ambientali e genetici. In generale i virus possono contribuire allo sviluppo dei tumori umani tramite due meccanismi non in contrapposizione. Il primo \u00e8 la stimolazione della proliferazione cellulare determinata da un'attivazione anomala di oncogeni o dal silenziamento della funzione degli oncosoppressori. Il secondo avviene grazie alla soppressione dei meccanismi di difesa, in cui si pu\u00f2 avere l'insorgenza di tumori non correlati al virus che ha determinato la soppressione del sistema immunitario (come l'HIV).\nAnche il virus di Epstein-Barr \u00e8 potenzialmente oncogenico ed \u00e8 stato correlato a numerose malattie; rappresenta un grosso problema anche nei malati di AIDS dove \u00e8 associato a diffusi linfomi policlonali, polmonite interstiziale linfocitica, leucoplachia della cavit\u00e0 orale. Linfomi di Burkitt EBV positivi e altre malattie linfoproliferative correlate al virus (indicate complessivamente con l'acronimo PTLD) si stanno osservando con sempre maggior frequenza nei pazienti trapiantati che ricevono terapia immunosoppressiva. In un individuo sano, lo stato latente dell'infezione di EBV \u00e8 sorvegliato dall'immunit\u00e0 umorale, dai linfociti T citotossici e del sistema dell'interferone.\nMalattie associate.\nPi\u00f9 del 90% della popolazione umana \u00e8 portatrice sana di EBV. L'infezione primaria \u00e8 generalmente asintomatica nei bambini, patologica nel 50% dei casi negli adolescenti e negli adulti. Utilizzando la tecnica della PCR semiquantitativa \u00e8 stato stimato che il numero dei linfociti B infettati dal virus \u00e8 una cellula per milione nel sangue periferico e rimane costante per tutta la vita di un individuo sano.\nEBV \u00e8 anche associato a vari tumori. L'associazione del virus di Epstein-Barr con differenti tumori supera di gran lunga tutti gli altri virus umani. Nello stesso tempo per\u00f2 il virus non causa nessuna malattia nella maggioranza dei portatori. Questo apparente paradosso ci porta a concludere che questa pacifica coesistenza \u00e8 dovuta all'interazione dell'immuno-sorveglianza dell'ospite con l'espressione delle proteine virali.\nNegli anni 2010 \u00e8 stata scoperta una forte associazione tra alcune varianti genomiche del virus di Epstein-Barr e la sclerosi multipla, rafforzando l'idea che il virus di Epstein-Barr possa avere un ruolo nello sviluppo della malattia.\nPrincipali malattie associate all'EBV.\nLa letteratura scientifica spesso associa la presenza del virus di Epstein-Barr con diverse patologie che si caratterizzano per una depressione delle difese immunitarie, come:"}
{"id": "292329", "revid": "1543377", "url": "https://it.wikipedia.org/wiki?curid=292329", "title": "Obsidian Entertainment", "text": "Obsidian Entertainment \u00e8 un'azienda statunitense dedita allo sviluppo di videogiochi con sede nella citt\u00e0 di Santa Ana (California), fondata nel 2003 in seguito allo smembramento di Black Isle Studios; l'azienda continua ad operare sotto la gestione dei suoi fondatori: Chris Avellone, Chris Jones, Darren Monahan e Feargus Urquhart.\nI primi due giochi sono seguiti dei prodotti creati da BioWare. Un possibile seguito dei due giochi RPG appartenenti alla saga \"Knights of the Old Republic\" di Guerre stellari, \"Knights of the Old Republic III\", sarebbe nei piani della compagnia, qualora LucasArts decidesse di contattarli per lo sviluppo.\nIl 23 marzo 2006, Obsidian e SEGA che avrebbero sviluppato un nuovo titolo (nome in codice \"Project Georgia\") basato su un marchio diverso. . Il videogioco \u00e8 stato pubblicato nel 2010.\nIl 20 aprile 2009, Bethesda Softworks annunci\u00f2 \" che venne sviluppato dal team in questione.\nNel 2012 Obsidian annunci\u00f2 un nuovo progetto, intitolato inizialmente Project X e successivamente Project Eternity, privo di publisher e quindi da finanziare interamente tramite crowdfunding. La campagna si svolse sulla piattaforma Kickstarter e ricevette finanziamenti per poco meno di quattro milioni di dollari, con oltre settantamila finanziatori. Il gioco cos\u00ec realizzato, chiamato Pillars of Eternity, \u00e8 uscito per pc nel 2015.\nNel novembre 2018, lo studio \u00e8 stato acquisito da Microsoft ed \u00e8 diventato parte di Microsoft Studios (rinominato nel 2019 come Xbox Game Studios)."}
{"id": "292333", "revid": "1995430", "url": "https://it.wikipedia.org/wiki?curid=292333", "title": "Dionisio", "text": ""}
{"id": "292334", "revid": "1305772", "url": "https://it.wikipedia.org/wiki?curid=292334", "title": "The Manager", "text": "The Manager (titolo originale Bundesliga Manager Professional) \u00e8 un videogioco manageriale calcistico pubblicato nel 1991 per Amiga, Atari ST e PC. Prodotto dalla Kron Simulation Software, permette di guidare una squadra del campionato tedesco gestendola come se si fosse contemporaneamente presidente e allenatore. La versione italiana del gioco si \u00e8 limitata a cambiare i nomi di squadre e giocatori.\nModalit\u00e0 di gioco.\nIn \"The manager\" esistono 3 serie calcistiche, chiamate, nella versione italiana, \"serie A\", \"serie B\" e \"serie C1/C2\". All'inizio del gioco, si deve scegliere una delle squadre disponibili, ma qualsiasi squadra si scelga, si \u00e8 costretti a partire dalla serie inferiore, ovvero la C. L'obiettivo \u00e8 quello di rendere la squadra sempre pi\u00f9 forte, sia attraverso l'acquisto di nuovi calciatori tra quelli che le altre squadre hanno deciso di cedere, sia attraverso la maturazione di quelli gi\u00e0 presenti in rosa, fino a portarla nella serie A e partecipare alle coppe europee.\nTra il mese di dicembre e quello di gennaio viene osservata una pausa di campionati e coppe, all'interno della quale i giocatori continuano ad essere pagati, ma non ci sono introiti dovuti ai biglietti venduti. Cos\u00ec in questo periodo \u00e8 molto facile vedere il proprio bilancio andare in rosso.\nAl termine di ciascuna stagione, se la squadra ha vinto il campionato o una coppa, si ricevono dei soldi come premio; allo stesso modo, se un proprio giocatore diventa capocannoniere, si riceve altro denaro. In alcune circostanze, inoltre, \u00e8 possibile che un giovane calciatore venga promosso dalle giovanili, andando ad aumentare la propria rosa. Se non lo si \u00e8 gi\u00e0 fatto durante la stagione, al termine di questa \u00e8 necessario riscrivere i contratti di tutti i propri giocatori in scadenza; se non lo si fa, o non si trova un accordo col calciatore, questo decide di abbandonare la squadra, lasciando per\u00f2 un consistente indennizzo. All'epoca la sentenza Bosman, che consentiva ad un giocatore di svincolarsi a parametro zero, non era ancora attiva.\nA differenza di quanto avviene al giorno d'oggi nella realt\u00e0, il calciomercato \u00e8 accessibile in qualsiasi momento della stagione: in un'apposita schermata si pu\u00f2 consultare la lista di tutti i calciatori in procinto di cambiare squadra, ed \u00e8 possibile fare un'offerta per ciascuno di essi, sia per una cessione definitiva che per un trasferimento in prestito. Inoltre, \u00e8 possibile aggiungere alla lista i giocatori della propria squadra che si decide di cedere, con un limite massimo di tre giocatori per squadra. In \"The Manager\" esistono anche gli infortuni, che possono avvenire sia durante le partite che durante gli allenamenti ed impediscono di utilizzare il calciatore interessato per un periodo di tempo variabile a seconda dell'intensit\u00e0 dell'incidente.\nI giocatori promossi dalle giovanili hanno 18 anni; quando un giocatore raggiunge i 34, decide di ritirarsi, non prima per\u00f2 di aver portato a termine il contratto."}
{"id": "292336", "revid": "767487", "url": "https://it.wikipedia.org/wiki?curid=292336", "title": "Ciro Sebastianelli", "text": "Biografia.\nDebutt\u00f2 sulle scene musicali nel 1973 con il singolo \"Capelli di seta\", col suo vero nome Gilberto Sebastianelli ma \u00e8 due anni dopo con il singolo \"Vattenne\", scritto con Ermanno Capelli e Oscar Avogadro, che ottiene un discreto successo. Nel 1977 usc\u00ec Laura, che fu la canzone pi\u00f9 votata al Disconeve e divent\u00f2 un successo popolare: infatti la vecchia casa discografica si affrett\u00f2 a ripubblicare il singolo \"Capelli di seta\" accreditandolo a Ciro Sebastianelli.\nNel 1978 partecip\u00f2 al Festival di Sanremo, arrivando a un punto di differenza dal podio, composto da Matia Bazar, Anna Oxa e Rino Gaetano, con \"Il buio e tu\", primo brano in un misto di lingua italiana e napoletano, ripreso a tutt'oggi da altri artisti. Lo stesso anno pubblica anche il suo primo album \"Il buio e...\".\nL'anno successivo si ripresent\u00f2 al Festival di Sanremo con \"Ciao Barbarella\". Con il singolo \"Marta, Marta\" partecip\u00f2 al Festivalbar 1980 riscuotendo un buon successo di pubblico. Con la canzone \"Tenerezza\" partecip\u00f2 alla manifestazione canora Azzurro di Vittorio Salvetti.\nHa composto brani anche per altri cantanti, fra i quali Loredana Bert\u00e8 ed il duo olandese Mouth &amp; MacNeal (\"Ah l'amore\", scritta con Ermanno Capelli, finalista al Festival di Sanremo 1974 ed ai primi posti nelle classifiche europee), ed ha pubblicato altri suoi brani fra i quali \"Rubami\", composto con Cristiano Malgioglio, una rielaborazione in chiave moderna dello storico brano \"Signorinella\", la canzone \"Ischia faje sunn\u00e0\", con la quale ha partecipato ad un festival internazionale in Olanda, oltre ad aver pubblicato vari 45 giri ed LP.\nFra i brani da lui composti con Ermanno Capelli e da lui incisi si possono ricordare \"Tra sogno e realt\u00e0\", \"Madre del vento\", \"L'uomo bambino\", \"Vorrei essere io\", \"Lasciati andare\", \"Ti vestivi di stelle\".\nNegli anni ottanta interpret\u00f2 quale protagonista il film dossier \"Apocalisse di un terremoto\", una storia d'amore che documenta i danni del terremoto dell'Irpinia del 1980, che ha destato interesse anche all'estero, in particolare in Canada. In seguito \u00e8 stato acquisito dalla Cineteca Vaticana.\nNel 2000 \u00e8 uscita su CD la raccolta \"Ciro Sebastianelli\".\nNel novembre 2007 la Warner Music per Ala Bianca ha pubblicato il CD \"Il mio amico Roberto Murolo\", il cui brano di punta \"E canto\", supportato da videoclip, \u00e8 interpretato in duetto con lo stesso Roberto Murolo.\nSubito dopo, \u00e8 uscito il DVD \"Ritratto inedito del mio amico Roberto Murolo\" (AlaBianca): un filmato unico per l'eccezionalit\u00e0 delle immagini, raccolte negli ultimi anni di vita (e non solo) del maestro dal cantautore Ciro Sebastianelli, e contenente, oltre il videoclip del brano \"E Canto\", altre canzoni, dialoghi e testimonianze.\n\u00c8 morto il 14 febbraio 2009 all'Ospedale San Raffaele di Milano, presso il quale era stato sottoposto a un intervento chirurgico per problemi cardiaci (patologia che lo aveva accompagnato da quando era giovane), lasciando la moglie e tre figli, Valentina, anche lei cantante, Laura ed Alessandro."}
{"id": "292338", "revid": "123275277", "url": "https://it.wikipedia.org/wiki?curid=292338", "title": "Cavan (Irlanda)", "text": "Cavan (in irlandese: \"An Cabh\u00e1n\"\u00a0 che significa \"cavit\u00e0\") \u00e8 una cittadina della Repubblica d'Irlanda, capoluogo dell'omonima contea situata nell'Ulster. \u00c8 molto vicina al confine con l'Irlanda del Nord, sulla strada nazionale N3 che la collega a Dublino.\nStoria.\nLa famiglia O'Reilly (cognome tra l'altro ancora molto diffuso in zona) costru\u00ec un castello nel centro abitato nel tardo XIII secolo, mentre nello stesso periodo sorse anche un monastero francescano. Nel XV secolo il signore locale, \"Owen il Barbuto\" O'Reilly, incoraggi\u00f2 la crescita di un mercato che attir\u00f2 mercanti da Dublino e Drogheda. Giacomo I d'Inghilterra assicur\u00f2 riconoscimenti e privilegi alla cittadina nel 1610.\nAgli inizi del XIX secolo i Farnham, una famiglia locale che aveva il potere in quel periodo, costru\u00ec una nuova, larga strada, che ancora porta il loro nome: accanto alla via di comunicazione sorsero presto eleganti dimore, edifici pubblici (come ad esempio il Tribunale del 1825) e le due chiese tuttora presenti.\nA fine secolo Cavan divenne un importante anello ferroviario tra le \"midland\" e le linee occidentali e settentrionali. Il Municipio fu costruito nel 1909, mentre nel 1938 inizi\u00f2 la costruzione della \"Cattedrale dei Santi Patrizio e Fedlimino\". Circa sei km fuori dalla cittadina c'\u00e8 inoltre la \"Cattedrale di Kilmore\", che contiene una porta romanica datata al XIII secolo.\n\"Farnham House\", poco a nord-ovest di Cavan \u00e8 una delle pi\u00f9 vaste dimore della contea: si crede sia stata costruita nel 1810 e progettata da Francis Johnston, un architetto di Dublino. \u00c8 stata recentemente venduta dalla famiglia Farnham, e sia l'edificio che la tenuta sono sotto ristrutturazione per essere convertiti in un hotel lussuoso e un complesso di relax.\nEconomia.\nL'industria locale di Cavan \u00e8 molto sviluppata e produce regolarmente buoni risultati economici: include gli edifici Kingspan, il Quinn Group del multimilionario Sean Quinn, Lakeland Dairies e Liffey Meats. La cittadina, inoltre, ha attirato con successo molti investitori stranieri con Wellman International, Abbott Laboratories e Pauwels Trafo, tutte operazioni economiche e finanziarie intraprese nella citt\u00e0.\nCavan \u00e8 stata recentemente sede della costruzione di un hub per la National Spatial Strategy nel 2004. Quest'altra operazione dovrebbe consentire altri numerosi investimenti, oltre che attivit\u00e0 lavorativa.\nIl quotidiano locale \u00e8 l\"'Anglo-Celt\".\nInfrastrutture e trasporti.\nCavan era una delle stazioni principali dell'anello ferroviario Cavan &amp; Leitrim Railway, oggi non pi\u00f9 attivo. L'unica pecca a livello di infrastrutture di Cavan \u00e8 proprio la mancanza di ferrovie.\nCi sono circa 30.000 persone che vivono nel raggio di 20\u00a0km, e questo fatto ha notevolmente influito sull'efficienza delle infrastrutture locali rispetto a quelle pi\u00f9 retrograde di gran parte dell'Irlanda. La cittadina, del resto, \u00e8 attraversata da due arterie principali dell'isola, una da Dublino e l'altra da Belfast. Un piano stradale per il 2006 gi\u00e0 dispone l'intervento per un miglioramento della N3, con la proposta di una doppia carreggiata da Kells a Dublino e una singola carreggiata ad alto scorrimento da Kells a Cavan.\nL'aeroporto di Dublino pu\u00f2 essere raggiunto con meno di 90 minuti di automobile ed \u00e8 ben collegato.\nCavan dispone inoltre di un buono stadio sportivo per l'hurling e il calcio gaelico, il \"Breffni Park\"."}
{"id": "292339", "revid": "125831286", "url": "https://it.wikipedia.org/wiki?curid=292339", "title": "Sergio Leonardi", "text": "Biografia.\nInizia la carriera nella seconda met\u00e0 degli anni sessanta.\nNel novembre 1967 esce \"Non ti scordar di me\", con cui partecipa al Cantagiro ed al Festivalbar dell'estate seguente. Proprio al Festivalbar ottiene grande successo classificandosi al primo posto della sezione giovani Disco Verde con un numero di 29.683 ascolti in Juke-box nei bar di tutta Italia.\nIl successo \u201dBambina\u201d, del 1968, verr\u00e0 considerato, nel 2022, uno dei migliori testi dalla Tipy Society, che lo premia per la frase \u201cChiss\u00e0 dove hai lasciato quel vestito color semplicit\u00e0\u201d.\nIl 1969 \u00e8 l'anno di \"Arrivederci a forse mai\", che partecipa a Un disco per l'estate, arrivando in finale e classificandosi all'undicesimo posto, seguito poi da \"Pulicinella\".\nNello stesso anno pubblica il suo primo album, che racchiude, oltre ai suoi successi, anche reinterpretazioni di canzoni di altri artisti, come \"Il mondo \u00e8 grigio, il mondo \u00e8 blu\" di Nicola Di Bari.\nUn'altra sua canzone \"Whisky\", viene scelta come sigla della serie televisiva del Tenente Sheridan, e anni dopo verr\u00e0 inserita nella colonna sonora del film \"La donna della domenica\" (1975) di Luigi Comencini (dall'omonimo romanzo di Fruttero &amp; Lucentini).\nNel 1970 partecipa al Festival di Sanremo in coppia con Tony Renis con \"Canzone blu\".\nContinua la carriera, seppure in tono minore, per tutti gli anni settanta, decennio in cui si dedica anche al cinema; lavora spesso in teatro, partecipando agli spettacoli del Bagaglino.\nNel 1984 incide \"Angeli\", sigla della telenovela Plumas a Paetas, e \"Che coppia noi\", sigla dell'edizione di quell'anno del Processo del luned\u00ec.\nCon \"Non ti scordar di me\" partecipa a \"Una rotonda sul mare\" nel 1990.\nNel 1991 ha pubblicato un album dedicato a reinterpretazioni di canzoni di Fred Buscaglione, e nel 1999 una raccolta di suoi successi riarrangiati."}
{"id": "292340", "revid": "1234826", "url": "https://it.wikipedia.org/wiki?curid=292340", "title": "Harry Potter (personaggio)", "text": "Harry James Potter \u00e8 il protagonista della serie letteraria di \"Harry Potter\", scritta da J. K. Rowling. Compare nello stesso ruolo anche nella serie cinematografica tratta dai libri e nelle opere derivate. \u00c8 un mago, nato a Godric's Hollow il 31 luglio 1980 da James Potter e Lily Evans; inoltre \u00e8 il figlioccio di Sirius Black, nonch\u00e9 migliore amico di Ron Weasley e di Hermione Granger.\nHarry \u00e8 noto nel mondo magico per essere il bambino che caus\u00f2 la caduta di Lord Voldemort e per essere l'unico essere umano mai sopravvissuto all'Anatema che uccide: per questo \u00e8 soprannominato \"Il Bambino\" (o successivamente \"Il Ragazzo\") \"Che \u00c8 Sopravvissuto\". A seguito della scoperta della Profezia di Sibilla Cooman incomincia a essere noto anche come \"Il Prescelto\", poich\u00e9 destinato a combattere e uccidere Voldemort stesso.\nNegli adattamenti cinematografici della saga \u00e8 interpretato da Daniel Radcliffe; in italiano \u00e8 doppiato da Alessio Puccio.\nCreazione e sviluppo.\nSecondo J.K. Rowling, l'idea sia per i libri di Harry Potter sia per l'omonimo personaggio \u00e8 arrivata mentre aspettava un treno in ritardo da Manchester a Londra nel 1990. Ha affermato che l'idea di \u00abquesto ragazzo magro, dai capelli neri, occhialuto che non sapeva di essere un mago divenne sempre pi\u00f9 reale per me\u00bb. Mentre sviluppava le idee per il suo libro, decise anche di rendere Harry un orfano che frequentava una scuola chiamata Hogwarts; come spiegato in un'intervista del 1999 con \"The Guardian\": \u00abHarry doveva essere un orfano - cos\u00ec sarebbe stato un agente libero, senza paura di deludere i suoi genitori. Hogwarts deve essere un collegio - met\u00e0 delle cose importanti succede di notte! Poi c'\u00e8 la sicurezza. Avere un figlio rafforza la mia convinzione che i bambini vogliono soprattutto sicurezza, e questo \u00e8 quello che Hogwarts offre a Harry\u00bb.\nLa morte della madre il 30 dicembre del 1990 ha ispirato la Rowling nel descrivere Harry come un ragazzo che rimpiange i propri genitori, facendo diventare la sua angoscia \u00abmolto pi\u00f9 profonda, molto pi\u00f9 reale\u00bb che nelle prime stesure poich\u00e9 si basava su s\u00e9 stessa. In un'intervista del 2000 con \"The Guardian\", la Rowling ha affermato che il personaggio di Wart presente nel romanzo di T. H. White \"Re in eterno\" \u00e8 \u00abl'antenato spirituale di Harry\u00bb. Infine, ha stabilito che Harry sarebbe nato il 31 luglio, la sua stessa data di nascita; ha comunque sostenuto che Harry non \u00e8 basato su alcuna persona reale: \u00ab\u00e8 venuto fuori come una parte di me\u00bb.\nLa Rowling afferma che Harry \u00e8 un perfetto esempio per i bambini: \u00abil vantaggio di avere come modello un eroe o una eroina immaginari \u00e8 quello di poterlo conoscere meglio di quanto tu possa conoscere un eroe reale, molti dei quali non li potrai mai incontrare [...] sono compiaciuta se alle persone piace Harry e si identificano con lui, perch\u00e9 penso che lui sia veramente ammirevole\u00bb.\nBiografia del personaggio.\nInfanzia e primi anni ad Hogwarts.\nLa notte di Halloween del 1981 il Signore Oscuro Lord Voldemort, il pi\u00f9 potente Mago Oscuro di tutti i tempi, giunge al villaggio di Godric's Hollow per uccidere il piccolo Harry, figlio di Lily e James Potter, a causa di una Profezia fatta da Sibilla Cooman secondo la quale un bambino nato alla fine di luglio da genitori che avevano sconfitto per tre volte Voldemort sarebbe destinato a eliminarlo. Sebbene la Profezia potesse riferirsi tanto a Harry quanto a Neville Paciock, Voldemort ritiene che il pericolo maggiore provenga dal primo, in quanto mezzosangue come lui. Trovati i Potter grazie al tradimento di Peter Minus, uccide prima James e poi Lily, che si sacrifica per proteggere Harry: a causa di questo gesto Voldemort non riesce a uccidere il bambino e la maledizione mortale gli si ritorce contro, facendogli perdere tutti i poteri e costringendolo alla fuga; all'insaputa di tutti, inoltre, un frammento dell'anima di Voldemort si lega al bambino, trasformandolo involontariamente in un Horcrux. Harry viene ritrovato tra le macerie della casa da Sirius Black e Rubeus Hagrid: quest'ultimo lo porta da sua zia Petunia, sorella di Lily, e dal marito Vernon Dursley su ordine di Albus Silente, per fare in modo che la protezione nata dal sacrificio di Lily permanga attraverso il legame di sangue con Petunia; in tutto il mondo magico, nel mentre, si festeggia la caduta di Voldemort e Harry diventa famoso come \"Il Bambino Che \u00e8 Sopravvissuto\". Per i seguenti dieci anni gli zii e il cugino Dudley lo maltrattano e gli tengono nascosta la verit\u00e0 riguardo alla sua identit\u00e0 e alla morte dei suoi genitori, che gli raccontano essere deceduti in un incidente d'auto.\nHarry scopre di essere un mago il giorno del suo undicesimo compleanno, quando Hagrid irrompe in casa sua per consegnarli personalmente la lettera di ammissione a Hogwarts, scuola di magia diretta proprio da Silente. Harry viene cos\u00ec a conoscenza del mondo magico, una realt\u00e0 che esiste e coesiste con quella babbana, ossia quella delle persone non magiche. Sull'Espresso per Hogwarts, il treno che conduce alla scuola, Harry fa conoscenza con Ron Weasley, che diventer\u00e0 il suo migliore amico, con Hermione Granger, che diventer\u00e0 loro amica dopo alcuni screzi iniziali, e anche con Draco Malfoy, che diventer\u00e0 poi il suo pi\u00f9 grande rivale. A Hogwarts, dove viene smistato nella casa di Grifondoro, conosce la professoressa Minerva McGranitt, insegnante di Trasfigurazione e direttrice di Grifondoro, Severus Piton, insegnante di Pozioni e direttore di Serpeverde che lo prende subito in antipatia, e lo stesso Silente.\nNei suoi primi tre anni Harry si trova al centro di molteplici pericoli e avventure, riuscendo a sopravvivere grazie all'aiuto dei suoi amici: al primo anno riesce a impedire a Voldemort, quest'ultimo aiutato da Quirinus Raptor nel quale risiede in forma parassitaria, di impossessarsi della Pietra Filosofale, potente artefatto magico che consente di preparare un elisir che rende immortale chi lo beve, che gli avrebbe consentito di riacquistare una forma fisica. Al secondo anno viene riaperta la Camera dei Segreti, una stanza di Hogwarts creata da Salazar Serpeverde nella quale risiede un Basilisco, e Harry si trova ad affrontare un frammento dell'anima di Voldemort che, attraverso un suo vecchio diario poi distrutto dal ragazzo, era riuscito a possedere Ginny Weasley, sorella di Ron, e ad aizzare il mostro contro gli studenti figli di babbani. Al terzo anno conosce Sirius Black, vecchio amico dei suoi genitori e suo padrino e tutore, accusato ingiustamente di aver consegnato i Potter a Voldemort: appresa la sua innocenza, Harry lo aiuta a scappare dal Ministero della Magia, facendo involontariamente fuggire anche Peter Minus, vero responsabile del tradimento.\nIl ritorno di Voldemort.\nAl suo quarto anno, Harry viene scelto contro la sua volont\u00e0 come partecipante a una competizione tra le scuole di Hogwarts, Beauxbatons e Durmstrang: al termine del torneo, viene attirato in una trappola ordita da Minus e Voldemort. Quest'ultimo riesce a ritornare in vita grazie a una pozione che include, tra gli altri ingredienti, una goccia del sangue di Harry. Mentre il mago oscuro si appresta a ucciderlo, Harry riesce a fuggire sfruttando una connessione anomala tra la sua bacchetta magica e quella di Voldemort.\nMentre il Ministero si rifiuta di ammettere il ritorno di Voldemort, Silente chiama a raccolta l'Ordine della Fenice, una societ\u00e0 segreta di maghi che era nata anni prima per contrastare il Signore Oscuro. Inoltre, il Ministero nomina una sua dipendente, Dolores Umbridge, insegnante nella scuola di Hogwarts: a causa delle sue vessazioni, nonch\u00e9 del suo rifiuto di insegnare incantesimi difensivi, Harry viene spinto a creare l'Esercito di Silente, un gruppo di studenti ai quali insegna clandestinamente i rudimenti della Difesa contro le Arti Oscure. Scopre poi di possedere una connessione empatica con Voldemort: grazie a questo legame Harry e alcuni suoi amici vengono attirati in trappola dai Mangiamorte per ottenere una registrazione della Profezia custodita al Ministero. In soccorso del ragazzo giunge l'Ordine, ma durante la battaglia Sirius perde la vita. A seguito degli eventi Silente decide di rivelare la verit\u00e0 a Harry riguardo alla Profezia e al destino che lo lega a Voldemort; il Ministero inoltre \u00e8 costretto a rivelare il ritorno di Voldemort, e Harry diventa famoso come \"il Prescelto\".\nAl sesto anno Harry riceve lezioni private da Silente, che gli fa scoprire il passato di Voldemort; durante l'anno, inoltre, Harry si fidanza con Ginny, segretamente innamorata di lui fin dal loro primo incontro. Appresa l'esistenza degli Horcrux di Voldemort, oggetti ai quali il Signore Oscuro ha legato parte della sua anima, Harry e Silente provano a distruggerne uno: l'avventura tuttavia si conclude con la morte di Silente per mano di Severus Piton, ritornato tra i ranghi dei Mangiamorte. Harry decide quindi di non tornare per il suo settimo e ultimo anno a Hogwarts, ormai deciso a cercare e distruggere tutti i restanti Horcrux di Voldemort.\nDurante la caccia agli Horcrux, aiutato da Ron e Hermione, si imbatte nella leggenda dei Doni della Morte, potenti manufatti magici creati nell'antichit\u00e0 da tre fratelli: scopre cos\u00ec di possedere due dei tre doni, il Mantello dell'Invisibilit\u00e0 e la Pietra della Resurrezione, mentre Voldemort \u00e8 alla ricerca del terzo, la Bacchetta di Sambuco, ritenuta essere la pi\u00f9 potente al mondo. Grazie a Ron e Hermione, riesce a distruggere uno degli Horcrux, un medaglione appartenuto a Salazar Serpeverde, ed entra in possesso di un secondo, una coppa di Tosca Tassorosso: appreso che uno degli Horcrux si trova a Hogwarts, riescono a introdurvisi grazie ad Aberforth Silente, fratello di Albus, dal quale Harry apprende la vita del suo mentore. Qui riescono a distruggere sia la Coppa sia il terzo Horcrux, un diadema appartenuto a Priscilla Corvonero, mentre i Mangiamorte, allertati, assediano il castello.\nUsciti dal castello, assistono alla morte di Piton per mano di Voldemort, convinto che cos\u00ec sarebbe diventato il legittimo padrone della Bacchetta di Sambuco. Prima di morire, Piton affida a Harry i suoi ricordi, con i quali apprende dell'amore che il professore nutriva verso sua madre e l'aiuto che gli ha dato durante la ricerca degli Horcrux; scopre inoltre di essere egli stesso un Horcrux di Voldemort. Comprendendo cos\u00ec di dover morire per poter sconfiggere definitivamente il suo nemico, Harry si lascia uccidere dal mago oscuro senza provare a reagire. Si trova quindi in un limbo dove incontra Albus Silente, che gli spiega la realt\u00e0 del legame che lo univa a Voldemort, dicendogli inoltre che in realt\u00e0 Voldemort ha distrutto solo il frammento della sua anima, e di essere quindi ancora in vita. Risvegliatosi, Harry affronta Voldemort in un duello finale, nel quale l'incantesimo mortale scagliato dal Signore Oscuro gli si ritorce contro, uccidendolo definitivamente: Harry entra cos\u00ec in possesso della Bacchetta di Sambuco, decidendo per\u00f2 di riporla nella tomba di Silente, suo precedente proprietario, dalla quale Voldemort l'aveva trafugata.\nDiciannove anni dopo, Harry si \u00e8 sposato con Ginny Weasley, dalla quale ha avuto tre figli: James Sirius, chiamato come il padre e il padrino; Albus Severus, chiamato come il Preside e il professore che lo hanno aiutato nel corso della sua vita; e Lily Luna, chiamata come la madre e l'amica Luna Lovegood. \u00c8 inoltre diventato Capo dell'ufficio Auror del Ministero della Magia.\nAspetto e personalit\u00e0.\nAspetto fisico.\nHarry viene descritto come un ragazzo alto e magro, con i capelli neri perennemente in disordine, occhi verde chiaro e che porta un paio di spessi occhiali rotondi; spesso viene detto che assomiglia molto al padre James, a parte gli occhi, ereditati dalla madre Lily. La caratteristica pi\u00f9 bizzarra e insolita del suo aspetto \u00e8 una cicatrice a forma di saetta sulla fronte: questa cicatrice \u00e8 il solo risultato della maledizione scagliatagli contro da Lord Voldemort quando aveva un anno, e col passare del tempo \u00e8 diventata il suo simbolo, tanto da essere la prima cosa che le persone notano quando lo incontrano. Quando le \u00e8 stato chiesto il significato della cicatrice, la Rowling ha risposto che voleva che fosse rimasto marchiato da ci\u00f2 che ha attraversato. \u00abEra un'espressione esteriore di ci\u00f2 che ha passato interiormente... \u00c8 quasi come essere sia prescelto che maledetto, in un certo senso\u00bb.\nPersonalit\u00e0.\nA causa della sua origine magica, sin da bambino \u00e8 sempre stato maltrattato dagli zii Vernon e Petunia e preso di mira dal cugino Dudley e dalla sua banda, sia a casa sia a scuola: a causa di ci\u00f2 \u00e8 cresciuto senza amici, costretto ad adattarsi come meglio poteva con le poche cose che gli zii gli permettevano di avere. Ha cos\u00ec sviluppato una personalit\u00e0 umile e altruista, che ha riscosso grandi simpatie a Hogwarts dove, nonostante la fama, non ha mai mostrato atteggiamenti di superiorit\u00e0 o superbia. Si mostra molto leale e affezionato agli amici, non esitando a esporsi a pericoli quando questi hanno bisogno di aiuto. \u00c8 anche molto impulsivo e testardo, non temendo di andare contro persone pi\u00f9 forti e autorevoli di lui quando si tratta di difendere le proprie posizioni. \u00c8 molto carismatico e intraprendente, venendo eletto all'unanimit\u00e0 dai membri dell'Esercito di Silente come loro leader sebbene non abbia personalmente ambito a tale ruolo. Dimostra enorme coraggio e determinazione nell'accettare il suo destino, tanto nello scoprire il contenuto della Profezia di Sibilla Cooman quanto nel presentarsi dinanzi a Voldemort per farsi scagliare contro un anatema mortale ed eliminare cos\u00ec il frammento della sua anima presente in lui.\nSecondo la Rowling, Harry \u00e8 fortemente guidato dalla sua coscienza ed ha una forte consapevolezza di cosa \u00e8 giusto o sbagliato. Avendo avuto pochi contatti con adulti cui importasse qualcosa di lui, \u00e8 stato costretto a prendere decisioni di testa sua sin dalla tenera et\u00e0. Secondo lei, uno dei migliori momenti di Harry \u00e8 nel quarto libro, quando protegge il corpo senza vita di Cedric da Voldemort, dimostrando di essere coraggioso e disinteressato. La Rowling ha dichiarato che i difetti di Harry sono la rabbia e l'impulsivit\u00e0, ma che \u00e8 anche naturalmente onorevole. Afferma inoltre che \u00abnon \u00e8 un ragazzo crudele. \u00c8 competitivo, ed \u00e8 un combattente. Non si limita a rannicchiarsi e subire. Ma ha un'integrit\u00e0 naturale, il che lo rende un eroe per me. \u00c8 un ragazzo normale ma con quelle particolarit\u00e0 che ciascuno di noi ammira realmente\u00bb.\nPoteri e oggetti magici.\nHarry nel corso dei suoi studi si dimostra complessivamente un buon studente in quasi tutte le materie eccetto divinazione, tanto da esserne bocciato al G.U.F.O., e in pozioni, quest'ultima principalmente a causa della reciproca antipatia che lega lui e Piton, mentre la materia in cui eccelle \u00e8 Difesa contro le arti oscure: \u00e8 infatti in grado di evocare un Patronus corporeo, impresa difficile anche per gran parte dei maghi adulti. A causa della presenza di un frammento dell'anima di Voldemort dentro di lui \u00e8 in grado di parlare serpentese e di percepire emozioni e pensieri del mago oscuro; dopo la distruzione del frammento e la morte di Voldemort questi poteri sono scomparsi. \u00c8 un buon giocatore di quidditch, tanto da entrare nella squadra di Grifondoro sin dal primo anno diventando cos\u00ec il giocatore pi\u00f9 giovane da oltre un secolo. \nBacchetta magica.\nLa bacchetta magica di Harry \u00e8 in agrifoglio con il nucleo di piuma di fenice. Il legno della bacchetta \u00e8 stato scelto dalla Rowling perch\u00e9 nella tradizione europea l'agrifoglio respinge il male e si oppone all'albero di tasso, associato sempre tradizionalmente alla morte, di cui \u00e8 composta la bacchetta di Voldemort. Ha poi scoperto che secondo un'usanza celtica a ogni periodo dell'anno era associato un albero, rendendosi conto di aver casualmente assegnato l'albero giusto al compleanno di Harry. La piuma che costituisce il nucleo proviene da Fanny, la fenice di Silente: questa ha donato a Olivander una seconda piuma, la quale costituisce il nucleo della bacchetta di Voldemort. Ci\u00f2 ha instaurato un legame anomalo tra le due bacchette, acuito dalla presenza di un frammento dell'anima del mago oscuro all'interno del ragazzo: a causa di questo legame Voldemort \u00e8 impossibilitato a uccidere Harry nel quarto libro. La bacchetta di Harry viene per\u00f2 accidentalmente spezzata da Hermione nel settimo libro durante lo scontro con Nagini; in seguito Harry ruba una bacchetta di biancospino da Draco Malfoy, diventando padrone sia della bacchetta rubata che, inconsapevolmente, della Bacchetta di sambuco in possesso di Voldemort: dopo averlo sconfitto ed essere entrato in possesso della Bacchetta la utilizza per riparare quella di agrifoglio, riponendo poi il Dono della Morte nella tomba di Silente.\nAltri artefatti magici e animale domestico.\nSin dal primo anno Harry \u00e8 in possesso di uno dei Doni della Morte, il Mantello dell'invisibilit\u00e0: appartenuto alla sua famiglia da generazioni in quanto discendenti di Ignotus Peverell, era stato prestato dal padre James a Silente prima dell'attacco di Voldemort; quando Harry giunge a Hogwarts il Preside lo consegna al ragazzo sotto forma di regalo di Natale. Harry utilizza il mantello molte volte nel corso dei suoi studi, per poi tramandarlo a sua volta al figlio James Sirius. Al terzo anno i gemelli Weasley gli regalano inoltre la Mappa del Malandrino, una mappa magica che mostra l'intera scuola di Hogwarts inclusi i passaggi segreti e le persone che vi risiedono. Essendo nella squadra di quidditch di Grifondoro Harry utilizza due manici di scopa nel corso della sua permanenza a Hogwarts: una Nimbus 2000, regalatagli dalla McGranitt al primo anno e andata accidentalmente distrutta nel terzo dopo essersi schiantata contro il Platano picchiatore, e una Firebolt, regalatagli da Sirius dopo la distruzione della Nimbus.\nIn occasione del suo undicesimo compleanno Hagrid regala a Harry una civetta delle nevi a cui Harry d\u00e0 il nome Edvige. Durante gli anni a Hogwarts questa si occupa di recapitare la posta del suo padrone, cui \u00e8 molto affezionata; viene tuttavia uccisa da Bellatrix Lestrange all'inizio del settimo libro.\nAdattamento cinematografico.\nNegli otto film della saga proiettati dal 2001 al 2011, Harry Potter \u00e8 sempre stato interpretato dall'attore britannico Daniel Radcliffe. A Radcliffe \u00e8 stato chiesto di fare un provino per il ruolo di Harry nel 2000 dal produttore David Heyman, mentre era presente a uno spettacolo intitolato \"Stones in His Pockets\" a Londra.\nIn un'intervista del 2007 con MTV, Radcliffe ha dichiarato che, secondo lui, Harry \u00e8 un classico personaggio nel passaggio all'et\u00e0 adulta: \u00abecco di cosa parlano i film: di una perdita di innocenza, passando dall'essere un ragazzino in soggezione del mondo che lo circonda, a qualcuno che alla fine \u00e8 temprato dalle battaglie\u00bb. Ha anche detto che, secondo lui, fattori importanti nella psiche di Harry sono la sindrome del sopravvissuto nei confronti dei suoi genitori morti e la sua persistente solitudine. Per questo motivo, Radcliffe ha parlato con un consulente di lutto per aiutarlo a prepararsi per il ruolo. Radcliffe ha detto che desiderava che Harry morisse nei libri, ma ha chiarito che \u00abnon poteva immaginare un altro modo in cui potesse finire\u00bb. Dopo aver letto l'ultimo libro, dove Harry e i suoi amici sopravvivono e hanno figli, Radcliffe afferma di essere contento del finale e loda la Rowling per la conclusione della storia. Radcliffe ha dichiarato che la domanda pi\u00f9 ripetuta che gli \u00e8 stata posta \u00e8 come \"Harry Potter\" abbia influenzato la sua stessa vita, a cui risponde regolarmente che \u00e8 stato \u00abbello\u00bb e che non si sentiva incasellato dal ruolo, ma considera l'interpretare Harry un enorme privilegio. Nel febbraio 2020, durante un'intervista di \"Variety\", gli \u00e8 stato chiesto se avesse intenzione di tornare a interpretare il giovane mago nella saga \"Animali fantastici\": Radcliffe ha risposto negativamente, affermando che secondo lui i film di questa saga \u00abstiano bene senza [di loro]\u00bb.\nL'Harry di Radcliffe \u00e8 stato nominato il 36\u00b0 personaggio cinematografico pi\u00f9 importante di tutti i tempi da \"Empire\".\nAccoglienza.\nCritica.\nNel 2002, Harry Potter \u00e8 stato classificato 85\u00ba tra i \"100 migliori personaggi romanzati\" della rivista \"Book\" ed \u00e8 stato votato anche come il 35\u00b0 \"peggiore britannico\" nel programma \"100 Worst Britons We Love to Hate\" di Channel 4. \"Entertainment Weekly\" ha posizionato Harry al secondo posto nei suoi \"100 personaggi pi\u00f9 famosi degli ultimi 20 anni\", dicendo \u00abMolto tempo dopo aver girato l'ultima pagina e visto l'ultimo credito, Harry si sente ancora come qualcuno che conosciamo. E questa \u00e8 la cosa pi\u00f9 magica di lui\u00bb. \"UGO Networks\" ha elencato Harry come uno dei loro migliori eroi di tutti i tempi, affermando che \u00abHarry \u00e8 un eroe per i giovani fan spesso oppressi, che finalmente hanno un'icona che \u00e8 rispettata e riverita da quelli che altrimenti si baserebbero su vestaglia e bacchetta che ondeggiano stupidamente\u00bb. Harry Potter \u00e8 stato anche classificato al 36\u00ba posto nella lista del 2008 de \"i 100 personaggi cinematografici pi\u00f9 grandi di tutti i tempi\" di \"Empire\". I redattori di IGN hanno affermato che Harry \u00e8 il loro personaggio preferito della saga, definendolo \u00abuna figura amichevole... un ragazzino strappato da circostanze sfortunate e scaraventato in una realt\u00e0 magica\u00bb e dicendo, riguardo alle sue lotte contro Voldemort, che \u00abtutti amano una lotta apparentemente gi\u00e0 persa tra il bene e il male\u00bb. Nonostante sia il personaggio principale, WatchMojo lo ha classificato al secondo posto nella lista dei \"10 personaggi migliori di Harry Potter\" nel 2014 dietro a Severus Piton.\nI fan del manga e anime \"Naruto\" hanno notato similitudini tra l'omonimo protagonista dell'opera e Harry: in un'intervista l'autore Masashi Kishimoto ha affermato di non aver mai letto i romanzi di Harry Potter, ma di aver incominciato a far caso alle similitudini dopo che i fan hanno cominciato a fargliele notare concludendo, dopo aver visto il primo film della saga, che non avevano torto, paragonando Harry, Ron e Hermione, studenti di magia a Hogwarts, ai suoi Naruto, Sasuke e Sakura che imparano le tecniche ninja all'Accademia. Similitudini tra Harry e Naruto sono l'essere entrambi orfani, la perdita dei genitori per mano di una forza oscura, una maledizione dentro la loro anima e l'essere destinati a diventare dei grandi eroi.\nNella cultura di massa.\nSecondo halloweenonline.com, quelli di Harry Potter erano al quinto posto nei costumi di Halloween pi\u00f9 venduti del 2005. Inoltre esistono gruppi, come Harry and the Potters e altri, che si vestono regolarmente nello stile di Harry Potter, sfoggiando cicatrici dipinte sulla fronte, parrucche nere e occhiali rotondi a fondo di bottiglia.\nHarry Potter \u00e8 stato parodizzato nella serie \"Barry Trotter\" dello scrittore americano Michael Gerber, dove Barry Trotter appare come un antieroe omonimo. Sulla sua homepage, Gerber descrive Trotter come un personaggio sgradevole che \u00abbeve troppo, mangia come un maiale, dorme fino a mezzogiorno e deve a tutti dei soldi\u00bb. L'autore ha dichiarato \u00absiccome mi sono piaciuti i libri della Rowling [...] mi sono sentito obbligato a provare a scrivere una parodia degna degli originali\u00bb.\nHarry ha subito anche diverse parodie nel mondo dell'animazione: nella serie \"I Simpson\" viene menzionata la serie di libri di Angelica Button, basata sulle avventure di una streghetta che frequenta una scuola di magia; inoltre, nell'episodio La paura fa novanta XII, in uno degli sketch Bart e Lisa sono dei giovani maghi che studiano nella scuola di magia di Springwarts (parodia di Hogwarts), e devono combattere il perfido Lord Montymort (il signor Burns in una parodia di Voldemort), mentre lo stesso Harry compare come loro compagno di classe. Nella serie animata \"Yin Yang Yo!\", nell'episodio \"Il Prescelto\", appare Terry Otter, studente di una scuola di magia che porta grandi occhiali, parla in modo forbito e ripete continuamente di essere \"il prescelto\", in riferimento alla Profezia di Sibilla Cooman.\nNel settembre 2020 \u00e8 stata inaugurata una statua di Harry a Leicester Square, assieme a quelle di altri grandi personaggi del cinema, nel luogo dove \u00e8 avvenuta la premiere del primo film della saga: la statua \u00e8 in bronzo e ritrae l'Harry di Daniel Radcliffe che gioca a Quidditch."}
{"id": "292342", "revid": "767487", "url": "https://it.wikipedia.org/wiki?curid=292342", "title": "Donatello (cantante)", "text": "Biografia.\nGiuliano Illiani, in arte Donatello, \u00e8 un cantante, autore e strumentista nato a Tortona (AL).\nI suoi inizi come musicista risalgono ai primi anni '60, quando ancora ragazzino, fonda come tastierista e cantante il complesso The Wanted (formazione: Giuliano Illiani voce e organo/pianola, Alfio Fumi chitarra solista, Luigi Betassa chitarra ritmica, Rino Carrozza detto \"il P\u00e0\" batteria) con il quale gruppo batte le piazze del Tortonese, dell'Astigiano e del Vigevanese con un repertorio che va sempre pi\u00f9 attestandosi verso tendenze beat, e sui modelli proposti da gruppi inglesi quali Beatles e Kinks, nonch\u00e9 di lingua italiana quali Equipe '84 e Rokes. Nel contempo si dedica anche allo studio della chitarra.\nNel 1968 partecipa ad una selezione per la formazione del complesso di Gianni Morandi (scherzosamente chiamati dallo stesso \"I Berzega\", termine acquisito da Morandi durante la Naja a Pavia). Vi si attesta in qualit\u00e0 di chitarrista (al basso Piero Leidi, alle tastiere Enrico Riccardi, alla batteria Osvaldo Colombino). Con Morandi rimane fino alla fine del '69, partecipando anche ad una tourn\u00e9e in America. In quella occasione incontrer\u00e0 Armida Stivala, una ragazza italo-americana che sposer\u00e0 nel '71 a Firenze.\nNel 1969 firma un contratto discografico con la Ricordi, che pubblica i suoi primi 45 giri. Fra questi, la sua prima incisione gli procura la prima apparizione televisiva al festival di San Remo del '70 dove propone in coppia con i Dik Dik una sua composizione \"Io mi fermo qui\" per il testo di Luigi Albertelli. Il pezzo \u00e8 firmato da Enrico Riccardi per la parte musicale in quanto Giuliano Illiani (che in questa occasione assume per la prima volta il nome d'arte di Donatello) non \u00e8 ancora iscritto alla SIAE.\nSempre nello stesso anno vince la \"Gondola d'Argento\" alla Mostra Internazionale di Musica Leggera di Venezia con quello che potrebbe essere considerato (in lizza con \"Io mi fermo qui\") il suo 45 giri di maggior successo, \"Malattia d'amore\", prodotto e arrangiato da Maurizio Vandelli, che arriva al primo posto della hit-parade. Nel periodo della produzione di Vandelli partecipa come chitarrista all'incisione dell'album ID dell'Equipe 84, nonch\u00e9 a parecchie incisioni dei Dik Dik (anche loro prodotti da Vandelli). Donatello forma il suo gruppo per i concerti con Piero Leidi al basso, Tino Nicorelli all'hammond ed il batterista Tanino Castellani (ex componente de' The Beathovens). Un secondo chitarrista, Claudio Dentes si aggiunger\u00e0 in seguito dopo il 1973. Il Dentes conseguir\u00e0 negli anni successivi un'ottima carriera anche come produttore con Elio e le Storie Tese fra le sue produzioni pi\u00f9 riconosciute.\nQuindi Donatello dal 1970 al 1973 partecipa a tutte le edizioni del Festival di Sanremo: nel 1970 con \"Io mi fermo qui\", nel 1971 con \"Com'\u00e8 dolce la sera\", nel 1972 con \"Ti voglio\" e nel 1973 con \"Tu giovane amore mio\".\nInoltre nel 1973 consegue un'esperienza cinematografica come attore in Diario di un italiano di Sergio Capogna (tratto da un racconto di Vasco Pratolini), interpretato da Alida Valli e da una giovanissima Mara Venier; per questo film scrive anche la colonna sonora.\nNel 1974, dopo una collaborazione con il gruppo Alberomotore, per i quali suona nell'album \"Il grande gioco\"; partecipa ad Un disco per l'estate con la canzone \"Iren\u00e8\", scritta da Ricky Gianco, Gian Pieretti e Claudio Dentes. Dopo questa ultima incisione per la Ricordi approda quindi alla casa discografica Intingo, gestita da Ricky Gianco; in questa occasione si dedica ad un nuovo genere, coltivato ascoltando ed avvicinandosi alla west-coast americana con l'album \"Il tempo degli dei\" composto con musiche di sua composizione e testi di Gianfranco Manfredi. Per Manfredi Illiani scrive anche alcune musiche (nei dischi \"Ma non \u00e8 una malattia\" e \"Zombie di tutto il mondo, unitevi\") e collabora agli arrangiamenti.\nNel 1978 passa alla Moon, la casa discografica di Maurizio Vandelli, con la quale etichetta incide un album acustico dal titolo \"A mio nonno ambulante\" che recupera brani e composizioni in linea con la tradizione popolare, assimilati nel corso della sua collaborazione con il gruppo folk \"Canzoniere Popolare Tortonese\", durante l'incisione e la produzione di due cassette,\"Cant\u00e0 par no mur\u00ec\" (1977) e \"E ben ch'u vena mag\" (1978), in cui oltre a prestare la voce suona chitarra, fisarmonica, mandolino e flauto dolce.\nTorna poi a collaborare con Ricky Gianco, anche in una tourn\u00e9e teatrale in duo.\nNel decennio successivo opera alla Baby Records come sound/music maker, collaborando anche con Le Orme in occasione della loro ultima partecipazione Sanremese.\nNegli anni '90 ha ripreso i concerti come Donatello reinterpretando i suoi successi insieme al nuovo repertorio, partecipando anche a numerosi programmi televisivi di \"revival\".\nNel 2013 incide, insieme a Gian Pieretti e a Paki Canzi (il fondatore e cantante dei Nuovi Angeli) con la denominazione \"SOS\" la canzone \"Gaia\", scritta dal cantautore Enzo Maolucci per il testo e da Marco Bonino per la musica. I tre avevano gi\u00e0 collaborato in precedenza, realizzando nel 2009 lo spettacolo \"Beat Generation\" (con gli attori Duilio Martina, Renato Converso e Jessica Resteghini) in cui proponevano i successi del periodo beat alternati a letture di brani di Allen Ginsberg e Jack Kerouac.\nDonatello ha anche inciso l'inno della squadra di calcio della sua citt\u00e0, il Derthona."}
{"id": "292343", "revid": "1652635", "url": "https://it.wikipedia.org/wiki?curid=292343", "title": "Polisemia", "text": "In semantica, la polisemia (dal greco \"polysemos\", \"dai molti significati\", da \"polys\", \"molteplice\", e \"sema\", \"segno\") \u00e8 la propriet\u00e0 che una parola ha di esprimere pi\u00f9 significati. Il significato del termine, nell'accezione comune, si \u00e8 esteso anche ad altri segni: non pi\u00f9 solo alla parola, ma anche all'immagine, al suono ecc.\nDistinzioni.\nLa polisemia si distingue dall'omonimia in quanto, nel caso dell'omonimia, i diversi significati di un lessema si trovano ad essere rappresentati da un'unica forma ortografica solo per caso, per una serie di controversie etimologiche, mentre nel caso della polisemia i diversi significati della parola polisemica sono correlati etimologicamente e semanticamente, e tale correlazione \u00e8 avvertita chiaramente dal parlante."}
{"id": "292347", "revid": "712828", "url": "https://it.wikipedia.org/wiki?curid=292347", "title": "Prior Incantatio", "text": ""}
{"id": "292378", "revid": "438678", "url": "https://it.wikipedia.org/wiki?curid=292378", "title": "John C. McGinley", "text": "Biografia.\nJohn Christopher McGinley \u00e8 particolarmente noto per i suoi ruoli come Perry Cox in \"Scrubs\", Bob Slydell in \"Office Space\", il capitano Hendrix in \"The Rock\", il sergente Red O'Neill in \"Platoon\" di Oliver Stone, Marv in \"Wall Street\" di Stone e l'agente dell'FBI Ben Harp in \"Point Break\". \nHa scritto e prodotto per la televisione e il cinema. Oltre a recitare, McGinley \u00e8 un autore, un membro del consiglio e portavoce internazionale per la \"Global Down Syndrome Foundation\", e un portavoce per la \"National Down Syndrome Society\".\nGiovent\u00f9.\nMcGinley \u00e8 nato al Greenwich Village di New York City, figlio di un'insegnante e di un agente di cambio. Il suo bisnonno paterno era di Donegal, Irlanda. McGinley \u00e8 cresciuto a Millburn, New Jersey, e ha frequentato la Millburn High School, dove ha giocato come wide receiver per la squadra di football della scuola. \nHa studiato recitazione alla Syracuse University, e pi\u00f9 tardi al Graduate Acting Program della New York University presso la Tisch School of the Arts, laureandosi nel 1984. Dopo aver completato la sua formazione, ha fatto diversi lavori, inclusi alcuni spettacoli teatrali sia on- che off-Broadway, e per un periodo di due anni ha recitato nella soap opera \"Another World\", nel 1985-1986.\nCarriera.\nJohn C. McGinley, spesso accreditato semplicemente come John McGinley, ha avuto una carriera prolifica soprattutto come co-protagonista. Divenuto celebre grazie al film di Oliver Stone \"Platoon\" nel 1986, ha poi partecipato ad almeno altre quattro produzioni del regista. \u00c8 celebre per le sue interpretazioni di personaggi cinici e, talvolta, sinistri. \nNel 1986, mentre lavorava come sostituto di John Turturro alla produzione di John Patrick Shanley del 1984 di \"Danny and the Deep Blue Sea\", venne notato da un \"talent scout\", che lo port\u00f2 all'audizione per il ruolo del sergente Red O'Neill nel film premio Oscar \"Platoon\", anche se la sua prima apparizione sul grande schermo fu in \"Sweet Liberty - La dolce indipendenza\" (1986), di Alan Alda, a cui seguirono l'anno successivo \"Wall Street\" (1987) e l'anno dopo ancora \"Talk Radio\" (1988). \n\u00c8 apparso in una pubblicit\u00e0 della Subaru degli anni ottanta, e nella versione \"Celebrity Challenge\" di \"American Gladiators\", perdendo contro Dean Cain.\nHa scritto la sceneggiatura per il film del 1990 \"Suffering Bastards\". \nHa lavorato continuamente per tutti gli anni '90 in film come \"Point Break\" (1991), \"Highlander II: The Quickening\" (1991), \"Article 99\" (1992), \"Wagons East\" (1994), \"Seven\" (1995), \"The Rock\" (1995-1996), \"Set It Off\" (1996), \"Nothing to Lose\" (1997) e \"Office Space\" (1999). In quest'ultimo film, McGinley ha improvvisato diverse riprese sulla passione del suo personaggio per Michael Bolton.\nMcGinley ha lavorato come doppiatore su serie televisive animate, tra cui il supereroe \"The Atom\", in diversi episodi di \"Justice League Unlimited\", un'apparizione come \"The White Shadow\", l'agente governativo segreto che supervisiona Huey Freeman su \"The Boondocks\", esprimendo The Whammer sulla PBS Kids Go! serie WordGirl cos\u00ec come il personaggio principale nel videogioco di Sony PSP Dead Head Fred. \nHa ricevuto il plauso della critica per la sua interpretazione come serial killer nel dramma della suspense di Dean Koontz, \"Intensity\" (1997), che divenne la miniserie pi\u00f9 votata della Fox Television. Ha lavorato ancora una volta con Koontz e Fox in \"Sole Survivor\" (2000). \nNel 2001, McGinley ha iniziato a lavorare regolarmente nella serie televisiva della NBC \"Scrubs\" come il cinico Dr. Perry Cox. Nel corso della serie Dr. Cox agisce come un mentore riluttante per il protagonista JD.\nMcGinley ha detto che ci sono tre cose nel corso della serie che improvvisa: il suo uso costante dei nomi delle ragazze per JD, che fa con tutti i suoi veri amici; il suo fischio, che egli descrive come \"una cattiva abitudine\"; e la sua abitudine di toccargli il naso, un omaggio al personaggio di Robert Redford in \"The Sting\", e che lui dice significa \"Andr\u00e0 tutto bene\".\nNel 2003 ha preso parte al thriller \"Identit\u00e0\" di James Mangold.\nNel 2007 ha avuto un ruolo come Chuck nel film \"Are We Done Yet?\"- Ha avuto un piccolo ruolo come pattugliatore sportivo gay nel film \"Wild Hogs\" che co-protagonista il suo co-protagonista dell\u2019\"Article 99\" con Ray Liotta. \nDalla stagione 2007, McGinley ha 'giocato' il \"Commish\" degli spot della More Taste League per Miller Lite. Ha poi fatto pubblicit\u00e0 per il Champions Tour, un tour di golf professionale per uomini di et\u00e0 superiore ai 50 anni, e nel 2008 \u00e8 stato il narratore del documentario della \"Stanley Cup Championship 2008\" dei Detroit Red Wings. Nel 2009, ha iniziato a narrare spot pubblicitari per ESPN.com. \nMcGinley ha scritto un libro del 2005 intitolato \"Untalkative Bunny: How to be Heard Without saying a Word\" che presentava il personaggio del titolo dello show \"Untalkative Bunny\" sulla sua copertina. \nNel 2006 gli viene affidato un cameo nella commedia\" Svalvolati on the road\". Nel 2007 interpreta Chuck Mitchell in \"Finalmente a casa\", una commedia di Steve Carr.\nNel 2008, McGinley \u00e8 stato nominato Patrono Onorario della \"University Philosophical Society\", Trinity College, Dublino. \nRecentemente, \u00e8 stato scelto per l'adattamento cinematografico del fumetto Superman/Batman: Public Enemies, e interpreta il ruolo del classico cattivo di Superman, Metallo. \nNel 2012, \u00e8 stato annunciato che McGinley sarebbe stato un personaggio ricorrente su \"Burn Notice\" di USA Network come allenatore originale della CIA di Michael Westen, Tom Card. Nello stesso anno \u00e8 apparso in uno spot assicurativo State Farm come un padre che voleva che il figlio laureato si trasferisse. \nHa iniziato il 2013 nel revival di Broadway di \"Glengarry Glen Ross\" nel ruolo di Dave Moss. \"\u00c8 stato il miglior paio di mesi della mia vita\", ha detto.\nNel 2013, \u00e8 stato annunciato che la TBS ha fatto un ordine di serie per la serie televisiva \"Ground Floor\", con McGinley. Purtroppo la serie \u00e8 stata cancellata nel 2015 dopo sole due stagioni. Nell'ottobre 2014, McGinley \u00e8 stato ospite per il canale The E Street Radio sulla radio Sirius XM20, discutendo del suo apprezzamento per la musica di Bruce Springsteen e le loro radici condivise del New Jersey.\nMcGinley \u00e8 stato votato sul sito TV.com come \"Miglior attore di sempre\". Il sito gli riferisce il voto di 9.7 su un massimo di 10, facendo cos\u00ec di lui l'attore con il punteggio pi\u00f9 alto mai registrato nell'intero sito.\nVita privata.\nNel febbraio 1997 McGinley spos\u00f2 Lauren Lambert. Il loro figlio, Max, che ha la sindrome di Down, \u00e8 nato quell'anno. Nel dicembre 2001, Lambert e McGinley divorziarono. Nell'ottobre 2002 \u00e8 stato scelto come \"Pap\u00e0 del Mese\" all'iParenting.com. \nNell'agosto 2006, dopo due anni di frequentazione, McGinley si fidanz\u00f2 con l'istruttrice di yoga Nichole Kessler a Malibu. La coppia si \u00e8 sposata il 7 aprile 2007 in una cerimonia privata a casa loro. Hanno due figlie. \nMcGinley fa parte del Consiglio della \"Global Down Syndrome Foundation\", con sede a Denver. \u00c8 un ambasciatore di celebrit\u00e0 per la \"National Down Syndrome Society\". Inoltre, \u00e8 un \"Global Ambassador\" per le Olimpiadi Speciali, ed \u00e8 stato parte integrante nella creazione della sua campagna \"R-word: Spread The Word, To End The Word\". McGinley \u00e8 un 'vocal supporter' per la comunit\u00e0 delle esigenze speciali, e ha commentato alla fine del 2011 l'esperienza di crescere un adolescente con sindrome di Down insieme a due giovani figlie: \n\"Il pi\u00f9 grande punto di forza di Billie \u00e8 la lingua. \u00c8 straordinariamente verbale, e la sfida pi\u00f9 grande di Max \u00e8 la sua mancanza di linguaggio parlato. Pu\u00f2 leggere ad un certo livello e fare aritmetica, ma non forma frasi. Cos\u00ec la genitorialit\u00e0 Max e la genitorialit\u00e0 Billie rappresentano due opposti polari sullo spettro delle parole parlate. Il modo in cui li genitoriamo nella stessa famiglia e troviamo un centro felice \u00e8 stato davvero interessante e continua ad esserlo.\"\nMcGinley \u00e8 un fan appassionato dei Detroit Red Wings della NHL, e lo mostra indossando una maglia dei Red Wings (di solito Chris Chelios) in diversi episodi di Scrubs. \u00c8 stato il narratore del DVD del campionato 2008 dei Red Wings. Gestisce una casa a Malibu, in California, ed \u00e8 ben noto come membro della \"Malibu Mob\", un gruppo di amici famosi e vicini di casa tra cui John Cusack, Tony, l'ex difensore dei Detroit Red Wings Chris Chelios, il surfista della big wave Laird Hamilton, beach pallavolo pro Gabrielle Reece, e il tennista John McEnroe. McGinley si diverte a giocare a golf con John Cusack nel suo tempo libero ed \u00e8 membro dello Sherwood Lake Club."}
{"id": "292381", "revid": "484362", "url": "https://it.wikipedia.org/wiki?curid=292381", "title": "Polacanthinae", "text": "I polacantini (Polacanthinae) sono una sottofamiglia di dinosauri erbivori quadrupedi, appartenenti al gruppo degli anchilosauri.\nClassificazione confusa.\nI polacantini erano caratterizzati da pesanti armature ossee, che includevano grandi spine e aculei, con l'aggiunta di piastre triangolari che in qualche modo ricordano quelle degli stegosauri. Nella regione sacrale i polacantini possedevano una sorta di scudo osseo, e il cranio era anch'esso corazzato. Prima della scoperta del primitivo \"Mymoorapelta\", avvenuta nel 1994, i pochi membri di questa sottofamiglia erano ritenuti essere dei nodosauridi: i resti erano scarsi e i caratteri diagnostici poco chiari. Il rappresentante meglio conosciuto era \"Polacanthus\", noto per uno scheletro parziale privo di cranio. Dopo una revisione della famiglia dei nodosauridi e la scoperta di altri dinosauri quali \"Gastonia\", i polacantini furono classificati come una sottofamiglia di anchilosauridi a causa dei crani corazzati.\nArmature spettacolari.\nI polacantini posseggono probabilmente le armature pi\u00f9 spettacolari di tutti gli anchilosauri: un insieme di elementi eterogenei compongono la solida corazza di quest animali, e in alcuni casi (\"Gastonia\") l'armatura era davvero impenetrabile. Negli anni '90 alcuni paleontologi pensavano che i polacantini possedessero una piccola mazza caudale, ma in seguito si \u00e8 dimostrato che la convinzione era basata sulla cattiva interpretazione di alcune ossa della coda. I polacantini apparvero nel Giurassico superiore e si diffusero nel Barremiano (Cretacico inferiore) in Nordamerica e in Europa, prima di scomparire misteriosamente.\nClassificazione.\n Polacanthidae\n |--+--\"Gargoyleosaurus\"\n | |--?\"Hylaeosaurus\"\n | `--\"Mymoorapelta\"\n `--+--\"Gastonia\"\n |--\"Hoplitosaurus\"\n `--\"Polacanthus\""}
{"id": "292389", "revid": "8596", "url": "https://it.wikipedia.org/wiki?curid=292389", "title": "Gesuita", "text": ""}
{"id": "292390", "revid": "36426", "url": "https://it.wikipedia.org/wiki?curid=292390", "title": "Agostiniano", "text": ""}
{"id": "292392", "revid": "638792", "url": "https://it.wikipedia.org/wiki?curid=292392", "title": "Quina Quen", "text": ""}
{"id": "292395", "revid": "22356", "url": "https://it.wikipedia.org/wiki?curid=292395", "title": "Anchilosauridi", "text": ""}
{"id": "292396", "revid": "22356", "url": "https://it.wikipedia.org/wiki?curid=292396", "title": "Nodosauridi", "text": ""}
{"id": "292398", "revid": "339392", "url": "https://it.wikipedia.org/wiki?curid=292398", "title": "Polacantidi", "text": ""}
{"id": "292399", "revid": "671029", "url": "https://it.wikipedia.org/wiki?curid=292399", "title": "Palio dei Rioni di Castiglion Fiorentino", "text": "Il Palio dei Rioni di Castiglion Fiorentino \u00e8 una competizione equestre che si svolge la terza domenica di giugno a Castiglion Fiorentino, in provincia di Arezzo. Disputata nella propria era moderna dal 1977, pone di fronte i tre Rioni (o Terzieri) in cui \u00e8 diviso il Comune della cittadina toscana: Cassero, Porta Fiorentina e Porta Romana.\nIl Palio.\nIl Palio si tiene la terza domenica di giugno e consiste in una corsa di cavalli in tondo nella pista in tufo allestita per l'occasione in Piazza Garibaldi.\nIl Palio ebbe due periodi di \"stop\": il primo dovuto alla II Guerra Mondiale ed il secondo, dai primi anni del '60 al 1977, dovuto ai lavori di ristrutturazione di Piazza Garibaldi. Possiamo considerare il 1977 come l'inizio dell'\"edizione moderna\" del Palio.\nLa manifestazione viene disputata, in onore della \"Sacra Immagine della Madonna delle Grazie del Rivaio\", dai tre Rioni cittadini che riprendono a grandi linee gli antichi Terzieri in cui Castiglion Fiorentino era divisa in epoca medievale.\nGiunta nel 2019 alla quarantunesima \"edizione moderna\" (non si sono disputate le edizioni del 1989 e del 1994), coinvolge la passione degli abitanti della citt\u00e0 e del comune in modo assai acceso.\nLa Storia.\nIl Palio si svolge nell'ambito dei festeggiamenti in onore della Madonna delle Grazie, cos\u00ec chiamata per le molte tabelle e voti che venivano appesi dai fedeli per i pericoli scampati. L'origine della manifestazione a Lei dedicata supera abbondantemente il secolo di vita. Per quanto riguarda il Palio, in base ai documenti esistenti, si sa che esso veniva corso inizialmente \"alla lunga\", cio\u00e8 sul rettilineo che va dal Rio di Cozzano alla Fontina. Altre volte, invece, veniva corso sul versante opposto: dal Torrente Bigurro al Passaggio.\nLa manifestazione trov\u00f2 la sua sede naturale nel piazzale Garibaldi, il \"Parterre\" come lo chiamano i Castiglionesi, dove venne disputato, la prima volta, secondo un manoscritto dell'epoca, il 5 giugno del 1864, in occasione della Festa dello Statuto.\nLa manifestazione veniva allora chiamata la \"Festa delle chiocane\". Le \"chiocane\" erano mazzetti di ciliegie che i ragazzi regalavano alle loro innamorate; alcuni di questi venivano posti in cima ad un palo insaponato e risultava vincitore colui che con la forza delle mani e dei piedi riusciva a raggiungerli.\nDal 1932 vennero istituiti i Terzieri \"moderni\" sulla traccia degli antichi Terzieri cittadini medievali, i quali non sono esattamente corrispondenti dal punto di vista geografico a quelli odierni.\nIl \"Terziere di Sub o Sus Castiglione\" \u00e8 l'attuale Terziere di Porta Romana, il \"Terziere di Retina\" \u00e8 l'odierno Terziere Cassero, infine il \"Terzo di Mercato o di Porta Santa Maria\" corrisponde al Terziere di Porta Fiorentina.\nDurante il periodo bellico il Palio ha subito un'interruzione durata fino al 1946.\nNel 1947 il Palio non venne corso causa la continua ricostruzione della citt\u00e0 in seguito alla guerra.\nNel 1948 fu deciso di organizzare una settimana dedicata interamente alla Madonna: \"La Settimana Castiglionese\", proposta dall'Associazione Combattenti e Reduci e da quella dei Partigiani.\nLa settimana comprendeva ancora il Palio e la tradizionale tombola, ma anche manifestazioni sportive, teatrali e fuochi d'artificio, insieme naturalmente alle celebrazioni religiose; si cerc\u00f2 anche di stimolare maggiormente l'entusiasmo e l'interesse della cittadinanza. Tutto ci\u00f2 venne accolto di buon grado dai Castiglionesi, che si presentarono puntualmente al Palio \"ornati\" di coccarde e fiocchetti.\nIl successo ottenuto dalla settimana castiglionese port\u00f2 gli organizzatori a stipulare un \"Regolamento\", in cui venne deciso che ciascun Terziere dovesse partecipare attivamente durante tale settimana ed organizzare un ulteriore Palio anche nel mese di agosto.\nNel 1949 la Festa, gremita da diecimila persone, venne integrata con una \"partita goliardica\" organizzata da Porta Fiorentina e Porta Romana e il Palio fu preceduto dalla sfilata delle rappresentanze dei Terzieri. I Terzieri, in questo anno ribattezzati \"Rioni\" dietro proposta del Cassero, addobbarono le rispettive strade con bandiere e altri ornamenti dei colori di appartenenza.\nNel 1950 venne costituito un Comitato Cittadino permanente, coordinatore di tutte le manifestazioni locali a carattere popolare; venne inoltre proposto che i Rioni si assumessero direttamente l'intera organizzazione della Settimana Castiglionese.\nIn base a queste decisioni fu determinato in ciascun Terziere un Comitato responsabile di dieci persone che si unirono per formare quello Generale, per organizzare le manifestazioni, coordinate a sua volta da una commissione di pochi elementi prescelti tra i componenti del Comitato generale.\nVenne inoltre stabilito che le sfilate dovessero rievocare il passato del paese, che si indossassero dunque i costumi tipici della campagna castiglionese e che i figuranti fossero accompagnati da carri agresti, ciascuno dettagliatamente addobbato con i colori del proprio rione.\nRiguardo al Palio, fu stabilito che l'assegnazione dei cavalli ai rioni venisse effettuata tramite estrazione ed in questo anno vennero disputate, per la prima volta, delle corse anche il luned\u00ec successivo alla festa.\nDai primi anni del '60 gli organizzatori tentarono di trasferire il Palio altrove, dato che il Parterre doveva essere asfaltato.\nEssi non riuscirono nell'intento, in quanto lo spostamento fu ritenuto una sorta di forzatura.\nTutto torn\u00f2 alla normalit\u00e0 nel 1977. Da allora, in occasione di ogni Palio, si colloca un'apposita pista in terra battuta al Parterre.\nA regolamentare il tutto fu approvato dal Consiglio Comunale l'auspicato statuto, che ancor oggi ufficializza il Palio dei Rioni come manifestazione cittadina di primaria importanza.\nI Terzieri.\nI Terzieri sono tre e il loro territorio non si limita alle mura cittadine, ma si estende anche all'area comunale intera.\nLa Carriera.\nL'attuale Regolamento attribuisce l'organizzazione e la gestione dell'evento ad un'apposita commissione denominata \"Comitato Centrale del Palio\" ed \u00e8 formata dal Sindaco, dal presidente della Pro-Loco e dai presidenti dei tre Rioni.\nLa manifestazione si articola in due giorni: il sabato, giorno in cui tradizionalmente si svolgeva la sfilata agreste, in cui si tiene la \"provaccia\" (ovvero la prova del Palio, che si svolger\u00e0 il giorno seguente) e una batteria dei tre cavalli di riserva, e la domenica, giorno nel quale le vie della citt\u00e0 sono attraversate dal corteo storico che poi si dirige in Piazza Garibaldi (nota a Castiglion Fiorentino come il \"\"Parterre\") dove si disputa il Palio.\nIl sabato un tempo era il giorno in cui venivano corse le batterie della tratta. I sei cavalli (due per ogni Rione) scelti dai capitani dei Terzieri erano la sera stessa abbinati a sorte ai Rioni, pronti per correre il Palio il giorno dopo. Oggi, per necessit\u00e0 organizzative, la scelta dei cavalli da parte dei Rioni \u00e8 regolata dalla formula dell'ingaggio\nI barbareschi prendono in consegna i cavalli del loro Rione e li conducono nelle stalle rionali, dove rimarranno fino al momento della corsa del Palio.\nIl sabato sera si svolge la cena propiziatoria (o \"Cena della Veglia\") in ogni Rione.\nLa mattina della domenica viene effettuata la \"Benedizione del cavallo\" e l'\"investitura del fantino\". Poi, intorno alle 19:30, si corre il Palio.\nSia per le batterie, sia per il Palio, i cavalli dovranno compiere quattro giri della pista. La mossa viene data con un canape e i cavalli sono montati a pelo.\nTerminata la corsa e aggiudicato il Palio, i contradaioli vincenti vanno, con il \"cencio\" (della cui realizzazione \u00e8 incaricato il vincitore del concorso nazionale), a rendere grazie per la vittoria alla Madonna del Rivaio presso la Chiesa omonima. Subito dopo il corteo rionale sfila per le vie della citt\u00e0 mostrando il Palio conquistato, festeggiando fino a tarda notte.\nLa settimana dopo viene svolta la \"Cena della Vittoria\"\" nel Rione che ha conquistato il Palio."}
{"id": "292407", "revid": "188323", "url": "https://it.wikipedia.org/wiki?curid=292407", "title": "Collettore solare", "text": ""}
{"id": "292409", "revid": "1318658", "url": "https://it.wikipedia.org/wiki?curid=292409", "title": "Colazione da Tiffany", "text": ""}
{"id": "292414", "revid": "174925", "url": "https://it.wikipedia.org/wiki?curid=292414", "title": "Scaletta (spettacolo)", "text": ""}
{"id": "292416", "revid": "287204", "url": "https://it.wikipedia.org/wiki?curid=292416", "title": "Giovanni Battista Carlone", "text": "Biografia.\nApparteneva a una nota famiglia di artisti d'origine ticinese, i Carlone (o Carloni). Il padre era lo scultore e architetto Taddeo Carlone (Rovio, 1543 - Genova, 1615), mentre suo fratello maggiore, con cui collabor\u00f2 in numerose imprese, era il pittore Giovanni Carloni (Genova, 1584 - Milano, 1631)\nNacque a Genova il 16 febbraio 1603 e sulla sua vita non si hanno molte notizie biografiche. Comp\u00ec un viaggio di perfezionamento a Roma; di ritorno a Genova, forte delle novit\u00e0 pittoriche apprese nel suo soggiorno romano, insieme al fratello affresc\u00f2 gli interni della Chiesa del Ges\u00f9.\nLa prima opera datata \u00e8 la tela con \"S. Giacomo che apre le porte di Coimbra\" dipinta per l'oratorio di San Giacomo alla Marina nel 1632. Le sue imprese pi\u00f9 impegnative a Genova furono le vastissime decorazioni ad affresco delle volte della basilica di san Siro e dell'Annunziata del Vastato. Fra le commissioni pi\u00f9 prestigiose, vi fu la decorazione della cappella del Doge di Palazzo ducale. Le tele, realizzate negli oltre quarant'anni di attivit\u00e0, sono numerosissime.\nLa sua attivit\u00e0 pittorica sar\u00e0 proseguita dal figlio Giovanni Andrea (Genova, 1639 - 1697), la cui arte si modeller\u00e0 anch'essa sugli esempi della contemporanea pittura romana.\nOpere.\nFra le sue opere si ricordano:\nOpere perdute:"}
{"id": "292420", "revid": "1543377", "url": "https://it.wikipedia.org/wiki?curid=292420", "title": "Window manager", "text": "Il window manager (o in italiano, gestore delle finestre) \u00e8 un componente dell'interfaccia grafica del sistema operativo computer che gestisce l'aspetto e la posizione di una finestra in un ambiente desktop.\nStoria.\nNegli anni 1970, Xerox Alto divenne il primo computer fornito con una GUI WIMP funzionante. Utilizzava un gestore di finestre impilabile che consentiva la sovrapposizione di finestre. Sebbene non sia chiaro se Microsoft Windows contenga progetti copiati dal sistema operativo Mac di Apple, \u00e8 chiaro che nessuno dei due \u00e8 stato il primo a produrre una GUI utilizzando finestre impilate. All'inizio degli anni '80, Xerox Star, successore di Alto, utilizzava la \"piastrellatura\" (tiling) per la maggior parte delle finestre delle applicazioni principali e la sovrapposizione solo per le finestre di dialogo, eliminando la maggior parte della necessit\u00e0 di impilare. Mac OS \u00e8 stato uno dei primi esempi di successo commerciale di una GUI che utilizzava una sorta di gestione delle finestre di impilamento tramite QuickDraw. Attualmente macOS utilizza un Window manager pi\u00f9 avanzato che supporta il compositing da Mac OS X 10.0 ed \u00e8 stato aggiornato in Mac OS X 10.2 per supportare il compositing con accelerazione hardware tramite Quartz Compositor\nGEM 1.1 era un gestore di finestre che supportava la metafora del desktop e utilizzava lo stacking, consentendo la sovrapposizione di tutte le finestre. \u00c8 stato rilasciato all'inizio degli anni '80. GEM \u00e8 famoso per essere stato incluso come GUI principale utilizzata su Atari ST, che eseguiva Atari TOS, ed era anche una popolare GUI per MS-DOS prima dell'uso diffuso di Microsoft Windows. A seguito di una causa legale di Apple, GEM \u00e8 stata costretta a rimuovere le funzionalit\u00e0 di impilamento, rendendolo un gestore di finestre di affiancamento. \nDurante la met\u00e0 degli anni '80, il sistema operativo Amiga conteneva un primo esempio di un gestore di finestre di compositing chiamato \"Intuition\" (una delle librerie di basso livello di AmigaOS, che era presente nelle ROM di sistema Amiga), in grado di riconoscere quali finestre o parti di esse erano coperte e quali finestre erano in primo piano e completamente visibili, in modo che potesse disegnare solo le parti dello schermo che richiedevano l'aggiornamento. Inoltre, Intuition supportava la composizione. Le applicazioni potrebbero prima richiedere una regione di memoria al di fuori della regione di visualizzazione corrente da utilizzare come bitmap. Il sistema a finestre Amiga userebbe quindi una serie di bit blit usando l'hardware blitter del sistema per creare un composto di bitmap di queste applicazioni, insieme a pulsanti e cursori, nella memoria del display, senza richiedere a queste applicazioni di ridisegnare nessuna delle loro bitmap.\nL'intuizione anticipava anche le scelte dell'utente riconoscendo la posizione del puntatore fluttuante su altri elementi dello schermo (barre del titolo delle finestre, i loro gadget di chiusura e ridimensionamento, intere icone), e quindi era in grado di garantire quasi un'attesa zero dichiarare l'esperienza nell'utilizzo del window manager Workbench. Quest'ultimo \u00e8 stato l'unico window manager che alla fine ha ispirato un'intera famiglia di discendenti e successori: Ambient in MorphOS, Zune/Wanderer in AROS, Workbench NG (New Generation in AmigaOS 4.0 e 4.1). Workbench 4.1 \u00e8 stato migliorato dall'interfaccia vettoriale 2D alimentata dalle librerie Cairo e presenta un moderno motore di composizione basato su Porter-Duff 3D.\nNel 1988 Presentation Manager divenne la shell predefinita in OS / 2, che, nella sua prima versione, utilizzava solo un'interfaccia a riga di comando (CLI). IBM e Microsoft hanno progettato OS / 2 come successore di DOS e Windows per DOS. Dopo il successo di Windows 3.10, per\u00f2, Microsoft ha abbandonato il progetto a favore di Windows. Successivamente, il progetto Microsoft per una futura versione 3 di OS / 2 \u00e8 diventato Windows NT e IBM ha apportato una riprogettazione completa della shell di OS / 2, sostituendo il Presentation Manager di OS / 2 1.x per Workplace Shell orientato agli oggetti che ha fatto il suo debutto in OS / 2 2.0. \nTipologie.\nX window system.\nSui sistemi che utilizzano X Window System, c'\u00e8 una chiara distinzione tra il gestore di finestre e il sistema a finestre . A rigor di termini, un X window manager non interagisce direttamente con hardware video, mouse o tastiere: questa \u00e8 responsabilit\u00e0 del server di visualizzazione.\nGli utenti del sistema X Window hanno la possibilit\u00e0 di utilizzare facilmente molti diversi gestori di finestre: Metacity, utilizzato in GNOME 2, e KWin, utilizzato in KDE Plasma Workspaces e molti altri. Poich\u00e9 molti gestori di finestre sono modulari, le persone possono usarne altri, come Compiz (un gestore di finestre di composizione 3D), che sostituisce il gestore di finestre. Sawfish e awesome d'altra parte sono gestori di finestre estensibili che offrono un controllo preciso delle finestre. \u00c8 anche possibile combinare e abbinare componenti di diversi gestori di finestre; ad esempio, le decorazioni per finestre di KWinpu\u00f2 essere utilizzato con i componenti desktop e dock di GNOME.\nGli X window managers hanno anche la capacit\u00e0 di ri-genitore delle applicazioni, il che significa che, mentre inizialmente tutte le applicazioni sono adottate dalla finestra di root (essenzialmente l'intero schermo), un'applicazione avviata all'interno della finestra di root pu\u00f2 essere adottata da un'altra finestra. I gestori di finestre sotto il sistema X Window adottano le applicazioni dalla finestra principale e le modificano nelle decorazioni delle finestre (ad esempio, aggiungendo una barra del titolo). La ri-genitorialit\u00e0 pu\u00f2 essere utilizzata anche per aggiungere i contenuti di una finestra a un'altra. Gli X window managers per la ri-genitorialit\u00e0 possono quindi disporre uno o pi\u00f9 programmi nella stessa finestra e possono facilmente combinare affiancamento e impilamento in vari modi.\nMicrosoft Windows.\nMicrosoft Windows ha fornito un window manager di stacking integrato a partire da Windows 2.0; Windows Vista ha introdotto il Compositing Desktop Window Manager (dwm.exe) come alternativa facoltativa con accelerazione hardware. In Windows, poich\u00e9 GDI fa parte del kernel, il ruolo del gestore di finestre \u00e8 strettamente associato ai sottosistemi grafici del kernel ed \u00e8 in gran parte non sostituibile, sebbene le utilit\u00e0 di terze parti possano essere utilizzate per simulare un gestore di finestre di affiancamento su in cima a tali sistemi. A partire da Windows 8, il Desktop Window Manager basato su Direct3D non pu\u00f2 pi\u00f9 essere disabilitato. Pu\u00f2 essere riavviato solo con la combinazione di tasti di scelta rapida Ctrl + Maiusc + Win + B. \nWindows Explorer (explorer.exe) viene utilizzato per impostazione predefinita come \"shell\" nei moderni sistemi Windows per fornire una barra delle applicazioni e un file manager, insieme a molte funzioni di un window manager; gli aspetti di Windows possono essere modificati tramite le utilit\u00e0 di configurazione fornite, modificando il registro di Windows o con strumenti di terze parti, come WindowBlinds o Resource Hacker. Il window manager di Windows pu\u00f2 anche agire come un window manager X tramite Cygwin / X in modalit\u00e0 \"multiwindow\" (e, possibilmente, altre implementazioni di X window).\nNotare che Microsoft e X Window System utilizzano termini diversi per descrivere concetti simili. Ad esempio, raramente viene menzionato il termine \"window manager\" da parte di Microsoft perch\u00e9 \u00e8 integrato e non sostituibile e distinto dalla \"shell\". La shell di Windows \u00e8 analoga al concetto di ambiente desktop in altri sistemi di interfaccia utente grafica.\nClassificazione.\nI gestori di finestre sono spesso divisi in tre o pi\u00f9 classi, che descrivono il modo in cui le finestre vengono disegnate e aggiornate.\nCompositing window manager.\nI compositing window manager consentono di creare e disegnare separatamente tutte le finestre, quindi assemblarle e visualizzarle in vari ambienti 2D e 3D. I compositing window manager pi\u00f9 avanzati consentono una grande variet\u00e0 di aspetto dell'interfaccia e la presenza di effetti visivi 2D e 3D avanzati.\nStacking window manager.\nTutti i gestori di finestre che hanno finestre sovrapposte e non sono compositing window managers, sono stacking window managers, sebbene sia possibile che non tutti utilizzino gli stessi metodi. I gestori di finestre sovrapposte consentono alle finestre di sovrapporsi disegnando prima le finestre di sfondo, che vengono chiamate algoritmo del pittore. Le modifiche a volte richiedono che tutte le finestre siano impilate o ridipinte, il che di solito comporta il ridisegno di ogni finestra. Tuttavia, per portare una finestra di sfondo in primo piano di solito \u00e8 necessario ridisegnare solo una finestra, poich\u00e9 le finestre di sfondo possono avere parti di altre finestre dipinte su di esse, cancellando efficacemente le aree coperte.\nTiling window manager.\nI gestori di finestre affiancate (tiling) dipingono tutte le finestre sullo schermo posizionandole una accanto all'altra o una sopra e sotto l'altra, in modo che nessuna finestra ne copra mai un'altra. Microsoft Windows 1.0 ha utilizzato l'affiancamento e sono disponibili una variet\u00e0 di gestori di finestre di affiancamento per X.\nWindow manager dinamico.\nI gestori di finestre dinamici possono passare dinamicamente dal layout della finestra affiancato a quello mobile. Una variet\u00e0 di window manager dinamici per X sono disponibili.\nCaratteristiche e struttura.\nLa finestra attiva.\nUna finestra attiva \u00e8 la finestra \"focused\" corrente di Window manager. Diversi gestori di finestre indicano la finestra attualmente attiva in modi diversi e consentono all'utente di passare da una finestra all'altra in modi diversi. Ad esempio, in Microsoft Windows, se sono aperti sia Blocco note che Microsoft Paint, facendo clic nella finestra Blocco note la finestra diventer\u00e0 attiva. In Windows, la finestra attiva \u00e8 indicata da una barra del titolo di colore diverso. Tuttavia, fare clic non \u00e8 l'unico modo per selezionare una finestra attiva: alcuni gestori di finestre (come FVWM) attiva la finestra sotto il puntatore del mouse: \u00e8 sufficiente spostare il mouse per cambiare finestra; non \u00e8 necessario un clic.\nI gestori di finestre spesso forniscono un modo per selezionare la finestra attiva utilizzando la tastiera in alternativa al mouse. Una tipica combinazione di tasti \u00e8 Alt + Tab, usata da Windows e KDE (per impostazione predefinita, sebbene sia configurabile dall'utente); un altro \u00e8 il tasto apple -tilde, utilizzato da Macintosh. La pressione della combinazione di tasti appropriata in genere scorre tutte le finestre visibili in un certo ordine, sebbene siano possibili altre azioni.\nMolti gestori di finestre, sebbene non tutti, forniscono un'area dello schermo contenente una sorta di controllo visivo (spesso un pulsante) per ogni finestra sullo schermo. Ogni pulsante contiene in genere il titolo della finestra e pu\u00f2 contenere anche un'icona. Quest'area dello schermo generalmente fornisce una sorta di indicazione visiva di quale finestra \u00e8 attiva, ad esempio, il pulsante della finestra attiva potrebbe apparire \"premuto\". Di solito \u00e8 anche possibile cambiare la finestra attiva facendo clic sul pulsante appropriato. In Microsoft Windows, quest'area dello schermo \u00e8 chiamata \"barra\" delle \"applicazioni\" ; nei sistemi Apple Macintosh quest'area dello schermo \u00e8 chiamata dock.\nLa finestra attiva potrebbe non trovarsi sempre davanti a tutte le altre finestre sullo schermo. La finestra attiva \u00e8 semplicemente la finestra a cui vengono inviati i tasti digitati sulla tastiera; pu\u00f2 essere oscurato visivamente da altre finestre. Ci\u00f2 \u00e8 particolarmente vero nei gestori di finestre che non richiedono un clic per cambiare le finestre attive: FVWM , ad esempio, rende attiva la finestra sotto il cursore del mouse ma non cambia il suo ordine Z (l'ordine in cui appaiono le finestre, misurato dallo sfondo in primo piano). \u00c8 invece necessario fare clic sul bordo della finestra per portarla in primo piano. Ci sono anche situazioni nei gestori di finestre click-to-focus come Microsoft Windows in cui la finestra attiva potrebbe essere oscurata; tuttavia, questo \u00e8 molto meno comune.\nEsempi.\nAltri software meno frequentemente implementati sono:"}
{"id": "292426", "revid": "107539944", "url": "https://it.wikipedia.org/wiki?curid=292426", "title": "Kitzsteinhorn", "text": "Il Kitzsteinhorn \u00e8 una montagna delle Alpi dei Tauri occidentali alta 3.203\u00a0m. Il Kitzsteinhorn si trova in Austria (Salisburghese) e fa parte degli Alti Tauri. La vetta \u00e8 stata conquistata nel 1828 dall'alpinista Johann Entacher.\nL'11 novembre 2000, a causa di un incendio avvenuto nel traforo della funicolare Gletscherbahn Kaprun 2, sono morti complessivamente 155 passeggeri (149 nel rogo).\nAll'epoca dei fatti si decise di mantenere in funzione il tunnel soltanto per il trasporto delle merci. Dopo avere considerato le valutazioni degli esperti, si \u00e8 giunti alla conclusione che le fiamme del tunnel sotto al ghiacciaio sono sprigionate da un radiatore difettoso: questo avrebbe perso dell'olio, che a sua volta si sarebbe infiammato."}
{"id": "292429", "revid": "1494169", "url": "https://it.wikipedia.org/wiki?curid=292429", "title": "Cluj (disambigua)", "text": ""}
{"id": "292431", "revid": "638792", "url": "https://it.wikipedia.org/wiki?curid=292431", "title": "Kuja (personaggio)", "text": ""}
{"id": "292435", "revid": "28057", "url": "https://it.wikipedia.org/wiki?curid=292435", "title": "Deflazione (economia)", "text": "La deflazione \u00e8, in macroeconomia, una diminuzione del livello generale dei prezzi, che genera un incremento del potere d'acquisto della moneta. Il fenomeno opposto si definisce inflazione. La deflazione non va confusa con la disinflazione, che descrive semplicemente un rallentamento del tasso di inflazione.\nDescrizione.\nLa deflazione deriva dalla debolezza della domanda di beni e servizi, cio\u00e8 un freno nella spesa di consumatori e aziende, che, in regime di deflazione, sono incentivati a posporre gli acquisti di beni e servizi non indispensabili, con l'aspettativa di ulteriori cali dei prezzi, con l'effetto di innescare una spirale negativa. Le imprese, non riuscendo a vendere a determinati prezzi parte dei beni e servizi, cercano di collocarli a prezzi inferiori.\nLa riduzione dei prezzi si ripercuote conseguentemente per le imprese sui ricavi, anch'essi generalmente in calo. Ne deriva il tentativo da parte delle imprese di ridurre i costi, attraverso la diminuzione dei costi per l'acquisto di beni e servizi da altre imprese, del costo del lavoro e tramite un minor ricorso al credito.\nL'andamento deflativo dei prezzi tende a verificarsi come conseguenza di una recessione economica per la diminuzione della domanda aggregata di beni. Studi empirici pi\u00f9 recenti hanno messo per\u00f2 in discussione la relazione tra deflazione e depressione economica.\nCasi di forte deflazione possono indurre il fenomeno della tesaurizzazione, intesa come incetta dell'unit\u00e0 monetaria della quale si prevede un ulteriore aumento del potere d'acquisto.\nSecondo Keynes, in tempi di crisi economica il risparmio \u00e8 distruttivo perch\u00e9 se tutti risparmiano la domanda aggregata diminuisce ulteriormente e con essa diminuisce la ricchezza in quanto diminuiscono \"produzione aggregata\" e \"occupazione\". Dunque, aumentando la massa liquida a disposizione si favorisce la speculazione e non gli investimenti. La tendenza al risparmio e all'accumulazione di denaro sono, sempre secondo Keynes, le caratteristiche peculiari della crisi. In particolare, la relazione empirica tra deflazione e crescita della disoccupazione \u00e8 stata descritta mediante la Curva di Phillips.\nPer quanto riguarda la produzione industriale, lo stesso Keynes annota:\nDeflazione come innesco di una recessione.\nSe la deflazione non viene combattuta rischia di innescare una spirale pericolosissima che aggraverebbe ancora di pi\u00f9 la recessione, ovvero la minor produzione di beni e servizi da parte delle industrie, per mancanza di adeguata remunerazione. Un calo continuato dei prezzi innesca un circolo vizioso il cui primo effetto \u00e8 che le imprese guadagnano meno ed hanno meno liquidit\u00e0 aziendale, causata dalla contrazione dei profitti dovuta all'invenduto. A questo primo impatto negativo, le imprese solitamente rispondono comprimendo il margine di guadagno, ovvero riducendo gli utili (sconti, vendite \"sotto costo\", vendita ratealizzata con interesse nullo, uno o pi\u00f9 pezzi in omaggio su una confezione venduta, etc.). Il secondo effetto \u00e8 che, avendo meno capitali provenienti dall'attivit\u00e0 commerciale, riducono la produzione e rinunciano a nuove assunzioni, visto che con quello che vendono non guadagnano o guadagnano troppo poco. Questo aumenta la disoccupazione con l'effetto di far circolare ancora meno denaro nel Paese, che incasser\u00e0 meno tasse sia sulla compravendita di beni e di servizi, che dai redditi di aziende e di lavoratori ora disoccupati. \nSe le imprese non sono veloci a ridurre il livello produttivo dei loro impianti, rischiano di immettere sul mercato ulteriore merce che resta invenduta per via dell'eccessiva offerta a fronte di una domanda in contrazione, con l'effetto che se tagliano la produzione, non assumono personale (o, peggio, licenziano parte della propria forza - lavoro), e se non tagliano, alimentano ancora di pi\u00f9 la spirale perch\u00e9 si trovano costrette ad abbassare i prezzi una volta di pi\u00f9, dando ulteriore spinta alla deflazione. Siccome il margine di profitto di un'impresa non pu\u00f2 continuare a ridursi all'infinito, l'esito finale \u00e8 la chiusura degli impianti produttivi, perch\u00e9 nessun'azienda pu\u00f2 permettersi di produrre in perdita. A ci\u00f2 segue il licenziamento massivo della forza - lavoro che aggrava ancor pi\u00f9 la mancanza di circolante. Il declino industriale \u00e8 l'effetto pi\u00f9 evidente della deflazione, in quanto s'accompagna al declino produttivo generale di una nazione. \nUn'elevata tassazione associata a una contrazione salariale (se non ad un blocco dello stesso), nonch\u00e9 un eccesso di risparmio effettuato per sopperire all'elevata tassazione e / o in previsione di incertezza nel futuro inducono una stagnazione dei consumi e degli acquisti, che col tempo si riflettono nella recessione da cui trae origine la deflazione. Anche un'inflazione in cui, all'aumento del prezzo di beni e di servizi non corrisponda un eguale incremento salariale, non permettendo la capacit\u00e0 di acquisto da parte dei consumatori, a lungo andare generer\u00e0 una stagnazione (stagflazione) e, come atto finale una deflazione. Poich\u00e9 la deflazione \u00e8 sorretta dalla mancanza di spesa da parte degli acquirenti, per mancanza di denaro (nel caso di licenziati e disoccupati), per accaparramento del medesimo (nei timorosi della situazione futura) e per temporeggiamento (attendismo per spuntare un'ulteriore calo dei prezzi dei beni e dei servizi), a differenza dell'inflazione, le banche centrali non possiedono mezzi efficaci per intervenire a risolvere la situazione contingente, in quanto nessun'autorit\u00e0 pu\u00f2 costringere le persone a spendere il denaro.\nEsempi storici.\nUna situazione di deflazione si verific\u00f2 in Giappone fra il 2000 e 2006, con la Banca centrale giapponese costretta a fissare un tasso d'interesse allo 0%, per favorire la liquidit\u00e0 circolante.\nNel mese di luglio 2009 la Germania \u00e8 entrata in deflazione con una contrazione dei prezzi al consumo, secondo una prima stima dell'Ufficio Statistico Federale, del -0,6% su base annua: non succedeva dal 1987. A maggio 2009 \u00e8 stata rilevata una diminuzione del livello generale dei prezzi negli USA dove, nel periodo maggio 2008- maggio 2009, la deflazione ha fatto registrare un valore uguale a -1,3%.\nNel mese di agosto 2014 l'Italia \u00e8 entrata in deflazione per la prima volta da oltre 50 anni, cio\u00e8 dal settembre del 1959. Ad agosto 2014 l'indice dei prezzi al consumo misurato dall'Istat ha segnato un calo dello 0,1% rispetto allo stesso mese dell'anno precedente (era +0,1% a luglio). Stessa cosa si \u00e8 verificata nel 2016, quell'anno si \u00e8 concluso con un'inflazione al -0,1."}
{"id": "292436", "revid": "125151459", "url": "https://it.wikipedia.org/wiki?curid=292436", "title": "Tyto alba", "text": "Il barbagianni comune (Tyto alba ) \u00e8 un uccello rapace notturno appartenente alla famiglia dei Titonidi.\nDescrizione.\nSono pallidi, 33\u201339\u00a0cm di altezza con un'apertura alare di 80\u201395\u00a0cm e hanno lunghe zampe. Hanno un volo oscillante quando si avvicinano ai terreni di caccia.\nQuesta particolare tecnica \u00e8 unica nella sua specie: quello del barbagianni \u00e8 infatti noto per essere il volo pi\u00f9 silenzioso fra tutti gli uccelli conosciuti. L'animale \u00e8 infatti rapace e principalmente carnivoro, e una tale capacit\u00e0 \u00e8 fondamentale per poter sorprendere le prede, ignare del suo arrivo.\nTutto ci\u00f2 \u00e8 possibile grazie alla sua particolare fisionomia. \u00c8 dotato infatti di un'apertura alare molto elevata in proporzione al piccolo corpo, che permette al barbagianni di planare facilmente e col minimo sforzo.\nMaschi e femmine si somigliano molto, ma, in generale, le femmine sono leggermente pi\u00f9 grandi dei maschi e di colore pi\u00f9 scuro. Il peso varia da circa 200 grammi per le sottospecie pi\u00f9 piccole (come ad esempio nelle isole Gal\u00e1pagos) a pi\u00f9 di 500 grammi come il barbagianni del Nord America, mentre i barbagianni europei pesano da 300 grammi (maschio) a 400 grammi (femmine).\nCi sono alcune sottospecie che si distinguono dai colori della parte inferiore del corpo. Per esempio, il \"Tyto alba alba\" dell'Europa occidentale \u00e8 praticamente totalmente bianco sotto, mentre il \"Tyto alba guttata\" dell'Europa centrale \u00e8 arancione. Tutte le sottospecie hanno parti superiori grigie e ocra. Il piumaggio \u00e8 in genere molto luminoso.\nDistribuzione e habitat.\nI barbagianni sono diffusi in tutti i continenti tranne che in Antartide.\nSono uccelli tipici di zone d'aperta campagna e cacciano prevalentemente ai margini dei boschi.\nSono diffusi in tutta l'America Latina e in Europa, tranne negli ambienti pi\u00f9 freddi, come le Alpi e la Scandinavia. In America Settentrionale sono poco diffusi in Canada e del tutto assenti in Alaska. Ci sono molti esemplari di varie sottospecie in Africa. Sono presenti anche in Indocina e Australia.\nBiologia.\nSono prevalentemente stanziali, notturni o crepuscolari.\nAlimentazione.\n\u00c8 un superpredatore. Si nutre di arvicole, rane e insetti e di animali dannosi per l'uomo come i ratti, i topi, le talpe. \nUn barbagianni adulto mangia approssimativamente 3 topi al giorno. Durante il periodo dell'accoppiamento, il maschio offre alla femmina una preda per ottenere la sua disponibilit\u00e0 sessuale. Una coppia che alleva dai 3 ai 5 piccoli consumer\u00e0 molti pi\u00f9 roditori.\nVoce.\nHanno un grido acuto riconoscibile che d\u00e0 fastidio alle orecchie se ci si trova vicino. Stridono inoltre come pentole a vapore. Se vengono catturati o costretti in un angolo, senza via di fuga, si mettono supini e sgambettano.\nRapporti con l'uomo.\nIl barbagianni \u00e8 economicamente vantaggioso per l'uomo in quanto elimina altri animali dannosi come roditori e talpe. Per tale motivo i contadini spesso incoraggiano abitazioni per barbagianni fornendo loro siti per la nidificazione quali una scatola lignea per il nido o un tamburo grande montato lateralmente rispetto ad un fienile. Inoltre viene utilizzato spesso nella falconeria, infatti tra i rapaci notturni \u00e8 tra quelli pi\u00f9 utilizzati.\nRiproduzione.\nI nidi, ricchi di borre, ossia di resti inutilizzabili dei suoi pasti, ospitano dalle 4 alle 6 uova di colore bianco la cui incubazione dura per 30-40 giorni.\nTassonomia.\nSono note le seguenti sottospecie:\nIl barbagianni nelle credenze popolari.\nSin dai tempi antichi, il barbagianni \u00e8 considerato e rappresentato come un essere maligno, o un fantasma, portatore di sfortuna e malessere. Da qui il famoso modo di dire \"balordo come un barbagianni\". Ci\u00f2 \u00e8 dovuto al suo piumaggio principalmente chiaro ed al suo volto pauciespressivo quadri-tondeggiante, che risaltano nella notte nei suoi voli completamente silenziosi, oltre che all'abitudine di cacciare in posti come i cimiteri (data l'abbondanza di topi) e ultimo, ma non per importanza, al suo verso acuto e prolungato. "}
{"id": "292440", "revid": "1610933", "url": "https://it.wikipedia.org/wiki?curid=292440", "title": "Barbagianni", "text": ""}
{"id": "292450", "revid": "287204", "url": "https://it.wikipedia.org/wiki?curid=292450", "title": "Proteasoma", "text": "I proteasomi (o proteosomi) sono dei complessi di proteasi ATP-dipendenti che degradano all'interno della cellula le proteine aberranti, attraverso reazioni di proteolisi. Le proteine da degradare sono contraddistinte dal loro legame con l'ubiquitina. \nI proteasomi sono presenti nelle cellule di tutti gli eucarioti ed archea, nonch\u00e9 in alcuni batteri. La struttura e la funzione di questi complessi \u00e8 altamente conservata, soprattutto tra le specie eucariotiche.\nPer \"la scoperta della degradazione delle proteine mediata da ubiquitina\" \u00e8 stato assegnato il Premio Nobel per la chimica del 2004 ad Aaron Ciechanover, Avram Hershko ed Irwin Rose.\nA causa del ruolo dei proteasomi nella regolazione del ciclo cellulare e dell'apoptosi, sono oggi un bersaglio rilevante nelle terapie antitumorali.\nStruttura.\nOgni proteasoma \u00e8 costituito da una subunit\u00e0 centrale chiamata 20S che svolge l'attivit\u00e0 proteolitica: \u00e8 formata da 4 anelli costituiti da 7 subunit\u00e0 ciascuno. I due anelli centrali catalitici sono chiamati \u03b2, mentre i due laterali \u03b1.\nOgni subunit\u00e0 20S, poi, pu\u00f2 legare ad entrambe le estremit\u00e0 una subunit\u00e0 detta 19S, andando a formare il proteasoma 26S, oppure PA28 (formato da PA28\u03b1 e PA28\u03b2) che, sostituendo 19S aumenta l'attivit\u00e0 del complesso. Sia PA28 che 19S sono subunit\u00e0 regolatorie che mirano a controllare l'attivit\u00e0 del proteasoma. La loro localizzazione \u00e8 importante per degradare le proteine in modo corretto.\nRuolo nel sistema immunitario adattativo.\nNella serie di eventi che prendono parte alla processazione dell'antigene, in ambito immunologico, il proteasoma costituisce una tappa importantissima. In particolare la stimolazione di interferone causa la trascrizione e la successiva traduzione di diverse subunit\u00e0 catalitiche per il complesso: \"LMP2\" e \"LMP7\" (entrambe codificate nel complesso maggiore di istocompatibilit\u00e0) e \"MECL-1\". Queste strutture vanno a sostituire le subunit\u00e0 \u03b2 acquisendo, quindi una diversa specificit\u00e0 catalitica: aumentano i tagli a seguito di amminoacidi idrofobici e si abbassano quelli dopo residui acidi. Questo perch\u00e9 si vengono a generare peptidi che legano preferibilimente le molecole MHC e prediligono il trasporto attraverso TAP1, due tappe importanti nella formazione di antigeni che dovranno poi essere esposti su molecole MHC di classe I.\nNell'immunoproteasoma diventa di fondamentale importanza la presenza delle subunit\u00e0 PA28 la cui produzione viene stimolata dall'interferone-\u03b3.\nUbiquitina.\nL'ubiquitina \u00e8 un peptide di 76 amminoacidi (3 ripetuti), altamente conservato negli eucarioti (nei procarioti non \u00e8 presente). Nelle cellule funge da marcatore di proteine da degradare nella via proteasomiale, secondo i meccanismi descritti pi\u00f9 avanti. La sua attivazione avviene grazie al suo legame con l'enzima E1 (enzima attivatore dell'ubiquitina). Successivamente viene trasferita all'enzima E2 (enzima coniugatore dell'ubiquitina), dal quale pu\u00f2 passare alla proteina bersaglio o, nella maggior parte dei casi, ad un ulteriore enzima, detto E3 (ubiquitina ligasi), che catalizza l'attacco al polipeptide da degradare: \u00e8 quindi una proteina regolatoria.\nProteolisi.\nLa via proteolitica proteasomiale inizia nel citosol, dove le proteine da degradare vengono riconosciute dall'enzima ubiquitinante. L'attacco del peptide avviene a livello del gruppo amminico di un residuo laterale di lisina. A questo ne seguono molti altri, in modo da avere una proteina bersaglio che presenti numerosissime ramificazioni, rappresentate da residui di ubiquitina.\nIl polipeptide viene cos\u00ec riconosciuto dalle subunit\u00e0 \u03b1 del proteasoma, che tramite l'idrolisi di ATP permette l'ingresso della proteina ed un suo corretto dispiegamento all'interno della struttura. Contemporaneamente le molecole di ubiquitina vengono rimosse e liberate nel citosol, per essere riutilizzate.\nIl prodotto finale della degradazione \u00e8 una serie di peptidi di 6-10 amminoacidi di lunghezza, corrispondenti alla distanza dei siti proteolitici all'interno del proteasoma. Questa dunque \u00e8 la seconda differenza fondamentale rispetto al lisosoma, che lide i polipeptidi in amminoacidi singoli.\nCollegamenti esterni.\nhttp://www.treccani.it/enciclopedia/proteosoma/\nhttps://www.ncbi.nlm.nih.gov/pubmed/?term=21314436"}
{"id": "292451", "revid": "919135", "url": "https://it.wikipedia.org/wiki?curid=292451", "title": "Poligono regolare", "text": "Un poligono regolare \u00e8 un poligono convesso che \u00e8 contemporaneamente equilatero (cio\u00e8 ha tutti i lati congruenti fra loro) e equiangolo (cio\u00e8 ha tutti gli angoli congruenti fra loro). \nSi tratta cio\u00e8 di una porzione convessa di piano euclideo delimitato da una linea spezzata chiusa, formata da una successione di segmenti di uguale lunghezza (detti lati), che formano tra di loro angoli di uguale ampiezza. Il nome \"poligono\" individua una pluralit\u00e0 (\"poli\") di angoli (\"gonos\") e il termine regolare sottende a una loro uguaglianza. Come in ogni poligono, il numero di lati coincide con il numero degli angoli e con il numero di vertici, inoltre affinch\u00e9 la porzione di piano individuata da tale spezzata sia non nulla, vi devono essere almeno 3 lati.\nUn poligono regolare con 3 angoli si definisce triangolo equilatero, con 4 quadrato, con 5 pentagono regolare, con 6 esagono regolare, e si procede per formula_1 angoli anteponendo il prefisso che individua il numero di angoli al suffisso -\"gono\" seguito dal termine \"regolare\" al fine di marcare la distinzione con un poligono generico.\nPrime propriet\u00e0.\nOgni poligono regolare con formula_1 lati \u00e8 inscrivibile e circonscrivibile in due circonferenze, infatti tracciando le bisettrici degli angoli interni si ottengono formula_1 triangoli isosceli tutti congruenti e con un vertice in comune, che risulta quindi essere il centro di tali circonferenze.\nUn poligono regolare \u00e8 simmetrico rispetto a ogni retta passante per un vertice e il centro. Pertanto, vi sono esattamente formula_1 assi di simmetria; se poi il numero di lati formula_1 \u00e8 pari, allora il centro \u00e8 centro di simmetria per il poligono. Oltre a queste simmetrie, vi sono anche altre trasformazioni lineari che lasciano invariato il poligono, ossia le rotazioni rispetto al centro di angoli multipli di formula_6. L'insieme di tutte queste trasformazioni forma un gruppo, il gruppo diedrale di ordine formula_7.\nOgni angolo interno di un poligono ha ampiezza pari a formula_8, pertanto la somma degli angoli interni \u00e8 formula_9. Gli angoli esterni invece misurano formula_6 e dunque la loro somma consiste in un angolo di formula_11.\nNon tutti i poligoni regolari sono costruibili con riga e compasso, si dimostra infatti che una condizione necessaria e sufficiente perch\u00e9 ci\u00f2 accada \u00e8 che i fattori primi dispari del numero di lati siano primi di Fermat distinti. In particolare, il triangolo equilatero, il quadrato, il pentagono e l'esagono regolari sono costruibili con riga e compasso, mentre l'ettagono regolare non lo \u00e8.\nAngoli.\nDato che gli formula_1 triangoli isosceli in cui \u00e8 scomponibile il poligono sono tutti congruenti, \u00e8 chiaro che ogni angolo al centro formula_13 ha ampiezza\nDi conseguenza, dato che gli angoli alla base di tali triangoli isosceli hanno ampiezza che \u00e8 la met\u00e0 di ogni angolo interno formula_15, si ha che\nmentre ogni angolo esterno formula_17 ha ampiezza\nDato che il numero di angoli interni, esterni e al centro \u00e8 sempre formula_1, segue che la somma degli angoli interni \u00e8\nmentre la somma di somma degli angoli al centro (o, equivalentemente, degli angoli esterni) \u00e8\nApotema.\nOgni poligono regolare \u00e8 inscrivibile e circonscrivibile in due circonferenze concentriche. Il raggio della circonferenza inscritta \u00e8 detto apotema e, chiaramente, coincide con la distanza dal centro di un qualsiasi lato del poligono. \u00c8 facile ricavare una relazione tra l'apotema e il raggio della circonferenza circoscritta. Infatti, dato che i lati uguali di ognuno degli formula_1 triangoli isosceli che compongono il poligono sono raggi della circonferenza circoscritta e che gli angoli alla base hanno ampiezza formula_23, risulta che l'apotema (che coincide con l'altezza di tali triangoli) misura\nove formula_25 \u00e8 il raggio della circonferenza circoscritta. Esprimendo l'apotema in funzione del lato formula_26 del poligono (nonch\u00e9 base del triangolo isoscele), si ha\nDa queste due equazioni si pu\u00f2 anche ricavare il raggio della circonferenza circoscritta in funzione del lato:\nPerimetro e area.\nIl perimetro formula_29 \u00e8 definito come la lunghezza della spezzata che delimita il poligono. Chiaramente risulta\no anche, usando le formule della sezione precedente,\nPer calcolare l'area di un poligono regolare \u00e8 sufficiente moltiplicare per formula_1 l'area dei triangoli isosceli che lo compongono. Quindi, dato che tali triangoli hanno come base un lato e come altezza l'apotema, il poligono regolare di formula_1 lati ha area\no, equivalentemente,\nSi noti che per formula_1 che tende all'infinito, l'area tende a\nperch\u00e9\nche non \u00e8 altro che l'area del cerchio circoscritto, confermando cos\u00ec l'intuizione che al crescere del numero dei lati il poligono vada a \"riempire\" il cerchio circoscritto. Allo stesso modo si trova che\npoich\u00e9\nPentagono, esagono e decagono.\nNel libro XIII dei suoi Elementi, Euclide dimostra la seguente proposizione:\nDi questa proposizione Euclide d\u00e0 una lunga spiegazione geometrica, ma qui ci limiteremo a una verifica ottenibile conoscendo la lunghezza dei lati e applicando il teorema di Pitagora. Ammesso che il cerchio in cui si inscrivono i poligoni abbia raggio unitario, le formule che esprimono le lunghezze del lato formula_41 del pentagono, formula_42 dell'esagono e formula_43 del decagono, sono le seguenti:\nAllora:\nQuindi dato che la somma dei quadrati dei lati dell'esagono e del decagono d\u00e0 il quadrato del lato del pentagono, ne consegue che il lato del pentagono \u00e8 ipotenusa di un triangolo rettangolo i cui cateti sono i lati dell'esagono e del decagono.\nTabella riepilogativa.\nN.B.: Se si pensa a un poligono con un grandissimo numero di lati, l'angolo interno di quel poligono tende a diventare piatto, il lato tende a diventare nullo e l'area si avvicina di pi\u00f9 a pi greco."}
{"id": "292453", "revid": "339392", "url": "https://it.wikipedia.org/wiki?curid=292453", "title": "Triangolo delle potenze", "text": ""}
{"id": "292458", "revid": "1149807", "url": "https://it.wikipedia.org/wiki?curid=292458", "title": "Ape Escape", "text": "Ape Escape, pubblicato originariamente in Giappone , \u00e8 il primo videogioco della serie omonima sviluppata da SCEI, uscito per PlayStation nel 1999.\nIl gioco \u00e8 stato uno dei primi a richiedere espressamente l'uso del joypad Dualshock, cosa che lo ha reso un caso raro del suo genere; il DualShock sinistro muove il personaggio, quello destro permette l'utilizzo dei gadget. I tasti Quadrato, Cerchio, Triangolo e X, usati nella maggioranza dei giochi per compiere delle azioni, qui corrispondono ognuno ad un diverso gadget, cambiabili dal menu di gioco.\nIl 30 agosto 2007 fu reso disponibile esclusivamente in Giappone sul servizio PlayStation Network per PlayStation 3.\nTrama.\nSpecter era la scimmia pi\u00f9 carina di un parco divertimenti per via del suo colore bianco. Un giorno trov\u00f2 un elmetto, e indossandolo la sua intelligenza arriv\u00f2 ai livelli di un super-genio. Stanco di vivere nel parco, e deciso a conquistare il mondo, Specter fornisce elmetti alle altre scimmie del parco, e invade la casa del Professor Hakase.\nNel frattempo un ragazzo di nome Kakeru ed il suo amico Hiroki si stavano recando al laboratorio per vedere l'ultima invenzione, la macchina del tempo. Entrando, trovano legati il Professore e Natsumi, sua nipote, e, prima che possano agire, la macchina viene azionata. Kakeru e Hiroki vengono scaraventati indietro nel tempo insieme all'esercito di scimmie, e sar\u00e0 compito di Kakeru catturarle e ritornare a casa.\nHiroki, anch'esso nel passato, \u00e8 stato trovato da Specter e soggiogato con un elmetto modificato. Durante il gioco si scontrer\u00e0 con Kakeru in diversi livelli bonus, in cui cercher\u00e0 di sconfiggerlo in una corsa ad ostacoli.\nSuccessivamente, Kakeru arriva nel mondo del presente, dove le scimmie di Specter si sono ritirate a causa del tentativo fallito di modificare la storia a loro favore. Dopo averlo sconfitto nella fabbrica di elmetti e nella torre di trasmissione televisiva, Specter crea un parco divertimenti in cui imprigiona il Professore e Natsumi. Lungo la strada Kakeru incontra e sconfigge per l'ultima volta Hiroki, prima di raggiungere un castello che decolla verso lo spazio. Qui riesce a sconfiggere Specter a bordo di un robot gigante, ed il castello torna sulla terra. Kakeru si riunisce con i suoi amici, e Specter viene mandato a lavorare in un circo.\nSpecter fugge di nuovo, in una dimensione parallela, insieme alle scimmie rimanenti. Soltanto dopo averle catturate tutte, Kakeru pu\u00f2 entrare nel livello finale per affrontare Specter. Di nuovo catturato nella Rete Temporale, Kakeru pu\u00f2 finalmente riposare tranquillo.\nModalit\u00e0 di gioco.\nLo scopo del gioco \u00e8 quello di catturare tutte quante le scimmie sparse nei vari livelli, grazie all'aiuto di gadget per evitare ostacoli o semplificarne la cattura. Ogni scimmia si comporter\u00e0 in modo diverso a seconda del colore dei pantaloncini che indossa\n\"Ape Escape P\".\nNel 2005, con l'arrivo di PSP, \u00e8 stato realizzato un remake per questo gioco, sviluppato da SIMS e pubblicato da Sony Computer Entertainment. In Giappone \u00e8 stato pubblicato il 17 marzo 2005 col titolo di , in Nord America il 22 marzo 2005 col titolo \"Ape Escape: On the Loose\", mentre in Europa il 5 maggio 2006 sotto il nome di \"Ape Escape P\". I minigiochi possono essere condivisi tra 2 PSP tramite connessione wireless.\nIl remake differisce sotto alcuni aspetti dall'originale. Il formato dello schermo \u00e8 stato adattato a quello della PSP, ovvero , il sistema di controllo \u00e8 stato, ovviamente, modificato: i movimenti si controllano ancora con la levetta analogica, mentre le armi si possono usare solo grazie al tasto assegnato (ad esempio, se il retino \u00e8 assegnato al tasto O bisogna premere questo per utilizzarlo immediatamente). Inoltre il tasto X ha la funzione di salto (e quindi gli oggetti utilizzabili sono stati ridotti da 4 a 3) e il tasto R serve per strisciare; il primo minigioco sbloccabile \"Gara di sci\" \u00e8 stato sostituito con \"Gara sulla neve\": la differenza principale \u00e8 che invece degli sci i personaggi sono sugli snowboard. Questo cambiamento \u00e8 dovuto al fatto che per controllare gli sci servivano entrambe le levette analogiche. Inoltre \u00e8 stato aggiunto un quarto minigioco, \"Ping Pong\".\n\"Katie\" riprende il suo nome originale \"Natsumi\", mentre \"Buzz\" diventa \"Jake\" come nella versione USA dell'originale ed infine l'audio del doppiaggio \u00e8 disponibile solo in inglese, con sottotitoli in inglese, francese, tedesco, spagnolo e italiano, questo nella versione europea, mentre in quella americana non sono presenti i sottotitoli nelle altre lingue. Nell'edizione nipponica invece sono presenti testi e dialoghi in giapponese."}
{"id": "292459", "revid": "22475", "url": "https://it.wikipedia.org/wiki?curid=292459", "title": "Gaio Valerio Flacco (poeta)", "text": "Biografia.\nPoche sono le notizie circa la sua vita: Flacco \u00e8 stato identificato come amico del poeta Marziale; dal prologo alla sua opera, si sa che fu membro del collegio dei quindici, guardiani dei libri sibillini: era quindi membro della \"gens\" patrizia dei Valerii e l'ultimo membro noto del ramo dei \"Valerii Flacci\".\nIn uno dei manoscritti vaticani \u00e8 identificato anche come Setino Balbo, il che farebbe dedurre le sue origini presso Setia nel Lazio. Il solo scrittore antico che lo cita \u00e8 Quintiliano, che nell\"Institutio oratoria\" lamenta la sua prematura e recente scomparsa come una grande perdita; poich\u00e9 Quintiliano termin\u00f2 l\"Institutio oratoria\" nel 96 dopo Cristo, si deduce che la sua morte debba essere avvenuta poco tempo prima.\n\"Argonautica\".\nL'unica opera che abbiamo, gli \"Argonautica\", dedicata a Vespasiano per le sue conquiste in Britannia, fu scritta in parte durante la vittoria sui Giudei, o poco pi\u00f9 tardi la distruzione di Gerusalemme da parte di Tito avvenuta nel 70. Pare, dai cenni nel testo sull'eruzione del Vesuvio (79), e dai riferimenti ad altri avvenimenti successivi, che la stesura del poema abbia tenuto occupato l'autore molto a lungo; alcuni studiosi parlano di due decenni.\nGli \"Argonautica\" sono un poema epico in otto libri sulla conquista del Vello d'oro. Il poema ci \u00e8 stato tramandato molto frammentato, e finisce bruscamente con la richiesta di Medea di accompagnare Giasone nel suo viaggio verso casa. Non si sa esattamente se l'ultima parte dell'opera \u00e8 andata perduta o se non fu scritta affatto. Le Argonautiche sono una libera imitazione e in parte rielaborazione del lavoro omonimo (gr. \u1f08\u03c1\u03b3\u03bf\u03bd\u03b1\u03c5\u03c4\u03b9\u03ba\u03ac) di Apollonio Rodio, gi\u00e0 famoso presso i Romani nella versione e adattamento di Publio Terenzio Varrone Atacino. L'oggetto dell'opera \u00e8 la glorificazione di Vespasiano per aver reso pi\u00f9 sicuro l'impero romano alla frontiera britannica e per avere favorito i viaggi nell'Oceano (allo stesso modo in cui l'Eusino fu aperto dalla nave Argo).\nMolti hanno stimato positivamente lo stile di Flacco, e alcuni critici hanno sottolineato la sua vivacit\u00e0 nelle descrizioni e la sua sensibilit\u00e0 e intuito psicologico nella resa dei personaggi con i loro caratteri e affetti, ad esempio di Medea. La sua espressione \u00e8 pura, il suo stile corretto, i suoi versi sono lineari, sebbene monotoni. D'altro canto, egli manca di originalit\u00e0, e la sua poetica, sebbene libera da grandi difetti, appare artificiosa e troppo elaborata. Il suo modello, anche per quanto riguarda la concezione dell'esistenza, fu Virgilio, a cui egli fu molto inferiore in gusto e lucidit\u00e0. Le sue esagerazioni retoriche lo rendono difficile da leggere, il che fa comprendere la sua impopolarit\u00e0 nei tempi antichi. Nel Medioevo l'opera, non pi\u00f9 letta, fu dimenticata."}
{"id": "292461", "revid": "21880", "url": "https://it.wikipedia.org/wiki?curid=292461", "title": "Zanted.", "text": ""}
{"id": "292464", "revid": "21880", "url": "https://it.wikipedia.org/wiki?curid=292464", "title": "Parl.", "text": ""}
{"id": "292465", "revid": "110157", "url": "https://it.wikipedia.org/wiki?curid=292465", "title": "Museo letterario memoriale F\u00ebdor Michajlovi\u010d Dostoevskij", "text": "Il Museo letterario memoriale F\u00ebdor Michajlovi\u010d Dostoevskij \u00e8 stato aperto a San Pietroburgo nel 1971 nella casa dove visse lo scrittore visse dal 1878 al 1881, anno della sua morte. In questo stesso appartamento si occup\u00f2 della stesura di numerose opere, tra le quali il celeberrimo \"I fratelli Karamazov\".\nIl museo si divide in due parti: l'appartamento e il museo letterario. L'appartamento, una tipica casa borghese dell'epoca, \u00e8 una ricostruzione, basata su fonti d'archivio, fotografie e testimonianze dei contemporanei, dell'abitazione dove Dostoevskij visse con la seconda moglie ed alcuni figli.\nLa parte pi\u00f9 letteraria del museo presenta una serie di ambientazioni legate alla stesura di alcune opere, alla formazione dello scrittore, riferimenti ai suoi viaggi in Europa, una raccolta delle edizioni dei romanzi in varie lingue del mondo, fotografie di amici e contemporanei di Dostoevskij."}
{"id": "292471", "revid": "124808", "url": "https://it.wikipedia.org/wiki?curid=292471", "title": "Devil May Cry 3", "text": ""}
{"id": "292474", "revid": "1711941", "url": "https://it.wikipedia.org/wiki?curid=292474", "title": "Stregoni blu", "text": ""}
{"id": "292476", "revid": "297031", "url": "https://it.wikipedia.org/wiki?curid=292476", "title": "142 Polana", "text": "142 Polana \u00e8 un piccolo e scuro asteroide della Fascia principale. \u00c8 un pianetino carbonioso primitivo di tipo F (una suddivisione del pi\u00f9 comune tipo C).\n\u00c8 il membro principale della famiglia di asteroidi Polana, che \u00e8 correlata alla famiglia Nysa.\nPolana fu scoperto il 28 gennaio 1875 da Johann Palisa dall'Osservatorio della marina di Pola, di cui fu direttore dal 1872 al 1880, grazie a un telescopio rifrattore da 6 pollici. Fu battezzato cos\u00ec in onore della citt\u00e0 di Pola da dove Polana fu individuato."}
{"id": "292478", "revid": "712828", "url": "https://it.wikipedia.org/wiki?curid=292478", "title": "Alatar", "text": ""}
{"id": "292481", "revid": "712828", "url": "https://it.wikipedia.org/wiki?curid=292481", "title": "Pallando", "text": ""}
{"id": "292483", "revid": "25142", "url": "https://it.wikipedia.org/wiki?curid=292483", "title": "Annatar", "text": ""}
{"id": "292484", "revid": "122796061", "url": "https://it.wikipedia.org/wiki?curid=292484", "title": "Specchio delle Brame", "text": ""}
{"id": "292487", "revid": "86599", "url": "https://it.wikipedia.org/wiki?curid=292487", "title": "Cratere Acosta", "text": "Acosta \u00e8 un piccolo cratere lunare intitolato al medico portoghese Crist\u00f3bal Acosta; era precedentemente noto, nella nomenclatura ufficiale proposta dall'IAU, come \"Langrenus C\", a causa della vicinanza al cratere Langrenus. Acosta \u00e8 situato nei pressi dell'estremo orientale del Mare della Fecondit\u00e0; pi\u00f9 ad ovest si possono individuare i crateri Atwood, Naonobu e Bilharz.\nIl cratere ha una forma circolare."}
{"id": "292491", "revid": "7077", "url": "https://it.wikipedia.org/wiki?curid=292491", "title": "Elfi Silvani", "text": ""}
{"id": "292492", "revid": "486946", "url": "https://it.wikipedia.org/wiki?curid=292492", "title": "Monti Brumosi", "text": ""}
{"id": "292500", "revid": "16758", "url": "https://it.wikipedia.org/wiki?curid=292500", "title": "Hockey su ghiaccio ai XV Giochi olimpici invernali", "text": "Il torneo di hockey su ghiaccio dei XV Giochi olimpici invernali fu il sedicesimo torneo olimpico a essere disputato. Si svolse dal 13 al 28 febbraio 1988 a Calgary, nella provincia canadese dell'Alberta, e vi parteciparono 12 squadre. Le partite sono state disputate allo Stampede Corral e alla Father David Bauer Olympic Arena, mentre le finali si sono disputate all'Olympic Saddledome.\nIntitolate a partecipare furono il padrone di casa, le 7 squadre del gruppo A del campionato mondiale 1987, e le migliori 3 del gruppo B. L'ultimo posto venne assegnato con uno spareggio tra la quarta del gruppo B e la vincitrice del gruppo C. Rispetto al precedente torneo olimpico, il girone finale per l'assegnazione delle medaglie venne esteso da quattro a sei squadre, di conseguenza vennero promosse le prime tre classificate dei due gironi eliminatori.\nNel torneo si verific\u00f2 un caso di doping. Il giocatore polacco Jaroslaw Morawiecki venne trovato positivo dopo l'incontro con la . Moraviecki venne squalificato e la si vide togliere i punti conquistati sul campo e assegnato un punteggio di 0-2. Alla Francia venne, comunque, conteggiato il risultato del campo, che l'aveva vista sconfitta per 6-2.\nL' celebr\u00f2 la sua settima medaglia d'oro olimpica, mentre i canadesi non riuscirono a sfruttare il vantaggio di giocare in casa, rimanendo senza medaglia. A sorpresa, la ottenne l'argento, prima medaglia in un torneo maggiore (Olimpiadi o campionati mondiali). La concluse al sesto posto, ottenendo il peggior risultato ai Giochi olimpici dal 1928.\nFormula.\nAl torneo presero parte 12 rappresentative nazionali, che vennero suddivise in due gruppi da sei squadre ciascuno. Le prime tre classificate accedevano al girone finale per l'assegnazione delle medaglie. Le squadre classificate, rispettivamente, quarte, quinte e seste nei gironi eliminatori si affrontarono nelle finali per il settimo, nono e undicesimo posto. Nel girone finale le squadre portavano i punti conquistati nella prima fase contro le altre squadre qualificate e affrontavano le squadre provenienti dall'altro girone. Il posizionamento nella classifica finale valeva per l'assegnazione delle medaglie."}
{"id": "292501", "revid": "287204", "url": "https://it.wikipedia.org/wiki?curid=292501", "title": "Adria (disambigua)", "text": ""}
{"id": "292503", "revid": "131358", "url": "https://it.wikipedia.org/wiki?curid=292503", "title": "Alexander Doni Marangon", "text": ""}
{"id": "292509", "revid": "767487", "url": "https://it.wikipedia.org/wiki?curid=292509", "title": "Condottieri (film 1937)", "text": "Condottieri \u00e8 un film storico del 1937 di produzione italo-tedesca, diretto e interpretato da Luis Trenker. La versione tedesca \u00e8 stata co-diretta dal regista Werner Klingler. Co-registi della versione italiana sono stati Giacomo Gentilomo e Anton Giulio Majano.\nGirato in bianco e nero, con l'estetizzante fotografia di Carlo Montuori, accompagnato da musiche dal sapore marziale, il film \u00e8 di fatto un \"collage\" di episodi storici che hanno per protagonista il condottiero Giovanni dalle Bande Nere.\nTrama.\nIl film prende le mosse dalla discesa del protagonista dalle montagne: ritorna dall'esilio in cui aveva seguito la madre Caterina Sforza e decide di arruolarsi nella milizia del casato Malatesta, per il quale diviene capitano di ventura.\nIl suo ideale di unit\u00e0 e libert\u00e0 dell'Italia lo induce a istituire una propria milizia nazionale cui viene dato il nome di Bande Nere. Condannato dai signori di Firenze che lo bollano come traditore e sciolgono le sue bande, Giovanni - divenuto nel frattempo Giovanni dalle Bande Nere - viene liberato da uomini a lui fedeli riuscendo a riparare in Francia.\nRientrato a Firenze al soldo del Duca d'Argenti\u00e8re, riesce a ricostituire le Bande Nere e a marciare su Roma, dove pure si sottometter\u00e0 al Pontefice, andando poi sposo alla fanciulla amata.\nLa sua vita eroica \u00e8 destinata a concludersi tragicamente: Malatesta e il Duca d'Argenti\u00e8re gli dichiarano guerra. Nello scontro decisivo il condottiero riuscir\u00e0 con un gesto d'eroismo a conquistare la vittoria, sia pure a prezzo della vita.\nCaratteristiche.\nDiverse sono le spettacolari sequenze d'azione, con utilizzo di masse sceniche e soldati a cavallo in quantit\u00e0, particolarmente in apertura e chiusura della pellicola. Per seguire una coerenza stilistica e storica che non fosse solo formale, la produzione si avvalse della consulenza militare del tenente colonnello Enrico Pezzi, il quale per l'organizzazione delle scene belliche pot\u00e9 contare su unit\u00e0 delle Forze Armate di Stato.\nGirato in pieno ventennio, il film viene annoverato nel cinema di propaganda fascista: oltre al contributo dello stato nella sua realizzazione tecnica, contiene infatti espliciti riferimenti - quasi un palese omaggio - allo squadrismo di Benito Mussolini e alla mitologia delle camicie nere della rivoluzione fascista.\nPrimo film frutto della collaborazione italo-tedesca, venne presentato alla 5\u00aa Mostra internazionale d'arte cinematografica di Venezia dove si aggiudic\u00f2 la Coppa della Direzione Generale riservata, riconoscimento riservato al film \"a soggetto, che abbia meglio interpretato bellezze naturali e artistiche\".\nLuoghi delle riprese.\nLe riprese si svolsero dal 3 agosto 1936 al febbraio 1937 e la prima italiana del film si ebbe a Roma il 30 giugno 1937; il 15 agosto seguente fu presentato alla Biennale di Venezia.\nIl film ebbe diverse \"location\": gli interni furono girati negli studi della Cines, a Roma, e in quelli della Tobis Cinema-Film A.G., a Berlino, Germania, mentre per gli esterni vennero scelte diverse ambientazioni: al castello di Torrechiara, a Torrechiara, frazione di Langhirano (provincia di Parma), e al castello di Gradara (provincia di Pesaro e Urbino), a Sassolungo, Gruppo del Sella e Marmolada (Dolomiti), Colle Santa Lucia (provincia di Belluno), Arco e Riva del Garda (lago di Garda, provincia di Trento), Verona, San Gimignano, Firenze, Venezia, Padova."}
{"id": "292510", "revid": "287204", "url": "https://it.wikipedia.org/wiki?curid=292510", "title": "Kdegames", "text": "kdegames \u00e8 il modulo che raggruppa i videogiochi scritti per l'ambiente desktop KDE."}
{"id": "292511", "revid": "416175", "url": "https://it.wikipedia.org/wiki?curid=292511", "title": "Film parodia", "text": "Il termine film parodia indica la versione parodiata di un film esistente, di un telefilm o di un cartone animato. A differenza del ridoppiaggio, che indica l'operazione di modifica dei dialoghi di un film, il termine \"film parodia\" ha un significato pi\u00f9 esteso, in quanto include anche il taglio, il rimontaggio e la modifica delle scene.\nLa parola \"film parodia\" \u00e8 spesso utilizzata dagli appassionati dei film ridoppiati ed \u00e8 divenuto un termine tecnico tra i parodisti, coloro che realizzano parodie. La necessit\u00e0 di utilizzare questo termine sta semplicemente nell'individuare un tipo ben preciso di ridoppiaggio, cio\u00e8 quello del film. Infatti, il termine ridoppiaggio \u00e8 troppo generico e comprende, per esempio, gli spot televisivi, che con il \"film parodia\" non hanno alcuna corrispondenza.\nFilm ridoppiati in chiave parodistica.\nQuando un filmato ridoppiato e parodiato pu\u00f2 essere definito \"film parodia\"? La risposta non \u00e8 semplice, in quanto non esistono delle regole da rispettare e sarebbe illogico porre delle limitazioni in un ambito in cui l'umorismo soggettivo e la libert\u00e0 di espressione artistica sono elementi fondamentali.\nTuttavia, allo scopo di creare una differenziazione tra i vari tipi di ridoppiaggi, \u00e8 possibile tracciare alcune linee guida generiche per identificare un \"film parodia\":"}
{"id": "292515", "revid": "2128848", "url": "https://it.wikipedia.org/wiki?curid=292515", "title": "Singspiel", "text": "Il Singspiel (termine che significa letteralmente \"recita cantata\") \u00e8 un genere operistico in voga tra il XVIII e il XIX secolo, sorto e sviluppatosi in area tedesco-austriaca, caratterizzato dall'alternanza di parti recitate e parti cantate. A differenza dell'opera italiana, che prevede recitativi cantati, nel \"Singspiel\" i recitativi sono invece recitati, in lingua tedesca, come nel teatro di prosa.\nI brani vocali sono generalmente semplici e strofici, simili ai \"Lieder\".\nTale genere, come le forme corrispondenti della \"ballad opera\" inglese, dell\"'op\u00e9ra-comique\" francese e della \"zarzuela\" spagnola, appartiene alla sfera del teatro popolare, non colto, scritto in lingua locale e destinato a piccoli palcoscenici, e sar\u00e0 un'anticipazione dell'operetta.\nI soggetti prediletti sono fantastici, favolistici o parodistici, comunque di facile presa sul pubblico: nonostante ci\u00f2, il \"Singspiel\" comincia a essere nobilitato grazie all'interessamento di musicisti notevoli, quali Johann Adam Hiller, Carl Ditters von Dittersdorf, Joseph Haydn e Josef B\u00e1rta. \u00c8 per\u00f2 con i due capolavori mozartiani, \"Il ratto dal serraglio\" e \"Il flauto magico\", che il Singspiel assurge a modello di opera nazionale tedesca per antonomasia. Inoltre, all'inizio dell'Ottocento, si rifaranno a questa forma popolare Ludwig van Beethoven e Carl Maria von Weber per realizzare le loro opere \"tedesche\", \"Fidelio\" e \"Il franco cacciatore\"."}
{"id": "292517", "revid": "2151778", "url": "https://it.wikipedia.org/wiki?curid=292517", "title": "Voodoo 3", "text": "La Voodoo 3 \u00e8 la terza serie della linea di schede grafiche per pc prodotta da 3dfx. Uscita alla fine del 1998, la scheda utilizza il chip grafico Avenger, sostanzialmente un core Voodoo 2 con un acceleratore video 2D a 128 bit.\nStoria.\nSubito prima del lancio delle Voodoo 3, la 3dfx inglob\u00f2 la STB Systems, all'epoca una delle maggiori industrie di schede video al mondo. Questa mossa fu un chiaro segno delle intenzioni della compagnia Californiana di voler produrre da sola le proprie schede video. Sempre in ambito di questo progetto dal 1999 la 3dfx incominci\u00f2 a farsi conoscere al pubblico con il proprio nome, invece che con quello dei suoi partner. La compagnia spese molto in un'intensa campagna pubblicitaria.\nLa 3dfx, sebbene sia ormai sparita dalla scena, acquisita dalla NVIDIA alla fine del 2000, ha avuto il merito di rivoluzionare a met\u00e0 anni novanta la grafica dei personal computer, introducendo per prima la cosiddetta \"accelerazione 3d\"."}
{"id": "292519", "revid": "729019", "url": "https://it.wikipedia.org/wiki?curid=292519", "title": "Big Rigs", "text": "Big Rigs: Over the Road Racing \u00e8 un videogioco di corse con camion. Ha acquisito una certa fama perch\u00e9 due riviste online di videogiochi (\"Thunderbolt Games\" e \"GameSpot\") lo hanno recensito come uno dei peggiori videogiochi di sempre. Lo scopo del gioco \u00e8 competere in gare su circuiti contro altri avversari, evitando ostacoli.\nIl prodotto originale.\nSi crede che \"Big Rigs\" sia una versione non finita del gioco conosciuto come \"\", un gioco di corse di veicoli: era prevista la presenza di camion, motociclette e auto sportive. La versione che fu venduta, tuttavia, era evidentemente incompleta, per i seguenti motivi:\nIndizi come questi evidenziano come il gioco fosse ancora in fase di sviluppo; nonostante ci\u00f2, non \u00e8 noto il motivo per cui sia stato venduto quando era ancora a questo stadio incompleto della sua produzione.\nNel gennaio 2004, Stellar Stone ha pubblicato \"Midnight Race Club: Supercharged\". Il gioco contiene concetti di fisica ben implementati e una passabile intelligenza artificiale. I grandi camion sono stati rimossi per evitare somiglianze troppo evidenti con \"Big Rigs\". Tuttavia gli acquirenti hanno notato come il gioco abbia lo stesso motore grafico del titolo precedente, comprese mappe e oggetti, il che ha fatto in modo che \"Midnight Race Club\" fosse risultato in un fallimento commerciale.\nBug.\nQuesto gioco ha molti bug noti, che lo caratterizzano come uno dei peggiori titoli nella storia dei videogiochi. Tra i pi\u00f9 famosi vi sono i seguenti:\nAccoglienza.\n\"Big Rigs\" \u00e8 soggetto di un largo numero di recensioni negative."}
{"id": "292521", "revid": "7381", "url": "https://it.wikipedia.org/wiki?curid=292521", "title": "Stato di San Paolo", "text": ""}
{"id": "292541", "revid": "767487", "url": "https://it.wikipedia.org/wiki?curid=292541", "title": "Psycho Magnet", "text": "Psycho Magnet \u00e8 il secondo album della gothic band statunitense London After Midnight."}
{"id": "292544", "revid": "1318658", "url": "https://it.wikipedia.org/wiki?curid=292544", "title": "Palazzo G\u00fcell", "text": "Il Palazzo G\u00fcell (\"Palau G\u00fcell\" in catalano) \u00e8 un palazzo di Barcellona ed \u00e8 una delle opere dell'architetto Antoni Gaud\u00ed che sono state nominate patrimonio dell'umanit\u00e0 dall'UNESCO. Questa nomina ha ufficialmente riconosciuto il suo valore universale e la sua unicit\u00e0 come capolavoro della creativit\u00e0 umana.\n\u00c8 stato costruito come residenza di citt\u00e0, tra il 1885 e il 1889, per il ricco industriale Eusebi G\u00fcell, che anche in seguito fu uno dei committenti principali dell'architetto catalano. Una tra le difficolt\u00e0 maggiori che Gaud\u00ed ha dovuto affrontare \u00e8 stata la (relativa) carenza di spazio, in pieno centro della citt\u00e0, vicino alle \"Ramblas\". Alcune stanze sono quindi organizzate su pi\u00f9 livelli, come il salone principale per ricevere gli ospiti dell'alta societ\u00e0: l'alto soffitto riccamente decorato presenta dei fori nei quali, di notte, venivano poste delle lanterne, cos\u00ec da farlo sembrare un cielo stellato.\nTra le caratteristiche dell'edificio vanno menzionati gli archi di catenaria che qui Gaud\u00ed usa per la prima volta e che saranno un elemento costante del suo linguaggio architettonico.\nLe decorazioni interne sono del pittore Aleix Clap\u00e9s."}
{"id": "292545", "revid": "533647", "url": "https://it.wikipedia.org/wiki?curid=292545", "title": "Edoardo, conte di Wessex", "text": "Biografia.\nI primi anni.\nEdoardo nacque a Buckingham Palace il 10 marzo 1964, quarto figlio e terzo maschio di Elisabetta II e di Filippo di Edimburgo. Venne battezzato il 2 maggio 1964 nella cappella privata del castello di Windsor dal decano di Windsor, Robert Woods, e suoi padrini furono Richard, duca di Gloucester, Luigi d'Assia-Darmstadt, Antony Armstrong-Jones, I conte di Snowdon, Katharine, duchessa di Kent e Sofia di Grecia, zia paterna. In quanto figlio del Sovrano ottenne dalla nascita il titolo di \"altezza reale\".\nCome i suoi fratelli maggiori, Edoardo ebbe una governante responsabile della sua educazione a Buckingham Palace. All'et\u00e0 di sette anni, venne inviato alla Gibbs School e nel settembre del 1972 alla Heatherdown Preparatory School, presso Ascot. Come suo padre e i suoi fratelli, egli si rec\u00f2 infine a Gordonstoun, nella Scozia settentrionale dove venne nominato rappresentante d'istituto. Edoardo ottenne una C e due D agli A levels (equivalente inglese della Maturit\u00e0), e dopo la scuola trascorse un anno all'estero, in particolare soggiornando presso la Wanganui Collegiate School in Nuova Zelanda dal settembre del 1982.\nAl suo ritorno nel Regno Unito, Edoardo si immatricol\u00f2 al Jesus College di Cambridge come lettore di storia. La sua ammissione a Cambridge caus\u00f2 alcune controversie per l'epoca dal momento che l'ammissione alla frequenza di questo college prevedeva il diploma A-s. Edoardo nel 1991 divenne \"master of arts\" a Cambridge, uno dei pochi membri della famiglia reale ad ottenere questo riconoscimento universitario.\nLa carriera.\nLasciata l'universit\u00e0, Edoardo ader\u00ec al corpo dei Royal Marines nella scuola ufficiali; lasci\u00f2 presto questo incarico per dedicarsi al teatro e all'universit\u00e0. Alla fine degli anni ottanta lavor\u00f2 per due compagnie teatrali, la Andrew Lloyd Webber e la Really Useful Theatre Company, per le quali fu assistente di produzione per i musical \"Il fantasma dell'Opera\", \"Starlight Express\" e \"Cats\". Nel 1986 gli venne commissionato il musical \"Cricket\" da Lloyd Webber e Tim Rice, in occasione del 60\u00ba compleanno della madre. Con la Really Useful Company, Edoardo incontr\u00f2 l'attrice Ruthie Henshall con la quale collabor\u00f2 per due anni.\nIl primo contatto di Edoardo col mondo della televisione fu il programma \"It's a Royal Knockout\", nel giugno del 1987, col quale sponsorizzava le opere benefiche portate avanti dalla famiglia reale. Lo show fu soggetto a critiche ed Edoardo nel 1993 lasci\u00f2 il programma e fond\u00f2 la Ardent Television Production Company, con il nome di Edward Windsor, e poi Edward Wessex.\nLa Ardent venne coinvolta nella produzione di documentari e drammi scenici, in particolare ispirati sulle produzioni del principe stesso. Ad ogni modo, egli venne accusato dai media di utilizzare i suoi legami con la famiglia reale per scopi personali, soprattutto per la maniera inspiegabile con cui era riuscito a saldare forti debiti della sua societ\u00e0. Nel 2002 il principe annunci\u00f2 il suo parziale ritiro dall'attivit\u00e0 per dedicarsi ai suoi incarichi di stato e per affiancare la regina nei preparativi del suo giubileo d'oro.\nVita privata.\nIl 19 giugno 1999 spos\u00f2 Sophie Rhys-Jones nella Cappella di San Giorgio (castello di Windsor). Dopo il matrimonio i due acquisirono i titoli di conte e contessa del Wessex.\nNel 2001 la moglie perse un figlio per una gravidanza extrauterina. L'8 novembre 2003 \u00e8 nata la prima figlia Lady Louise Alice Elizabeth Mary Mountbatten-Windsor. Il 17 dicembre 2007 \u00e8 nato il secondo figlio della coppia, James Alexander Philip Theo Mountbatten-Windsor, visconte Severn.\nTitoli e trattamento.\nIl titolo e trattamento completo di Edoardo \u00e8 il seguente: \"Sua Altezza Reale il Principe \"Edward Antony Richard Louis\", il Conte di Wessex, Conte di Forfar, Visconte Severn, Cavaliere Compagno Reale del Nobilissimo Ordine della Giarrettiera, Cavaliere di Gran Croce dell'Ordine Reale Vittoriano, Decorazione delle Forze Canadesi, Personale Aiutante di Campo di S.M.\".\nIl Principe Edoardo espresse nel 1999 il desiderio di essere creato Duca di Edimburgo, quando il titolo sar\u00e0 riversato alla corona, alla scomparsa per\u00f2 di entrambi i genitori."}
{"id": "292549", "revid": "1632387", "url": "https://it.wikipedia.org/wiki?curid=292549", "title": "Cryptopsy", "text": "I Cryptopsy sono un gruppo death metal canadese.\nStoria del gruppo.\nIl gruppo venne fondato nel 1988, dal cantante Lord Worm e dal chitarrista Steve Thibault, col nome di Necrosis. Ben presto il gruppo reclut\u00f2 il batterista Flo Mounier, il bassista Kevin Weagle, e il chitarrista Dave Galea. Nel 1992 il nome venne cambiato in Cryptopsy dopo la scoperta di un gruppo della Florida che gi\u00e0 si chiamava Necrosis. Nel 1993 la band pubblic\u00f2 il primo demo, \"Ungentle Exhumation\". Questo fece ricevere alla band parecchie attenzioni nell'ambito underground e venne scritturata dall'etichetta tedesca Invasion Records.\nL'anno successivo, Kevin Weagle venne sostituito da Martin Fergusson e Dave Galea lasci\u00f2 per essere rimpiazzato dal nuovo chitarrista Jon Levasseur. Con questa formazione registrarono, nel 1994, il loro primo disco, \"Blasphemy Made Flesh\", con la Invasion Records. Quest'album cre\u00f2 alla band un folto seguito, soprattutto nell'underground, e ricevette critiche molto positive da tante riviste specializzate. Ci\u00f2 nonostante, il gruppo ebbe alcune difficolt\u00e0 e disagi con la Invasion Records, e l'album and\u00f2 sotto il possesso dell'etichetta olandese Displeased Records, che per\u00f2 fall\u00ec poco dopo a causa di gravi problemi economici. Dopo il successo che ricevettero col tour di supporto a \"Blasphemy Made Flesh\", il chitarrista Steve Thibault lasci\u00f2, ma rimase il loro manager per alcuni anni. Anche il bassista Martin Fergusson moll\u00f2 il gruppo, e venne rimpiazzato da Eric Langlois, il cui talento e la cui originalit\u00e0 aggiunsero altre novit\u00e0 nello stile, gi\u00e0 molto originale, dei Cryptopsy.\nNel 1996, con in formazione Lord Worm, Flo Mounier, Jon Levasseur ed Eric Langlois pubblicarono quello che \u00e8 da molti considerato l'apice della loro carriera, \"None So Vile\", sull'etichetta svedese Wrong Again Records, che fall\u00ec poco dopo. Questo disco \u00e8 comunque considerato uno dei prodotti pi\u00f9 originali, estremi e tecnici del genere ed \u00e8 ad oggi considerato una delle pietre miliari del death metal pi\u00f9 tecnico. Anche se Jon Levasseur registr\u00f2 tutte le parti di chitarra sul disco, per il tour venne assoldato un secondo chitarrista, Miguel Roy.\nDopo il tour di supporto a \"None So Vile\", Lord Worm lasci\u00f2 il gruppo. Le ragioni della partenza di Lord Worm sono controverse. Lo stesso Lord Worm avrebbe dichiarato in un'intervista ad una fanzine americana che la sua decisione di lasciare il gruppo era dovuta a problemi di salute. Secondo altre versioni invece il cantante ebbe degli screzi col resto della band, soprattutto per via del nuovo stile che il gruppo stava intraprendendo. In un'altra intervista, il cantante evoca invece problemi di tipo economico: la vita on the road col gruppo diventava estenuante e soprattutto insostenibile dal punto di vista finanziario, dato che costringeva la sua attuale compagna ad accollarsi tutte le spese. Quest'ultima versione sembra la pi\u00f9 verosimile: in un'intervista pi\u00f9 recente il cantante infatti spiega che il suo ritorno nel gruppo \u00e8 dovuto al fatto che l'attivit\u00e0 della band comincia a dare i suoi frutti, e che quindi il cantante pu\u00f2 percepire uno stipendio.\nAll'inizio del 1997 il cantante Mike DiSalvo entr\u00f2 a far parte della band. Era un cantante statunitense, per la precisione di Boston e venne scelto dallo stesso Lord Worm come nuovo cantante. Mike DiSalvo ustilizzava un differente stile di canto, pi\u00f9 comprensibile e meno estremo rispetto a quello di Lord Worm. Nel luglio 1997, i Cryptopsy apparirono al Milwaukee Metalfest XI esaltando il pubblico americano e firmando un contratto con la Century Media Records, etichetta finalmente stabile ed in grado di offrire una distribuzione migliore anche nei paesi fuori da Europa e Nord-America.\nL'album successivo, \"Whisper Supremacy\", venne pubblicato dalla Century Media nel 1998, e aggiungeva alla formazione Miguel Roy, ormai ufficialmente secondo chitarrista del gruppo. Questo rese lo stile dei Cryptopsy ancora pi\u00f9 originale, aggiungendo parti jazz/fusion, evidenti soprattutto in canzoni come \"Cold Hate, Warm Blood\". Alcuni criticarono lo stile vocale di Mike DiSalvo, troppo sulla linea dei cantanti hardcore, ma la maggior parte dei fan rimasero felicemente impressionati. Il tour di supporto a \"Whisper Supremacy\" port\u00f2 per la prima volta il gruppo ad un vero e proprio tour negli Stati Uniti, aumentando significativamente il numero di fan.\nI Cryptopsy pubblicarono il loro quarto disco, \"...And Then You'll Beg\", nel 2000. L'album aveva un nuovo chitarrista, Alex Auburn, in sostituzione di Miguel Roy. Alex era un ottimo primo chitarrista, e sostitu\u00ec in questo ruolo Levasseur che pass\u00f2 a fare il secondo. Questo disco era leggermente meno estremo dei precedenti, ma ancora pi\u00f9 tecnico e sperimentale. Il disco conteneva, infatti, elementi progressive. Dopo la prima parte del tour, Mike DiSalvo lasci\u00f2 il gruppo per cominciare una vita pi\u00f9 stabile e tranquilla con la fidanzata, che era in attesa di un figlio. Un nuovo cantante venne reclutato per la parte europea e giapponese del tour.\nNel 2001, un grande fan dei Cryptopsy di Montr\u00e9al, Martin LaCroix, divenne il nuovo cantante. Il suo stile venne visto da molti fan come un incrocio fra quelli di Lord Worm e di Mike DiSalvo, rendendolo un'ottima scelta per i concerti rimanenti. Nel giugno del 2002, i Cryptopsy suonarono il loro primo concerto a Montreal in quattro anni, e attirarono un numero di fan incredibilmente elevato per il genere. Il concerto venne registrato e pubblicato come live, \"None So Live\", nel maggio del 2003. Questo disco fu l'unico contributo di LaCroix alla discografia dei Cryptopsy. La band infatti lo fece uscire perch\u00e9 non era in grado di scrivere i testi in inglese, come invece facevano i predecessori, anche perch\u00e9 di madre-lingua francese.\nAlla fine del 2003, venne annunciato il ritorno di Lord Worm, primo leggendario cantante del gruppo. Nell'estate del 2004 i Cryptopsy suonarono in diversi concerti nell'area di Montreal, e continuarono in tutto il Canada fino al 7 settembre con l'originale chitarrista Miguel Roy, che sostitu\u00ec il defezionario Jon Levasseur. Dal 9 ottobre uno dei chitarristi dei Gorguts, Daniel Mongrain, divenne il secondo chitarrista per le date live. Il tour canadese fin\u00ec il 6 novembre 2004 al Trois-Rivi\u00e8res Metalfest IV, che venne filmato per un DVD.\nIl 31 gennaio 2005, Jon Levasseur annunci\u00f2 che aveva perso l'interesse per la musica estrema e, in maniera amichevole, lasci\u00f2 i Cryptopsy. Daniel Mongrain rimase quindi per il \"Back to the Worm\" tour, che il gruppo fece negli Stati Uniti tra febbraio e maggio. Dopo il tour per\u00f2, Daniel Mongrain se ne and\u00f2. Intanto venne annunciato che il successivo album, \"Once Was Not\", sarebbe stato pubblicato il 18 ottobre 2005. L'album venne registrato da Lord Worm, Flo Mounier, Eric Langlois, e Alex Auburn che registr\u00f2 tutte le parti di chitarra. Il 28 settembre venne annunciato che il nuovo secondo chitarrista sarebbe stato Christian Donaldson dei Mythosis. L'album torn\u00f2 allo stile dei primi due dischi, ricevendo un successo che il gruppo non otteneva dai tempi di \"None So Vile\", e cominci\u00f2 un nuovo tour con Suffocation, Despised Icon, e Aborted.\nNel 2007 i Cryptopsy si misero al lavoro per il nuovo album, ma il 23 aprile Lord Worm lasci\u00f2 per la seconda volta il gruppo.\nA dicembre vennero annunciati il nuovo cantante, Matt McGachy, e l'arrivo nel gruppo della tastierista Maggie Durand. Il 24 giugno 2008 il gruppo pubblic\u00f2 \"The Unspoken King\". L'album \u00e8 bersaglio di pungenti critiche in quanto segn\u00f2 un avvicinamento a sonorit\u00e0 deathcore. Inoltre il disco comprende clean vocals, un'altra novit\u00e0 pesantemente biasimata dai fan.\nNel febbraio 2009 il chitarrista Alex Auburn lasci\u00f2 il gruppo e venne reclutato al suo posto Youri Raymond. Nel maggio 2011 avvennero ulteriori cambi di formazione che vedono il ritorno di Jon Levasseur alla chitarra, la partenza del bassista Eric Langlois, il quale fu sostituito dallo stesso Raymond."}
{"id": "292556", "revid": "1500233", "url": "https://it.wikipedia.org/wiki?curid=292556", "title": "Moto rettilineo uniformemente accelerato", "text": ""}
{"id": "292558", "revid": "1812835", "url": "https://it.wikipedia.org/wiki?curid=292558", "title": "Esperimento della doppia fenditura", "text": "L'esperimento della doppia fenditura \u00e8 una variante dell'esperimento di Young che permette di mostrare il dualismo onda-particella della materia. Richard Feynman era solito dire che questo esperimento \"...sta al cuore della meccanica quantistica. In realt\u00e0 ne contiene l'unico mistero.\" (oltre a essere fondamentale per la formulazione dell'integrale sui cammini da lui introdotta).\nStoria.\nIn origine la luce fu ritenuta da Newton di natura corpuscolare, motivando la realizzazione di esperimenti che cercassero la conferma di questa ipotesi. All'inizio dell'Ottocento appariva invece sempre pi\u00f9 suggestiva l'idea che fosse composta da onde e per questa ragione nel 1801 Young concep\u00ec un esperimento, basato su due sorgenti luminose e due fenditure, che ne metteva in evidenza in maniera inequivocabile la natura ondulatoria. I successivi sviluppi teorici, dovuti essenzialmente a Maxwell con la formulazione delle equazioni che descrivono la luce come onda elettromagnetica, sembravano aver definitivamente chiuso la questione.\nAgli inizi del Novecento, dopo che Planck ebbe formulato il corretto comportamento di un corpo nero, iniziarono per\u00f2 a comparire le prime contraddizioni in quanto in certe situazioni, come messo in evidenza nel 1905 da Einstein con l'ipotesi del fotone nell'effetto fotoelettrico, la luce si comportava decisamente come fosse composta da particelle. Gli esperimenti di Millikan del 1916 dimostrarono la correttezza dell'ipotesi fotonica, che fu poi definitivamente confermata dalla scoperta dell'effetto Compton nel 1922. Questo cre\u00f2 nella fisica una situazione problematica poich\u00e9 la luce sembrava presentare una sorta di dualismo, apparendo come onda o corpuscolo in esperimenti diversi. La difficolt\u00e0 venne in qualche modo generalizzata nel 1924 da De Broglie con l'ipotesi che tutta la materia manifestasse tale dualismo, aprendo cos\u00ec le porte al superamento del problema con lo sviluppo della meccanica quantistica.\nLa prova sperimentale di questo \"strano\" comportamento venne ottenuta nel 1927 da Davisson e Germer, che osservarono figure di diffrazione facendo attraversare un cristallo di nichel da un fascio di elettroni. Scaturiva da ci\u00f2 la possibilit\u00e0 di utilizzare fasci di particelle per eseguire esperimenti di interferenza con due fenditure, proprio come Young aveva fatto con la luce.\nDescrizione.\nL'esperimento viene condotto sullo schema classico di Young, in cui tra una sorgente di luce e una lastra fotografica si dispone una barriera opaca con due fenditure parallele di larghezza opportuna.\nNell'esperimento della doppia fenditura si adottano per\u00f2 lastre rilevatrici moderne, molto pi\u00f9 sensibili di quelle disponibili nell'Ottocento, e una sorgente estremamente debole di luce o elettroni, fino all'emissione di un unico fotone o elettrone per volta. In questo modo si verifica che in entrambi i casi la lastra non viene impressionata in maniera continua, ma si formano singoli punti luminosi indicativi di un comportamento corpuscolare. I punti per\u00f2 non rispettano la distribuzione corpuscolare classica che li vorrebbe localizzati in corrispondenza delle fenditure, ma risultano inizialmente diradati e dall'apparente distribuzione caotica, per poi, aumentando man mano di numero, evidenziare le frange di interferenza tipiche del comportamento ondulatorio (ultima figura in basso a destra). Analogo risultato si ottiene anche utilizzando particelle di maggiori dimensioni, come si vedr\u00e0 nel paragrafo successivo. Ci\u00f2 dimostra inequivocabilmente l'esistenza del dualismo onda-corpuscolo, sia della materia che della radiazione elettromagnetica. In particolare si pu\u00f2 notare come la posizione della particella sullo schermo risente della presenza delle due fenditure \"come se\" essa, comportandosi come un'onda e attraversandole entrambe, venisse scissa in due nuove onde che interferiscono fra loro (vedi Esperimento di Young), mentre nel momento in cui viene \"osservata\" tramite la rilevazione sullo schermo appare solamente come corpuscolo. La dimostrazione del fenomeno d'interferenza risulta quindi possibile solo attraverso l'osservazione di pi\u00f9 particelle.\nA ci\u00f2 si collega un altro aspetto essenziale dell'esperimento delle due fenditure: la mancanza di conoscenza di quale fenditura la particella abbia effettivamente attraversato. L'osservazione della figura di interferenza \u00e8 garantita infatti nel solo caso in cui non si aggiungano apparati di misura atti a determinare il percorso della particella, attuando un esperimento di tipo \"which-way\" (quale via); se si interviene in questo modo il risultato finale \u00e8 la scomparsa della figura di interferenza, ossia del comportamento ondulatorio, a favore di quello corpuscolare. Questo effetto ha motivato Niels Bohr a introdurre il principio di complementarit\u00e0, secondo cui i due aspetti, corpuscolare e ondulatorio, non possono essere osservati contemporaneamente in quanto si escludono a vicenda, ovvero il tipo di esperimento determina il successivo comportamento delle particelle in esso coinvolte.\nHa destato scalpore al riguardo il cosiddetto esperimento di Afshar in cui l'autore ha dichiarato di aver dimostrato una violazione del principio di complementarit\u00e0.\nTali risultati sono stati smentiti da verifiche indipendenti svolte successivamente.\nInterferenza quantistica.\nUn esperimento d'interferenza da doppia fenditura rende visibile il dualismo onda-particella, mostrando le manifestazioni ondulatorie (frange d'interferenza) di particelle quantistiche.\nEsperimenti.\nL'esperimento della doppia fenditura utilizzando un fascio di elettroni fu eseguito per la prima volta da Claus J\u00f6nsson dell'Universit\u00e0 di Tubinga nel 1961. \nFu quindi ripetuto nel 1974 a Bologna da Pier Giorgio Merli, Gianfranco Missiroli e Giulio Pozzi inviando un elettrone alla volta sulla lastra fotografica. \nL'idea di Merli e dei suoi collaboratori fu di utilizzare un microscopio elettronico sia come interferometro sia come sorgente di elettroni, facendo passare gli stessi attraverso un biprisma elettronico, come originariamente concepito da Gottfried M\u00f6llenstedt. I risultati dell'esperimento del 1974, nonostante fossero stati pubblicati e fosse anche stato realizzato un documentario in proposito, furono pressoch\u00e9 ignorati. Quando nel 1989 Akira Tonomura e collaboratori ripeterono l'esperimento vennero erroneamente considerati i primi ad aver verificato questo risultato, previsto dalla meccanica quantistica.\nNel 2002 la versione a singolo elettrone dell'esperimento fu votata come \"l'esperimento pi\u00f9 bello di sempre\" dai lettori della rivista divulgativa \"Physics World\".\nSempre al 1974 risalgono i primi esperimenti in cui si utilizzarono neutroni, dovuti ad Helmut Rauch. \nIn questo caso si utilizz\u00f2 un cristallo di silicio per sfruttare la diffrazione di Bragg ed avere due fasci neutronici coerenti da inviare all'interferometro.\nL'interferometria con la tecnica delle due fenditure per le particelle quantiche ha raggiunto col tempo livelli di eccellenza. Nel 1999 Anton Zeilinger e i suoi collaboratori all'universit\u00e0 di Vienna riuscirono ad effettuare l'esperimento di Young utilizzando molecole di fullerene, \nuna molecola con 60 atomi di carbonio. L'eccezionalit\u00e0 dell'esperimento \u00e8 dovuta al fatto che mai si era osservato il dualismo onda-corpuscolo con particelle di queste dimensioni. Nel 2003 gli stessi autori hanno esteso l'esperimento di interferenza a molecole pi\u00f9 pesanti, le tetrafenilporfirine o fluorofullereni con 60 atomi di carbonio e 48 di fluoro, confermando ancora una volta l'evidenza del dualismo. \nGli esperimenti sono proseguiti, sempre all'universit\u00e0 di Vienna, sotto la direzione di Markus Arndt. La tecnica sperimentale sviluppata fa uso di un interferometro di Talbot-Lau e costituisce una innovazione nel campo dell'interferometria. Si \u00e8 potuto dimostrare il dualismo onda-corpuscolo con molecole sempre pi\u00f9 massive. Nel 2012 al \"Vienna Center for Quantum Science and Technology\" questo gruppo ha pubblicato un risultato con ftalocianina e suoi derivati. Queste molecole si sono rivelate le prime a esibire un comportamento quantistico per masse rispettivamente di 514 AMU e 1298 AMU. \nUn esperimento con \"doppia fenditura\", realizzato nel 2012, ha reso visibile in tempo reale il dualismo onda-particella, mostrando manifestazioni ondulatorie in un fascio coerente di particelle. L'emersione della figura d'interferenza ha richiesto, oltre alla produzione di un fascio di particelle dotato della necessaria coerenza, anche l'eliminazione degli effetti distruttivi dell'interazione tra molecole, dovuti alle forze di Van der Waals. Oltre alla valenza didattica e divulgativa (il formarsi della figura di interferenza \u00e8 visibile in un video pubblicato su YouTube ), l'esperimento permette di esplorare i confini tra comportamento classico e comportamento quantistico. \nNel 2018 \u00e8 stata ottenuta, dal gruppo guidato da M. Giammarchi al laboratorio positroni di R. Ferragut del Politecnico di Milano, la prima dimostrazione d'interferenza quantistica di antimateria.\nInterpretazioni.\nLa peculiarit\u00e0 degli esperimenti d'interferenza sin qui discussi ha motivato diverse interpretazioni dei risultati. \nUna possibile interpretazione, ancora legata alle categorie classiche di onda e particella, ne descrive gli esiti come dovuti a due modalit\u00e0 diverse:\nOvviamente nessun ente classico mostra un simile comportamento duale, caratteristico dei sistemi quantistici.\nSecondo altre analisi, i concetti classici di onda e particella vanno utilizzati contemporaneamente per comprendere come avvenga l'interferenza da doppia fenditura. Su questa linea si sono sviluppate interpretazioni della meccanica quantistica alternative a quella usuale di Copenaghen, quale l'interpretazione di Bohm, che riprende in chiave aggiornata l'idea dell'onda pilota di De Broglie.\nDa un punto di vista sperimentale non \u00e8 possibile stabilire quale sia l'interpretazione corretta tra le due, empiricamente equivalenti in quanto basate sul medesimo formalismo, l'equazione di Schr\u00f6dinger. La differenza tra le due interpretazioni \u00e8 di tipo euristico. Si basa, in questo caso, sull'adeguatezza o meno nel fornire una spiegazione (anche soggettivamente soddisfacente) al comportamento dei sistemi quantistici, che differisce profondamente da quello dagli enti (onde e particelle) della fisica classica.\nUn terzo possibile approccio sostiene che i concetti classici di onda e particella vanno superati, per poter descrivere gli esiti sperimentali che sfuggono al senso comune. Si sono quindi elaborate categorie concettuali non classiche (quantone) per descrivere i fenomeni quantistici. Il superamento del principio di complementarit\u00e0 (Bohr 1927) mediante la disuguaglianza di Greenberger e Yasin (Greenberger e Yasin 1988) porta ad identificare come \"quantoni\" (che si distinguono ulteriormente in bosoni e fermioni) tutti gli enti quantici: fotoni, elettroni, neutroni, ecc... : "}
{"id": "292564", "revid": "453768", "url": "https://it.wikipedia.org/wiki?curid=292564", "title": "L\u01d0", "text": "Il l\u01d0 (in cinese semplificato \u91cc) \u00e8 un'unit\u00e0 di misura di lunghezza, nota anche come \"miglio cinese\", che nel XX secolo \u00e8 stata portata a circa 500 metri, un'approssimazione di un'antica unit\u00e0 di misura utilizzata in Cina. \nNel Regno di Mezzo cinese, durante la Dinastia Qin, un l\u01d0 contava circa 360 spazi, attorno ai 576 metri (\u53e4\u4ee3\u4ee5\u4e09\u767e\u516d\u5341\u6b65\u70ba\u4e00\u91cc). Durante la Han un l\u01d0 equivaleva a 415,8 metri. \nDurante le dinastie Wei Settentrionale (386-550) e la Qin occidentale (385-431), e nello \"Sanguo Zhi\", descritto nella \"Storia dei Tre Regni\", attorno al 300, il l\u01d0 era pari a circa 77 metri. Il libro \"Liang Shu\" (\"Storia della Dinastia Liang\") (635) descrive che la piccola provincia-stato di Wo (nell'isola di Ky\u016bsh\u016b, in Giappone) si trovava 2.000 li (1150 chilometri) al di l\u00e0 del mare che bagna la penisola coreana (Mare del Giappone), con un'isoletta in mezzo, nota come isola di Tsushima.\nIl valore del l\u01d0 \u00e8 stato davvero molto incostante lungo i secoli, spaziando da quasi 80 metri fino a quasi 580\u00a0m. Nei tempi moderni, come gi\u00e0 detto, la misura \u00e8 stata standardizzata a 500 metri, nel sistema britannico pari a circa 547 iarde."}
{"id": "292567", "revid": "3358", "url": "https://it.wikipedia.org/wiki?curid=292567", "title": "Internazionale situazionista", "text": ""}
{"id": "292569", "revid": "188116", "url": "https://it.wikipedia.org/wiki?curid=292569", "title": "Servizio informazioni operative e situazione", "text": "Il Servizio informazioni operative e situazione (SIOS) era un'articolazione dei servizi segreti italiani, costituito all'interno di ciascuna delle forze armate italiane.\n\u00c8 stato sostituito dal 2001 dal II Reparto Informazioni e Sicurezza dello stato maggiore della difesa, attraverso i suoi uffici.\nStoria.\nNati nel 1949, insieme al SIFAR che unificava il SIM con i tre precedenti servizi delle forze armate, i gruppi SIOS si occupavano essenzialmente della sicurezza all'interno delle basi militari e del personale, dell'acquisizione di informazioni inerenti ai paesi stranieri e potenzialmente ostili. Ne esisteva uno per ogni forza armata: \"SIOS Esercito\" (con anche i Carabinieri), \"SIOS Marina\", \"SIOS Aeronautica\". Erano alle dirette dipendenze di ciascun capo di Stato Maggiore di forza armata.\nI tre SIOS, con la riforma del 1977 avevano \"compiti di carattere esclusivamente tecnico-militare e di polizia militare limitatamente all'ambito della singola forza armata o corpo. Essi agiscono in stretto collegamento con il SISMI\".\nFurono di fatto svuotati d'operativit\u00e0 con la riforma del 2001, sono poi stati soppressi ufficialmente il 30 settembre 2006 con Circolare ordinativa SMA117/47372/G.01.05 dell'11 luglio 2006 e unificati nel \"II Reparto informazioni e sicurezza\".\nCompiti e funzioni.\nI membri del Servizio provenivano dalla stessa forza armata di riferimento e dall'Arma dei Carabinieri. Avevano oltre che particolari compiti di informazione tecnico-militare, anche quelli di polizia militare. Gli addetti militari, navali e aeronautici presso le ambasciate italiane all'estero, dipendevano funzionalmente dal relativo SIOS.\nI SIOS dipendevano dal capo di stato maggiore della rispettiva forza armata, ed avevano anche funzione di collegamento prima con il SID, poi con il Servizio per le informazioni e la sicurezza militare. La Guardia di Finanza manteneva un autonomo \"Servizio informativo\".\nOrganizzazione.\nEsercito Italiano.\nIl SIOS Esercito era chiamato a definire il potenziale militare di un determinato paese estero.\nGli competeva anche il rilascio delle abilitazioni di sicurezza per i militari fino al grado di tenente colonnello, e per i civili e il personale ausiliario delle forze armate, e i dipendenti delle ditte che effettuano lavori o assicurano forniture all'Esercito.\nDipendeva dal SIOS Esercito il Centro informazioni difesa elettronica (\"CIDE\"), con sede nella caserma Santa Barbara sulla ad Anzio, che accorpava l'8' Battaglione ricerca elettronica \"Tonale\" ed il 9' Battaglione guerra elettronica \"Rombo\".\nAeronautica Militare.\nDi seguito l'organizzazione del S.I.O.S. Aeronautica Militare:\nMarina Militare.\nIl SIOS Marina era chiamato a controllare la situazione marittima complessiva, non solo militare, nell'area del Mediterraneo.\nAll'interno del SIOS Marina erano inseriti negli anni '60 anche nove nuclei carabinieri, poi unificati nel Reparto carabinieri SIOS Marina ."}
{"id": "292575", "revid": "1573940", "url": "https://it.wikipedia.org/wiki?curid=292575", "title": "Suizei", "text": "Nessuna data certa pu\u00f2 essere ricondotta al suo regno e lui stesso come uno degli imperatori leggendari. Nel \"Kojiki\" e nel \"Nihonshoki\" sono registrati solo il suo nome e la sua genealogia. Si crede generalmente alla sua esistenza storica che . Sizei regnava dal palazzo di Takawoka a Kadzuraki. Secondo le fonti era il figlio dell'imperatore Jinmu.\nImmediatamente dopo la sua ascesa al trono, dovette affrontare la ribellione del fratello. Il suo nome significa letteralmente \"gioiosa pace salutare\"."}
{"id": "292579", "revid": "729019", "url": "https://it.wikipedia.org/wiki?curid=292579", "title": "Fulvio Martini", "text": "Biografia.\nSi arruol\u00f2 in Marina durante la seconda guerra mondiale e il suo primo incarico fu quello di ufficiale di rotta sulla nave da battaglia \"Duilio\". Tra il 1972 e il 1973 con il grado di capitano di vascello fu al comando dell'incrociatore \"Vittorio Veneto\" all'epoca sede del comando in capo della squadra navale.\nAll'inizio degli anni sessanta quale ufficiale del Servizio informazioni operative e situazione della Marina (SIOS), in servizio sul Bosforo, incaricato di controllare i mercantili sovietici che transitavano nel Mediterraneo, in una foto immortal\u00f2 alcuni pezzi di ricambio di un missile in viaggio per Cuba, consegnando nelle mani degli americani una delle prove che sarebbero servite a incastrare Kruscev durante la crisi di Cuba. Fu poi capo del reparto \"S\" del Servizio informazioni difesa.\nNel 1978 lascia i \"Servizi\" e comanda la 2\u00aa divisione navale di Taranto alzando la propria insegna sul cacciatorpediniere \"Impavido\" compiendo con essa visite ufficiali in URSS a Odessa, nel Mar Nero; successivamente \u00e8 destinato allo stato maggiore della Marina per poi passare alla Segreteria generale della difesa, inizialmente come capo reparto del personale, poi come capufficio e infine come vicedirettore nazionale degli armamenti. Il 5 maggio 1984 fu nominato direttore del SISMI fino al 26 febbraio 1991.\nDurante il sequestro dell\"'Achille Lauro\" collabor\u00f2 col Governo Craxi I, come responsabile del servizi segreti militari, alla gestione delle operazioni. Nel suo libro \"Nome in codice: Ulisse\" racconta dei tesissimi rapporti tra Italia e Stati Uniti nella gestione della crisi: \u00abEravamo - scrive Martini - completamente dipendenti dal servizio americano e da quello israeliano, i quali avevano mezzi superiori ai nostri, ma avevano anche interessi diversi\u00bb. In compenso, secondo altre fonti, \"l'idea centrale dell'ammiraglio Martini fu quella di giocare la carta, e giocarla non in modo episodico, dell'intelligence israeliana, perch\u00e9 anche per Fulvio la presenza di Israele e la sua forza era l'unica garanzia di salvezza, per noi Paesi Mediterranei\"."}
{"id": "292587", "revid": "1573940", "url": "https://it.wikipedia.org/wiki?curid=292587", "title": "Annei", "text": "Nessuna data certa pu\u00f2 essere ricondotta al suo regno e lui stesso come uno degli imperatori leggendari. Nel \"Kojiki\" e nel \"Nihonshoki\" sono registrati solo il suo nome e la sua genealogia. Si crede generalmente alla sua esistenza storica che . Il suo nome significa letteralmente \"costante tranquillit\u00e0\"."}
{"id": "292592", "revid": "1305772", "url": "https://it.wikipedia.org/wiki?curid=292592", "title": "Howto", "text": "Gli HowTo (o How-to) sono una forma di documentazione elettronica, particolarmente diffusa in ambito informatico, che rientra nel campo della conoscenza procedurale. La parola \"howto\" pu\u00f2 essere resa in lingua italiana con la frase ''\"come fare a...\"'' e ne denota il tono informale della trattazione. Gli howto sono generalmente monotematici e pensati per aiutare gli utenti meno esperti tralasciando quindi dettagli che potrebbero interessare solo il pubblico con conoscenze pi\u00f9 approfondite riguardo a ci\u00f2 che \u00e8 argomento di trattazione.\nGli howto hanno uno stretto legame con il mondo open source ed il concetto di comunit\u00e0 che vuole la libera circolazione dei saperi e ne prevede la pubblicazione (elettronica e non) gratuita. Non a caso la maggior parte degli howto disponibili in rete riguardano i sistemi operativi open source. Ci\u00f2 \u00e8 dovuto alla grande dedizione dei membri della comunit\u00e0 stessa, che rilasciano gli howto con licenza copyleft.\nIn sostanza gli HOWTO, il cui nome letteralmente significa \"come fare\", sono documenti, talvolta anche molto brevi, che trattano argomenti specifici."}
{"id": "292593", "revid": "599013", "url": "https://it.wikipedia.org/wiki?curid=292593", "title": "Li", "text": ""}
{"id": "292594", "revid": "1543377", "url": "https://it.wikipedia.org/wiki?curid=292594", "title": "Movimento internazionale per una Bauhaus immaginista", "text": "Gi\u00e0 nel dicembre 1953 Asger Jorn esprime la sua intenzione di creare \"un movimento nel nome degli artisti sperimentali\" in una lettera inviata a Enrico Baj.\nJorn voleva formare un'organizzazione di liberi artisti sperimentali, nello spirito del primo Bauhaus di Weimar, che si opponesse al nuovo Bauhaus di Ulma, fondato dall'architetto Max Bill, teorico del funzionalismo architettonico e favorevole all'industrial design.\nIl pittore e teorico scriveva a proposito di Max Bill che \u00ab[...] incaricato di ristrutturare il Bauhaus dove hanno insegnato Klee e Kandinsky. Costui vuole rifare un'accademia senza pittura, senza ricerche nel campo dell'immagine, della fantasia, dei segni, dei simboli, ma puramente con istruzione tecnica. A nome di tutti gli artisti sperimentali gli oppongo un'organizzazione internazionale di ricerche nel campo dell'immagine e della fantasia: \u201cLe Bauhaus Imaginaire\u201d.\u00bb\nNel corso del 1954 il Movimento internazionale per una Bauhaus immaginista (MIBI), che non \u00e8 pi\u00f9 solo sulla carta, raccoglie varie adesioni, dal Movimento nucleare di Enrico Baj e Sergio Dangelo ad ex-membri del gruppo CO.BR.A., come Pierre Alechinsky, G\u00f6tz o \u00d6sterlin. Ad Albisola, in agosto, in occasione degli Incontri internazionali della ceramica, si tiene la prima manifestazione ufficiale del MIBI. A Milano, in dicembre, \u00e8 allestita la prima mostra, ma il cuore dell'iniziativa \u00e8 l'attacco a Max Bill , con gli interventi di Lucio Fontana e Jorn al I Congresso internazionale dell'industrial design, che si svolge presso la stessa sede, nell'ambito della X Triennale.\nL'estate successiva, sempre ad Albisola, si tiene la seconda edizione degli Incontri internazionali della ceramica. Piero Simondo e Pinot Gallizio incontrano Jorn e aderiscono al MIBI.\nIl Laboratorio sperimentale del movimento nasce nel settembre 1955 ad Alba, in Piemonte. L'atto fondativo \u00e8 firmato da Asger Jorn, Giuseppe \"Pinot\" Gallizio, e Piero Simondo.\nDal 2 all'8 settembre 1956, ad Alba, si svolge il \"Primo congresso degli artisti liberi\", che sancisce la rottura con il Movimento nucleare e la nuova collaborazione con l'Internazionale lettrista di Guy Debord, rappresentata dal delegato Gil Wolman.\nLo scioglimento e la fusione, avvenuta il 28 luglio 1957, del MIBI con l'Internazionale letterista daranno vita all'Internazionale situazionista."}
{"id": "292596", "revid": "1318658", "url": "https://it.wikipedia.org/wiki?curid=292596", "title": "Sinistra Repubblicana", "text": ""}
{"id": "292598", "revid": "125941752", "url": "https://it.wikipedia.org/wiki?curid=292598", "title": "Omaha Beach", "text": "Omaha Beach \u00e8 il nome in codice dato dagli alleati ad una delle cinque spiagge su cui avvenne lo sbarco in Normandia, il 6 giugno 1944, la parte anfibia dell'Operazione Overlord. L'area di spiaggia designata, lunga otto chilometri, andava da Sainte-Honorine-des-Pertes a Vierville-sur-Mer, all'interno del dipartimento del Calvados della regione francese della Bassa Normandia.\nLa spiaggia fu assegnata interamente alle truppe statunitensi e le prime a sbarcare furono quelle appartenenti alla 29\u00aa Divisione di fanteria, nei settori occidentali, e della veterana 1\u00aa Divisione di fanteria, nei settori orientali. Entrambe le divisioni erano inquadrate nel V Corpo d'Armata statunitense al comando del generale Omar Bradley, che attendeva al largo a bordo dell'incrociatore USS \"Augusta\".\nAd Omaha Beach gli Alleati registrarono il maggior numero di perdite durante gli sbarchi.\nObiettivi.\nL'obiettivo del V Corpo statunitense era di stabilire una testa di ponte sicura tra Port-en-Bessin-Huppain e il fiume Vire, dalla quale sarebbero avanzati a sud verso Caumont e Saint-L\u00f4. Gli americani sarebbero giunti sulla spiaggia in due gruppi:\nPiani dell'assalto anfibio.\nLa fanteria che diede il via all'invasione era munita di ogni sorta di arma ed ogni unit\u00e0 era stata addestrata a compiere uno svariato numero di operazioni. All'Aviazione e alla Marina era stato il compito di demolire le difese costiere mentre alla fanteria quello di penetrare e smantellare le difese tedesche. Secondo i piani alleati, la spiaggia di Omaha era divisa in settori, a loro volta suddivisi in sotto-settori. La 1\u00aa Divisione avrebbe inviato il 16\u00ba Reggimento nei due sotto-settori pi\u00f9 orientali (\"Easy Red\" e \"Fox Green\", lungo una linea di costa di tre chilometri) con un battaglione ciascuno nella prima ondata, mentre un terzo, di supporto, sarebbe sbarcato a \"Easy Red\", all'ora H+70 (ossia settanta minuti dopo l'inizio dello sbarco). Gli altri sotto-settori, \"Dog Green\", \"Dog White\", \"Dog Red\" e \"Easy Green\" (altri tre chilometri di spiaggia), sarebbero stati invasi dal 116\u00ba Reggimento (29\u00aa Divisione), con un battaglione di supporto che sarebbe sbarcato nei tre settori pi\u00f9 occidentali. Tre compagnie del 2\u00ba Battaglione Ranger avrebbero scalato la scogliera a Pointe du Hoc per distruggere delle batterie d'artiglieria costiera, mentre un'altra compagnia sarebbe sbarcata a fianco del 116\u00ba Reggimento. Se l'assalto alla scogliera avesse avuto successo, il resto del 2\u00ba Battaglione e il 5\u00ba sarebbero giunti a Pointe du Hoc, altrimenti sarebbero sbarcati ad Omaha (\"Dog Green\", H+70) e avrebbero raggiunto la batteria costiera via terra, a cinque chilometri dalla spiaggia. A cinque minuti dallo sbarco della fanteria, sarebbero scesi sulla spiaggia i primi carri armati Sherman DD (corazzati modificati per sbarcare autonomamente dal mare) su \"Dog White\" e \"Dog Green\". Essi avrebbero ingaggiato il nemico sulla scogliera e avrebbero supportato la forza d'invasione principale. All'ora H altre unit\u00e0 corazzate sarebbero giunte su \"Dog Red\" e \"Easy Green\" e anch'esse avrebbero supportato la fanteria del 116\u00ba Reggimento. Quest'ultima avrebbe iniziato l'invasione con quattro compagnie che sbarcate a \"Dog Green\", \"Dog White\", \"Dog Red\" e \"Easy Green\". L'azione della fanteria, che in questa fase non avrebbe potuto agire con tutta la loro forza, assieme a quella dei carri armati avrebbe dovuto distrarre i tedeschi dalle operazioni degli uomini del genio militare, sbarcati nei primi dieci minuti dall'arrivo delle unit\u00e0 combattenti. Essi avrebbero dovuto smantellare dalla spiaggia gli ostacoli presenti, in modo da permettere il successivo l'afflusso di rinforzi e rifornimenti senza incontrare difficolt\u00e0 logistiche: per questo compito avrebbero avuto mezz'ora di tempo, dopodich\u00e9 sarebbe giunta la seconda ondata, divisa anch'essa in cinque \"sotto-ondate\" a distanza di mezz'ora ciascuna, a partire dalle ore H+30. Dopo un'ora e mezza dall'inizio dell'assalto sarebbero giunte sulla spiaggia le unit\u00e0 d'artiglieria, di contraerea e anticarro, ma sarebbe passati altri trenta minuti prima che l'afflusso vero e proprio di veicoli cominciasse a sbarcare e dopo quattro ore dall'arrivo della prima ondata era prevista la completa organizzazione di una vera e propria base militare sulla spiaggia. Le unit\u00e0 designate per \"Easy Red\" e \"Fox Green\" sarebbero sbarcate seguendo un piano analogo. L'afflusso di veicoli su questi ultimi due sotto-settori sarebbe cominciato per\u00f2 con quarto d'ora dopo rispetto al piano del 116\u00ba Reggimento, quando il 18\u00ba Reggimento avrebbe seguito sulla spiaggia di \"Easy Red\" il 16\u00ba a tre ore e un quarto di distanza; il 115\u00ba Reggimento invece avrebbe supportato i compagni del 116\u00ba dopo tre ore esatte dallo sbarco di quest'ultimo.\nPiani delle manovre nell'entroterra.\nSecondo i piani d'invasione, il 116\u00ba e il 16\u00ba Reggimento avrebbero dovuto sfondare le difese della spiaggia nelle prime due ore dopo lo sbarco e si sarebbero dovuti riorganizzare nel luogo di raduno previsto, a circa cento metri nell'entroterra. Da l\u00ec avrebbero proceduto verso gli obiettivi successivi attraverso le varie \"Uscite\" dalla spiaggia, siglate E e D, in base al settore in cui erano ubicate (\"Dog\" o \"Easy\").\nNella zona orientale, il 2\u00ba Battaglione del 16\u00ba Reggimento doveva conquistare Colleville-sur-Mer e tenere la posizione bloccando ogni contrattacco nemico. Il 3\u00ba Battaglione si sarebbe diretto verso est per conquistare le fortificazioni costiere tedesche presso Sainte-Honorine-des-Pertes, proteggendo cos\u00ec il fianco sinistro della 1\u00aa Divisione. Il 1\u00ba Battaglione, in supporto, avrebbe conquistato Formigny e tenuto la posizione per prevenire contrattacchi nemici. Il 18\u00ba Reggimento avrebbe rafforzato le posizioni per difendere la testa di ponte mentre il 26\u00ba Reggimento, che sarebbe giunto nel primo pomeriggio, avrebbe preso contatto con le divisioni britanniche pi\u00f9 a est.\nSul fronte occidentale, il 1\u00ba Battaglione del 116\u00ba Reggimento avrebbe dovuto conquistare Vierville e, assieme ai Ranger, avrebbe eliminato la resistenza tedesca dalla spiaggia fino all'estuario del fiume Vire, oltre a conquistare Isigny e il ponte sul fiume Vire per potersi unire alle truppe sbarcate a Utah Beach. Il 2\u00ba Battaglione avrebbe conquistato Saint-Laurent e la piana a sud-ovest dell'abitato, mentre il 3\u00ba Battaglione avrebbe conquistato Longueville e si sarebbe preparato ad avanzare su Isigny. Il 115\u00ba Reggimento, in supporto alla 1\u00aa Divisione, si sarebbe aggregato al 116\u00ba Reggimento rinforzandone le difese.\nLa spiaggia.\nIl terreno.\nSolo poche zone in Normandia permettevano di effettuare uno sbarco su vasta scala. Ostacoli naturali, scogliere ripide e le ampie maree sono alcune delle difficolt\u00e0 che i soldati alleati dovettero affrontare. Per le operazioni del V Corpo d'Armata fu selezionata una linea di spiaggia che presentava davanti a s\u00e9 delle alte scogliere, lunga otto chilometri di cui solo sei e mezzo furono poi effettivamente usati. In giugno la variazione di marea era di circa cinque metri e mezzo, cosa che avrebbe esposto i soldati ad una media di quasi trecento metri di spiaggia, dalla battigia fino alle alte dune retrostanti, da percorrere in campo aperto. I tedeschi avevano piazzato diversi ostacoli sott'acqua e molti sulla spiaggia come, ad esempio, linee di filo spinato parallele al mare, lunghe da settanta a centoventi centimetri. La spiaggia terminava passando dalla sabbia alla ghiaia che si estendeva fino ad una altezza di due metri e mezzo sul livello del mare. In alcune zone si estendeva per una quindicina di metri e le pietre raggiungevano le dimensioni di sette/otto centimetri di diametro. Nei due terzi di spiaggia a est, le vere e proprie dune di ghiaia costituivano un ostacolo insormontabile per i veicoli mentre nella zona restante, a ovest, vi erano inizialmente opere in muratura di pietra (vicino all'Uscita D-1 a Vierville-sur-Mer) per passare poi ad opere in legno. Il muro era alto da un metro e mezzo circa fino a tre metri e mezzo, con un'apertura di diversi metri dentro la quale saliva l'alta marea che finiva contro la ghiaia e i terrapieni. Nei giorni successivi allo sbarco le difese tedesche furono smantellate per creare vie d'accesso all'entroterra, dando vita a delle autostrade tra l'Uscita D-1 e l'Uscita D-3, sulle quali procedevano gli autocarri con i rifornimenti. Nell'entroterra sorgevano, a meno di un chilometro di distanza dalla spiaggia, tre paesini: Vierville-sur-Mer, Saint-Laurent-sur-Mer e Colleville-sur-Mer. Essi si trovano lungo la strada di fondamentale importanza che unisce Grandcamp-Maisy con Bayeux e perci\u00f2 erano il centro delle difese costiere tedesche. Venti chilometri pi\u00f9 a sud degli abitati, vi era la foresta Cerisy, la quale era un obiettivo fondamentale una volta assicurata una testa di ponte, dato che poteva nascondere l'artiglieria nemica e fornire copertura alla fanteria tedesca. La zona a ovest della spiaggia doveva essere obbligatoriamente conquistata con rapidit\u00e0 per poter unire le forze di Omaha con quelle sbarcate a Utah Beach e conquistare la cittadina di Carentan. Sulla strada per quest'ultima vi era Isigny-sur-Mer, uno dei cardini principali sulla via che collega il porto di Cherbourg con Parigi che fa di essa un obiettivo primario per il V Corpo. Un'altra via di comunicazione principale \u00e8 la strada che attraversa la foresta Cerisy e che collega Bayeux con Saint-L\u00f4, anch'essa per\u00f2, come la prima, non era adatta al passaggio di un esercito. Per questo motivo gli statunitensi dovettero fare grande uso del genio militare per trasformare queste piccole vie di comunicazione locali in vere e proprie arterie stradali. I campi coltivati della Normandia erano tutto ci\u00f2 che si poteva vedere nel paesaggio. Tra le strade e i villaggi sparsi in tutte le regioni vi erano appezzamenti ampi da una decina fino a cento acri, separati da siepi, nei quali si poteva coltivare la terra o far pascolare le greggi. Questo tipico terreno, chiamato bocage normanno, rendeva molto difficile l'avanzata agli Alleati. Le fitte e alte siepi nascondevano completamente chiunque stava dietro esse e pure per i carri armati era molto complicato attraversarle. I tedeschi erano quindi avvantaggiati poich\u00e9 potevano nascondere con facilit\u00e0 artiglieria e mortai, oppure tendere imboscate agli Alleati. I primi inoltre si nascondevano nei villaggi e nelle case isolate, usando quindi gli edifici come difesa e come punti d'osservazione. Per poter avanzare gli statunitensi dovettero quasi combattere casa per casa, soprattutto nei primi giorni dell'invasione.\nLe difese tedesche.\nDal fiume Vire a Port-en-Bessin, i tedeschi posizionarono trentadue fortificazioni, dodici delle quali proprio sulla costa, oltre a fortificare l'estuario del fiume e gli abitati di Port-en-Bessin stessa e di Grandcamp-Maisy. I tedeschi erano consci che la spiaggia era un ottimo luogo per un possibile sbarco, cos\u00ec stabilirono le linee difensive in modo da respingere ogni assalto anfibio o, perlomeno, ritardare l'avanzata per permettere ai rinforzi di giungere sulla spiaggia e annientare gli invasori. I tedeschi piazzarono sulla battigia una serie di ostacoli per impedire l'avanzata dei mezzi nemici, la cui costruzione cominci\u00f2 nell'aprile del 1944 e il 6 giugno erano ancora in fase di preparazione. A circa duecentocinquanta metri verso il mare, a partire dal punto di massimo dell'alta marea, posizionarono le prime difese, chiamate \"Elementi C\", ovvero delle strutture in ferro con dei supporti su rulli, anch'essi in ferro. Tre metri pi\u00f9 a monte furono posizionate delle travi con delle mine Teller agganciate ai montanti mentre, circa venti metri pi\u00f9 nell'entroterra, furono piantati dei grossi tronchi, sostenuti da un lato da rinforzi, puntati verso il mare con delle mine spesso attaccate all'estremit\u00e0 esposta. La successiva linea difensiva prevedeva l'utilizzo di ostacoli metallici chiamati cavalli di Frisia. Nessuna di queste difese era regolare e continua su tutta la spiaggia; in alcune zone erano persino assenti, inoltre, non vi erano campi minati in alcuna area della spiaggia. Gli Alleati vennero a conoscenza di queste linee difensive solo nei mesi precedenti l'invasione e furono costretti a prendere importanti contromisure per non mettere a rischio l'intera operazione.\nNel caso in cui gli Alleati fossero riusciti a superare le prime difese, avrebbero dovuto attraversare degli stretti passaggi per risalire le scogliere, le cosiddette \"Uscite\". Per tale motivo, sulla ghiaia i tedeschi piazzarono una serie di linee di filo spinato. Dietro ad essi, in molte zone erano stati predisposti dei campi minati. Le postazioni di fuoco tedesche erano state posizionate in modo che i soldati potessero sparare direttamente sulla spiaggia con ogni arma a disposizione. Tali postazioni erano un insieme di elementi difensivi come casematte, postazioni aperte per il fuoco leggero della fanteria e il fuoco di trincea. Tutte queste erano collegate sia tra di loro che con i magazzini e il quartier generale nelle retrovie, tramite trincee profonde o tunnel. A differenza delle difese sulla spiaggia, ogni metro di trincea era potenzialmente sotto il tiro degli invasori, mentre i soldati nelle casematte, armati di mitragliatrici e artiglieria di differente calibro, potevano sparare su tre lati e rimanere protetti. Oltre queste difese, per\u00f2, i tedeschi non avevano posizionato alcun ostacolo all'avanzata alleata, contando sull'arrivo dei rinforzi. A difesa della spiaggia vi era la 716\u00aa Divisione di fanteria, essa era composta prevalentemente da prigionieri russi o ucraini che odiavano il comunismo o che preferivano combattere per i tedeschi piuttosto che finire nei campi di prigionia. Questi uomini, a differenza dei tedeschi, avevano il morale basso ed erano meno motivati a resistere all'invasione. I restanti componenti erano tutti tedeschi, seppur sopra i quarant'anni. L'altra divisione che fece fronte all'invasione era la 352\u00aa Divisione di fanteria, stanziata trenta chilometri nell'entroterra, era composta sia da veterani del fronte sovietico, molto esperti e ben armati, sia da adolescenti reclutati nella Hitlerjugend.\nLo sbarco.\nBombardamento pre-assalto.\nTra la mezzanotte e l'alba del 6 giugno, la RAF britannica bombard\u00f2 a tappeto tutta la costa francese dall'estuario della Senna a Cherbourg. Nella mezz'ora precedente l'inizio dell'invasione la Marina e l'Aeronautica britanniche e statunitensi bombardarono pesantemente tutte le coste normanne nel tentativo di infliggere il maggior numero di danni alle difese e demoralizzare i soldati. Sulla sola spiaggia di Omaha, quattrocentoottanta B-24 Liberator sganciarono le loro bombe su tredici aree strategiche. Per i quaranta minuti che precedettero lo sbarco, la Marina americana bombard\u00f2 la costa con diverse navi, tra cui le navi da battaglia USS \"Texas\" e USS \"Arkansas\", le quali aprirono il fuoco da quindici chilometri di distanza.\nPreparazione all'assalto.\nQuattro ore prima dello sbarco, i soldati iniziarono a salire a bordo dei mezzi da sbarco (LCVP e LCA), operazione che dur\u00f2 circa un'ora. Una volta imbarcati furono portati sulla spiaggia, venendo colpiti, durante la tratta, dalle onde fredde dell'oceano e provocando loro il mal di mare. Gli uomini del 16\u00ba Reggimento incrociarono diversi soldati che galleggiavano in mare sui salvagente: erano i soldati dei carri Sherman DD che dovevano coprire la fanteria sulla spiaggia ma che non vi erano mai giunti. I corazzati infatti furono le prime vittime del mare mosso, tanto che nel settore orientale solo cinque su trentadue carri raggiunsero la riva. Nei settori occidentali, gli ufficiali decisero di trasportare gli altri trentadue carri (in appoggio al 116\u00ba Reggimento) con gli LCT, veicoli anfibi adatti ai carri armati. Giunti a pochi chilometri dalla spiaggia, il fumo e la polvere alzati dal bombardamento navale resero impossibile riconoscere le zone assegnate allo sbarco delle truppe. La forte corrente di quella mattina infine devi\u00f2 verso est i mezzi da sbarco spostando cos\u00ec l'intera invasione verso oriente di un centinaio di metri. Dal mare si poteva intuire dal paesaggio che le difese erano state neutralizzate dai bombardamenti, tuttavia, con l'avvicinarsi dei mezzi alla spiaggia, i tedeschi cominciarono ad aprire il fuoco con mitragliatrici ed artiglieria, la cui intensit\u00e0 crebbe al diminuire della distanza. Ben presto fu chiaro agli statunitensi che i bombardamenti erano stati inefficaci.\nPrima ondata.\nNovantasei carri armati, gli uomini del genio militare e otto compagnie di fanteria, per un totale di 1\u00a0450 uomini, furono la prima ondata d'assalto, giunta alle ore 06:30. Nella zona occidentale, ventiquattro corazzati su trentadue giunsero sulla spiaggia, alcuni proprio di fronte Vierville-sur-Mer, mentre nella zona orientale solo cinque riuscirono ad arrivare sulla spiaggia.\nDelle sedici squadre del Genio, solamente met\u00e0 riuscirono ad arrivare sulla spiaggia e appena cinque centrarono il luogo prestabilito per lo sbarco. Per questo motivo, il settore \"Dog\" si ritrov\u00f2 praticamente senza genieri mentre altri finirono in zone prive di fanteria o carri armati a proteggerli. Essi infatti, carichi di materiale di ogni genere, furono un facile bersaglio per i tedeschi, soprattutto nell'acqua profonda, venendo cos\u00ec massacrati in alcuni settori. Nonostante le difficolt\u00e0, cominciarono il loro lavoro ovunque fossero sbarcati e con qualunque materiale rimasto a disposizione anche quando la fanteria, giunta in ritardo, ostacolava il loro lavoro. I genieri riuscirono ad aprire le prime difese delle spiagge lungo sei tratti, due dei quali nei settori del 116\u00ba Reggimento e i restanti a \"Easy Red\". Le vittime tra i corpi del genio militare furono il 41%, di cui la maggior parte nella prima mezz'ora.\nOgni compagnia di fanteria necessit\u00f2 di sei mezzi da sbarco, contenenti ciascuno trentun uomini pi\u00f9 un ufficiale, tutti ben equipaggiati. I soldati giunsero sulla spiaggia con l'acqua che arrivava loro alle ginocchia e subito finirono sotto il fuoco del nemico. Alcuni sopravvissuti testimoniarono di aver udito i colpi delle mitragliatrici colpire la rampa di discesa prima ancora che fosse calata, in modo che, quando fosse stata abbassata, i colpi avrebbero centrato in pieno i soldati. Alcuni uomini dovettero calarsi in acqua dalle pareti laterali dell'imbarcazione per salvarsi. Molti soldati attraversarono i duecento metri di spiaggia praticamente camminando per quanto erano sfiniti dal viaggio turbolento in mare e dal peso che dovevano portare sulle spalle, tutto sotto il fuoco pesante. A diverse centinaia di metri a ovest di les Moulins, la spiaggia fu oscurata dal fumo di granate fumogene che offuscarono la vista ai tedeschi, permettendo agli statunitensi di attraversare la spiaggia protetti. In altri punti i soldati statunitensi sbarcarono in veri \"punti ciechi\" delle difese nemiche, subendo perdite minime. Complessivamente per\u00f2 vi furono molte vittime.\nSeconda ondata.\nLa seconda ondata ebbe inizio alle ore 07:00. I soldati del 116\u00ba Reggimento giunsero sulla spiaggia trovando il fuoco nemico non ancora neutralizzato e si ripet\u00e9 ci\u00f2 che accadde per la prima ondata: in alcune zone i soldati trovarono un fuoco intenso a sbarrare loro la strada, in altre invece subirono meno perdite. Cinque compagnie del reggimento giunte sulla spiaggia subirono perdite relativamente leggere, con la situazione peggiore a \"Dog Green\" dove erano sbarcati i Ranger. Alle 07:30 sbarcarono le unit\u00e0 di comando a \"Dog White\", compreso il generale Cota che diresse le operazioni successive di persona. Sul versante orientale il 16\u00ba Reggimento cominci\u00f2 a fluire dalle ore 07:00 per circa un'ora. La seconda ondata sub\u00ec perdite minori, probabilmente a causa del maggior numero di soldati presenti sulla spiaggia, a confronto dei tedeschi sulle alture e nelle casematte che non avevano ricevuto rinforzi. Dalle 07:00 alle 08:00, cominciarono ad affluire sulle spiagge i primi veicoli che finirono subito sotto il fuoco dell'artiglieria. Precedentemente anche molto del materiale dei genieri e della fanteria fu danneggiato o reso inutilizzabile, sia dal nemico che dall'acqua marina. Molti dei soldati che trovarono un riparo dovettero ripulire le armi dalla sabbia e asciugarle dall'acqua, che danneggi\u00f2 anche molte radio e molti genieri persero la vita nel tentativo di salvare il loro materiale. Cos\u00ec come la prima ondata, anche la seconda perse molti uomini tra cui parecchi ufficiali, tanto che molte compagnie, finite fuori zona, si ritrovarono a dover combattere senza una guida. I gruppi di soldati formatisi sulla spiaggia, spesso erano composti da uomini provenienti da unit\u00e0 differenti: fanteria, genio militare e marinai che guidavano i mezzi da sbarco affondati e che non poterono cos\u00ec tornare indietro. In tale caos la disorganizzazione fu inevitabile, aggravata dalla mancanza di comunicazione tra le unit\u00e0 che si trovarono a risolvere diversi problemi da sole, aggravando ulteriormente il morale gi\u00e0 basso. Le sofferenze e la morte che colpirono i propri compagni demoralizzarono gli uomini che riuscirono a raggiungere la fine della spiaggia, molti dei quali giovanissimi e alla prima esperienza di guerra. Dietro a loro la marea cominci\u00f2 a salire, trasportando a riva i cadaveri e minacciando i feriti che non erano in grado di muoversi. I soldati che raggiunsero la fine della spiaggia si ripararono dietro le difese naturali costituite dalla scogliera, in modo da essere protetti dai cecchini e dalle mitragliatrici anche se ancora esposti ai mortai e all'artiglieria. Secondo i rapporti tedeschi, alle ore 08:00 essi credevano di essere riusciti a bloccare l'invasione a Omaha, anche se in alcuni punti della spiaggia gli statunitensi avevano sfondato le difese nemiche.\nAssalto alle retrovie tedesche.\nLa prima avanzata nell'entroterra si ebbe nelle zone pi\u00f9 deboli delle difese tedesche, dove i carri armati o i bombardamenti erano riusciti nel loro intento. L'avanzata iniziale fu opera di piccole unit\u00e0 isolate tra loro, al massimo venti o trenta soldati, che riuscirono a sfondare le linee nemiche in brevi tratti di spiaggia. Anche i genieri contribuirono nei combattimenti, infatti, dove non era pi\u00f9 necessario il loro impiego come guastatori, affiancavano la fanteria come unit\u00e0 combattenti. Dovunque per\u00f2 fu fondamentale il ruolo dei comandanti di queste piccole unit\u00e0, ufficiali o sottufficiali, che riuscirono a guidare i propri uomini durante tutta l'avanzata. Quest'ultima spesso non avvenne attraverso le varie Uscite, previste in fase di pianificazione, ma nelle zone tra di esse, dove le difese erano minori.\nL'avanzata a \"Dog White\".\nL'avanzata a \"Dog White\", condotta sul campo dal generale Cota, inizi\u00f2 per mano della Compagnia C del 116\u00ba Reggimento e del 5\u00ba Battaglione Ranger, pi\u00f9 altri elementi del reggimento e alcuni genieri, entrambi in buone condizioni e con un numero ridotto di perdite subite. La loro zona da sbarco fu una delle meno difese e sul fianco orientale fu alzata una cortina di fumo che imped\u00ec al nemico di vedere i soldati mentre affrontavano i centocinquanta metri di spiaggia senza copertura. Di fronte agli statunitensi la scogliera era ripida e nuda, tanto che i soldati dovettero scalarla, trovando i tedeschi a difendere la zona con i fucili e qualche nido di mitragliatrice collegati da trincee e situati proprio sulle creste delle scogliere.\nL'avanzata della Compagnia C cominci\u00f2 alle 07:50 quando furono aperti dei varchi tra il filo spinato con i siluri bangalore. I primi soldati che attraversarono le vie aperte nel filo furono colpiti ma, poco a poco, alcuni riuscirono ad avanzare e a ricongiungersi poco oltre. Nel giro di una decina di minuti, altri soldati attraversarono il filo spinato e l'avanzata pot\u00e9 proseguire attraverso l'erba alta e i cespugli. Quando furono giunti in cima alle scogliere, il fumo li proteggeva ancora ma l'avanzata si blocc\u00f2 per alcuni minuti per timore di incappare in un campo minato. I soldati proseguirono in colonne, con i primi soldati che tastavano il terreno con la baionetta per individuare eventuali mine, non trovando invece alcun soldato tedesco nelle trincee. Avanzarono cos\u00ec per diverse centinaia di metri finch\u00e9 non furono arrestati dal fuoco di mitragliatrici. Una volta superate le scogliere, la compagnia perse solo sei uomini.\nIl 5\u00ba Battaglione Ranger cominci\u00f2 l'avanzata poco dopo, alle 08:10, e fu ordinato ai vari plotoni di avanzare singolarmente per ricongiungersi, secondo i piani, a sud di Vierville. Come i loro compagni della 29\u00aa Divisione, anche i Ranger usarono i bangalore per aprirsi la strada tra il filo spinato e scalarono la scogliera fino alla cima. Raggiunta 08:30, i vari plotoni si fermarono per riorganizzarsi dopo aver perso appena otto uomini.\nL'avanzata su \"Dog White\" ebbe luogo in un'area di appena trecento metri attraverso la quale giunsero poi nell'entroterra altre unit\u00e0 che proseguirono l'avanzata verso sud, dopo aver esteso ulteriormente la breccia nelle difese tedesche entro le ore 09:00. Non fu per\u00f2 possibile congiungersi con la 1\u00aa Divisione, pi\u00f9 a est.\nL'avanzata tra le Uscite D-3 e E-1.\nIl 3\u00ba Battaglione del 116\u00ba Reggimento sbarc\u00f2 in un'area estesa circa un chilometro, ovvero la maggior parte di \"Easy Green\" e l'estremit\u00e0 occidentale di \"Easy Red\". Anch'esso ricevette l'ordine di superare le difese in piccoli gruppi e riorganizzarsi dietro le difese nemiche, in un'area prestabilita. Alle 09:00 tutte e quattro le compagnie di fucilieri del battaglione erano gi\u00e0 riuscite ad aprire diverse vie nelle difese.\nGli uomini della compagnia procedettero in fila fino alla cima delle scogliere ritrovandosi cos\u00ec di fronte a St. Laurent, a ovest dell'Uscita D-3, senza incontrare n\u00e9 tedeschi che statunitensi.\nLa Compagnia K incontr\u00f2 alcuni inconvenienti, ovvero alcune mine sulle pendici e delle mitragliatrici in cima alla scogliera le quali colpirono alcuni uomini sulla spiaggia, perdendo da quindici a venti uomini. La stessa sorte tocc\u00f2 alla Compagnia L che, superate le scogliere, si diresse verso gli obiettivi prestabiliti incontrando sporadiche resistenze tedesche.\nLa Compagnia M giunse nei pressi dell'Uscita E-1 subendo pesanti perdite dovute alla forte resistenza organizzata dai tedeschi in quell'area. I soldati dovettero raggiungere un canalone per avere un po' di protezione, dove poterono anche posizionare quattro mitragliatrici e due mortai. La Compagnia rimase tuttavia bloccata finch\u00e9 non giunsero i rinforzi in tarda mattinata, i quali permisero di sbloccare la situazione di stallo.\nL'avanzata da \"Easy Red\".\nTra le Uscite E-1 ed E-3 giunsero tre compagnie. L'area di sbarco si estendeva per circa cento metri e nell'entroterra vi erano alcune zone paludose. In quest'area sbarcarono parte della Compagnia E e l'intera Compagnia G, del 16\u00ba Reggimento, e parte della Compagnia E, del 116\u00ba Reggimento. Gli uomini del 16\u00ba attraversarono la spiaggia sotto un intenso fuoco nemico finendo davanti ad un campo minato che dovettero attraversare per giungere oltre le linee nemiche, attraverso un'Uscita secondaria. La medesima sorte tocc\u00f2 agli uomini del 116\u00ba, pi\u00f9 a ovest e senza contatti con il 16\u00ba. La Compagnia G, assieme ad alcuni genieri, apr\u00ec alcune brecce nel filo spinato e riusc\u00ec ad avanzare fino al campo minato sulle pendici del rilievo, incontrando gli uomini della Compagnia E, sul loro fianco destro. I soldati riuscirono infine a superare la collina, tra le 07:30 e le 08:30, e proseguire verso sud, eliminando ogni resistenza incontrata. La breccia aperta dalla Compagnia G fu usata come imbuto per le retrovie tedesche per tutta la mattina. Il comando del 16\u00ba Reggimento giunse in due riprese: la prima, alle 07:20, perse trentacinque uomini e l'ufficiale in comando, mentre la seconda, giunta alle 08:15, port\u00f2 con s\u00e9 il colonnello Taylor, comandante del Reggimento, che guid\u00f2 le truppe nell'entroterra dove subirono il fuoco nemico sui fianchi e l'esplosione di alcune granate da mortaio; nonostante tutto, l'avanzata continu\u00f2 e furono ristabiliti i contatti con la Compagnia G. La Compagnia A, sbarcata tra le 07:30 e le 08:00 presso l'Uscita E-1, attravers\u00f2 il campo minato dov'erano passati gli uomini della Compagnia G.\nL'avanzata da \"Fox Green\".\nIl settore \"Fox Green\" si affaccia su due Uscite, E-3 (presso Colleville) e F-1 pi\u00f9 a est, entrambe fortificate. Al settore furono assegnate sette compagnie, sbarcate alle 08:00. Parte della Compagnia E, del 116\u00ba Reggimento, parte della E, del 16\u00ba, e la Compagnia F, sempre del 16\u00ba, furono assegnate a questo settore, assieme al 3\u00ba Battaglione del 16\u00ba Reggimento. La maggior parte della potenza dell'assalto provenne dalla Compagnia L che sbarc\u00f2 senza disperdersi troppo, ma fu fondamentale anche il supporto dei pochi carri armati sbarcati e dei cacciatorpediniere al largo della costa. Alcune unit\u00e0 della compagnia furono mandate a ovest per aggirare le difese presso l'Uscita F-1. Una volta giunte nell'entroterra, subendo poche perdite, le unit\u00e0 si divisero, alcune posizionarono delle difese, altre accerchiarono e attaccarono da dietro i tedeschi, riuscendo in seguito a ricollegarsi con i compagni rimasti sulla spiaggia. Furono fatti trentun prigionieri tedeschi e alle 09:00 l'Uscita F-1 era libera, permettendo la successiva avanzata verso sud.\nSfondamento e arrivo dei rinforzi su \"Easy Red\".\nDelle diverse Uscite dalla spiaggia, nella mattinata solo F-1 fu liberata ma essendo considerata la meno importante non vi era un piano preciso per il suo utilizzo nelle prime fasi dello sbarco. Le Uscite principali che dovevano essere liberate, E-1 e D-3, erano ancora in mano tedesca, le cui difese stavano ancora bersagliando la spiaggia. Per le due ore successive all'inizio dello sbarco, il continuo afflusso di soldati fin\u00ec sotto tiro dei tedeschi, non potendo muoversi dalla spiaggia. La grave situazione costrinse il Comando, alle 08:30, ad annullare lo sbarco dei veicoli. Lo sfondamento necessario giunse infine a met\u00e0 mattinata, quando un plotone della Compagnia E del 16\u00ba Reggimento attacc\u00f2 da un fianco le fortificazioni tedesche presso l'Uscita E-1. Nel frattempo i genieri riuscirono ad aprire due brecce, con l'aiuto dei cannoni della Marina, sia a est che a ovest dell'Uscita stessa, creando cos\u00ec una valvola di sfogo per i mezzi sulla spiaggia. Nelle ore successive i rinforzi poterono affluire sulla spiaggia e le fortificazioni furono definitivamente sopraffatte dagli statunitensi.\nIl 18\u00ba Reggimento della 1\u00aa Divisione cominci\u00f2 le operazioni di sbarco alle 09:30, trovando i compagni e i veicoli sbarcati in una fase di stallo sulla spiaggia. Coordinati con il fuoco della Marina, i due reggimenti assaltarono, facendo numerosi prigionieri, le rimanenti difese presso l'Uscita E-1 che, alle 11:30, furono pressoch\u00e9 annientate. Nel giro di mezz'ora i genieri stavano gi\u00e0 ripulendo l'Uscita dalle mine, facendo di essa la principale arteria per l'avanzata verso sud. Le manovre successive furono molto lente per via del traffico congestionato sulla spiaggia e della confusione creatasi in quelle ore, tant'\u00e8 che l'avanzata vera e propria nell'entroterra ebbe inizio solo nel primo pomeriggio.\nL'avanzata nell'entroterra.\nL'avanzata seguente alla fase di sbarco prevedeva l'assalto in tre aree con piccole unit\u00e0 sparse e spesso senza comunicazione tra loro. Le tre aree erano le zone circostanti i tre principali paesi costieri nei pressi della spiaggia: Vierville, St. Laurent e Colleville.\nL'area di Vierville.\nDalle ore 08:00 alle ore 09:00, pi\u00f9 di seicento uomini riuscirono ad oltrepassare le linee tedesche nel settore \"Dog White\", dei quali la maggior parte erano Ranger o soldati della Compagnia C del 116\u00ba Reggimento, e una volta giunti in cima alle scogliere impiegarono circa due ore per riorganizzarsi. L'avanzata riprese tra le 10:00 e le 11:00, con i Ranger che dovevano accerchiare Vierville mentre il 116\u00ba si sarebbe entrato nel villaggio.\nLa manovra dei Ranger fu bloccata dal fuoco di una mitragliatrice posizionata sulla principale via di comunicazione che dovevano attraversare e poterono continuare solo dopo averla eliminata, aggirandola e colpendola alle spalle. Durante l'attacco per\u00f2 un'altra mitragliatrice, pi\u00f9 a ovest, apr\u00ec il fuoco e in seguito una successiva, ancora pi\u00f9 a ovest. Solo alle 14:00, i Ranger riuscirono a riprendere il cammino verso Vierville.\nIl 116\u00ba Reggimento, nel frattempo, si era gi\u00e0 mosso verso sud ed aveva conquistato il paese gi\u00e0 alle ore 11:00, trovando una leggera resistenza nei sobborghi. Quando il 5\u00ba Battaglione Ranger giunse a Vierville procedette verso ovest, assieme alla Compagnia C, diretto a Pointe du Hoc. A mezzo chilometro da Vierville per\u00f2 furono bloccati da altri nidi di mitragliatrici posizionati sulla destra della strada, tra i cespugli. Nelle successive ore vi furono diversi scontri finch\u00e9 il comando non ordin\u00f2 ai Ranger di posizionarsi a difesa di Vierville.\nAl calar della notte, il fronte statunitense presso Vierville era il pi\u00f9 debole di tutta la testa di ponte di Omaha. A Vierville non giunsero rifornimenti quel giorno e l'uscita dalla spiaggia di fronte al paese fu aperta dopo il tramonto.\nL'area di Saint-Laurent.\nLa maggior parte del 3\u00ba Battaglione del 116\u00ba Reggimento, raggiunse la cima delle scogliere verso le 10:00. Durante l'avanzata verso sud i soldati trovarono una notevole resistenza a Saint-Laurent, tanto che alla sera il fronte era avanzato di meno di un chilometro. L'area tra la spiaggia e il paese, infatti, era costituita da una piana il cui terreno era diviso da fitti cespugli che offrivano protezione ai tedeschi. A mezzogiorno, la Compagnia L era giunta nei pressi del villaggio da nord, lungo la strada che collega il paese stesso con Les Moulins. Le difese tedesche erano formate da diversi tiratori sparsi per le case diroccate che si aggiungevano all'intera compagnia trincerata nella zona ovest del paese, dalla quale sorvegliava l'incrocio principale e le mitragliatrici potevano colpire tutta l'area circostante. Per tutto il pomeriggio, diversi attacchi furono respinti dalle armi pesanti tedesche che provocarono molte vittime. Anche il 115\u00ba Reggimento, sbarcato verso mezzogiorno presso l'Uscita E-1, fu bloccato dalle forze tedesche a Vierville e non riusc\u00ec a proseguire verso sud, dov'era situato il punto d'incontro per i soldati del reggimento.\nL'area di Colleville.\nUna volta che la Compagnia G del 16\u00ba Reggimento usc\u00ec dalla spiaggia, alle ore 09:00, l'unica resistenza che trov\u00f2 fu qualche tiratore e qualche campo minato, permettendole cos\u00ec di avanzare liberamente per un chilometro nell'entroterra. Alle 09:30, la compagnia raggiunse il suo obiettivo, ovvero un bivacco tedesco a ovest di Colleville, dove fu attaccata dal fuoco di mitragliatrici e mortai su entrambi i fianchi. Per alcune ore, supportati da alcune unit\u00e0 giunte dopo di loro, un totale di centocinquanta statunitensi usc\u00ec vittorioso nel combattimento casa per casa, perdendo appena dodici uomini e conquistando una parte di Colleville. Nelle ore successive gli americani combatterono sulla difensiva contro quello che fu il primo contrattacco tedesco ad Omaha. Alle 15:00 la situazione si stabilizz\u00f2 e dalla spiaggia giunse un battaglione del 18\u00ba Reggimento permettendo la conquista, per le 16:15, di Formigny e Surrain. Verso sera giunsero in supporto il 27\u00ba Reggimento e diciassette carri armati. Alle ore 19:00, sbarc\u00f2 anche il generale Huebner.\nIl pomeriggio.\nPer tutto il pomeriggio del 6 giugno, i cacciatorpediniere cannoneggiarono le fortificazioni costiere lungo tutta la spiaggia, riuscendo a distruggere le postazioni nemiche a Pointe de la Pierc\u00e9e e di fronte a Vierville. Il lavoro dei genieri continu\u00f2 per tutto il giorno e le vie di uscita conquistate la mattina si moltiplicarono lungo tutto il fronte, mentre il 35% degli ostacoli piazzati dai tedeschi erano stati smantellati entro la sera. La congestione dei veicoli sulla spiaggia cominci\u00f2 a diminuire dopo che il 18\u00ba Reggimento elimin\u00f2 l'opposizione presso l'Uscita E-1. Anche l'Uscita D-1, vicino a Vierville, fu liberata nel pomeriggio ma il traffico fu bloccato dall'artiglieria tedesca. Anche le Uscite D-3 (presso Les Moulins), E-3 e F-1 furono liberate e rese sicure dai genieri a notte inoltrata. L'artiglieria statunitense cominci\u00f2 a sbarcare dopo mezzogiorno presso l'Uscita E-1 e alcune unit\u00e0 subirono pesanti perdite ancora prima di sbarcare. Lentamente si cominci\u00f2 ad organizzare le operazioni per uscire dalla spiaggia. Uno dei punti cardine di smistamento delle truppe fu l'Uscita E-1 che per tutto il giorno venne attraversata dalle truppe. Nel caos dello sbarco, i soldati che all'alba avevano assaltato le coste e ora erano sparpagliati in tutta la zona cominciarono a cercare le rispettive unit\u00e0. Quella notte i soldati si trincerarono dove poterono e per la prima volta nella guerra non avevano dietro di s\u00e9 una retrovia.\nReazione tedesca.\nDurante la notte tra il 5 e il 6 giugno, messaggi da tutto l'LXXXIV Corpo d'Armata tedesco rifer\u00ec di sbarchi aviotrasportati (Operazione Chicago, Detroit e Tonga) in Normandia e, nella mattinata successiva, di diversi sbarchi tra il fiume Orne e il comune di Grandcamp. Anche la 352\u00aa Divisione invi\u00f2 dei messaggi al Comando ma le informazioni non furono ritenute pericolose. Alle 11:45, il Comando tedesco comprese che il fronte di sbarco andava dall'estuario del fiume Vire fino a Caen e mobilit\u00f2 la 21\u00aa Divisione panzer. In appoggio alla 716\u00aa Divisione fu inviata la 30\u00aa Brigata mobile e a mezzogiorno lo sbarco alleato avvenuto tra il fiume Vire e Bayeux, ossia ad Omaha Beach, fu considerato respinto e, a conferma, alle ore 13:35 la 352\u00aa Divisione dichiar\u00f2 respinto in mare l'attacco alleato. Alle 18:00, per\u00f2, la medesima divisione inform\u00f2 il Comando d'Armata che unit\u00e0 nemiche erano riuscite a superare le fortificazioni sulla costa ed avevano raggiunto la linea Colleville-Louvi\u00e8res-Asni\u00e8res e che probabilmente erano diretti verso Bayeux. Successivamente divenne chiaro che il fallimento tedesco nel respingere l'invasione ad Omaha era dovuto ad un errore di ricognizione aerea e navale che fall\u00ec totalmente nell'individuare l'esatta posizione degli sbarchi statunitensi. In secondo luogo, le difese sulla spiaggia erano pressoch\u00e9 ovunque incomplete e l'artiglieria in appoggio alla spiaggia fu colpita duramente dai bombardamenti aeronavali precedenti lo sbarco. Infine lo stesso supporto delle navi alleate nelle esigue fasi di contrattacco e contro la resistenza tedesche fu fondamentale per l'avanzata statunitense verso sud. Gli Alleati inoltre sfruttarono ogni minimo punto debole nelle difese nemiche e soprattutto l'assenza di una seconda linea fortificata nell'entroterra permise loro di dilagare velocemente una volta superata la prima.\nConclusione.\nLo sbarco fu completato con successo ma con maggiori difficolt\u00e0 del previsto. Il tempo impiegato a eliminare la resistenza presso le uscite dalla spiaggia e nell'entroterra frenarono l'inerzia dell'assalto, il quale riusc\u00ec a conquistare non pi\u00f9 di due chilometri nell'entroterra vicino a Colleville e ancora meno nelle altre aree. Nonostante per alcuni giorni alcuni soldati rimasero dispersi, un successivo calcolo valut\u00f2 un totale di 3\u00a0000 vittime, di cui 1\u00a0000 del 116\u00ba Reggimento e altri 1\u00a0000 per il 16\u00ba, anche se, in percentuale, le unit\u00e0 con il numero maggiore di vittime furono quelle di genieri, carristi e artiglieri. Furono persi inoltre ventisei pezzi d'artiglieria e cinquanta carri armati mentre la Marina perse cinquanta mezzi da sbarco e dieci vascelli pi\u00f9 grandi, pi\u00f9 molti altri danneggiati. Il problema principale dello sbarco fu la forte resistenza delle due divisioni tedesche che obbligarono gli statunitensi a lottare per ogni metro di terra. Un vantaggio per questi ultimi fu la mancanza di qualunque tipo di contrattacco, probabilmente dovuta alla disorganizzazione della 352\u00aa Divisione, sparsa per tutta la campagna circostante in piccoli gruppi (compagnie o battaglioni), i quali per\u00f2 offrirono agli statunitensi una solida resistenza.\nAlla fine del 6 giugno, gli obiettivi previsti dal piano di battaglia non erano ancora stati raggiunti cos\u00ec, nei giorni che seguirono, le divisioni si adoperarono per portarli a termine. Il 7 giugno, la 1\u00aa Divisione conquist\u00f2 Colleville, Formigny, Engranville, Surrain, Mosles, l'area attorno a Mandeville-en-Bessin e quella a sud-est di Port-en-Bessin, collegandosi inoltre con il XXX Corpo britannico. La 29\u00aa Divisione riprese la via per Pointe du Hoc, liberando Saintt-Laurent e Longueville. Furono occupate anche Vierville e, l'8 giugno, Englesqueville, La Cambe, Cardonville e Isigny, mentre Grandcamp fu conquistata il giorno seguente.\nPer il 9 giugno, giunsero ad Omaha Beach diversi reparti d'artiglieria e altre due divisioni: la 2\u00aa Divisione di fanteria e la 2\u00aa Divisione corazzata statunitensi. Lo stesso 9 giugno, la 2\u00aa Divisione attacc\u00f2 la foresta Cerisy, mentre la 1\u00aa Divisione le copriva il fianco sinistro e la 29\u00aa quello destro catturando Isigny e dirigendosi verso Carentan. L'11 giugno, la testa di ponte era ormai consolidata, la foresta Cerisy era in mani statunitensi e la linea del fronte teneva saldamente. La fase successiva vide un'avanzata su tutta la linea, soprattutto a est, dove la 1\u00aa Divisione conquist\u00f2 Caumont. L'obiettivo principale per la 2\u00aa e la 29\u00aa Divisione fu la Collina 192, che sarebbe stato il luogo d'inizio per l'assalto a Saint-L\u00f4.\nDal 13 giugno, si ritengono ufficialmente concluse le operazioni riguardanti Omaha Beach. Da quel giorno infatti il fronte alleato era ufficialmente unito in un'unica testa di ponte. Dopo una settimana di battaglie e scontri le divisioni sbarcate ad Omaha penetrarono nell'entroterra per quindici-venti chilometri, respingendo verso sud la 352\u00aa Divisione tedesca, non dandole il tempo di riorganizzarsi. Durante tutti gli scontri , di cui met\u00e0 il solo 6 giugno. La 29\u00aa Divisione perse 2\u00a0440 uomini, la 1\u00aa Divisione 1\u00a0744 e la 2\u00aa Divisione 855. I tedeschi fatti prigionieri furono 2\u00a0500 e le loro perdite furono tali che la 352\u00aa Divisione non poteva pi\u00f9 essere considerata una divisione.\nMemoria.\nSulla spiaggia che fu Omaha sono ancora presenti e visitabili alcuni resti delle fortificazioni tedesche. Sono inoltre presenti monumenti a ricordo della battaglia.\nSuperata la spiaggia, in corrispondenza del settore \"Easy Red\", sorge il cimitero e monumento militare statunitense di Colleville-sur-mer."}
{"id": "292599", "revid": "1573940", "url": "https://it.wikipedia.org/wiki?curid=292599", "title": "Itoku", "text": "Nessuna data certa pu\u00f2 essere ricondotta al suo regno e lui stesso come uno degli imperatori leggendari. Nel \"Kojiki\" e nel \"Nihonshoki\" sono registrati solo il suo nome e la sua genealogia. Si crede generalmente alla sua esistenza storica che . Il suo nome significa letteralmente \"virt\u00f9 benigna\"."}
{"id": "292600", "revid": "1543377", "url": "https://it.wikipedia.org/wiki?curid=292600", "title": "AltaVista", "text": "AltaVista \u00e8 stato un motore di ricerca ideato dalla Digital Equipment Corporation (DEC), uno dei primi motori di ricerca veloci della rete. Venne realizzato nei laboratori di ricerca a Palo Alto, in California che disponevano di elaboratori con CPU Alpha AXP con architettura hardware a 64 bit. Dall'8 luglio 2003 \u00e8 stato sostituito dal motore di ricerca Yahoo!.\nStoria.\nIl sistema di ricerca di pagine su Internet era un esercizio di potenza per un nuovo calcolatore; AltaVista fu, prima dell'avvento di Google, il pi\u00f9 rapido motore di ricerca presente sul mercato, con un tempo medio di ricerca di circa 0,7 secondi. Dopo alcune prove all'interno della Digital, il 15 dicembre 1995 AltaVista fu reso disponibile al pubblico ed ebbe un successo strepitoso dovuto alla velocit\u00e0 di risposta, praticamente immediata. In un solo anno raggiunse la vetta dei 25 milioni di utenti mensili, superando Excite e Lycos. Il dominio \"altavista.com\" non apparteneva originariamente alla Digital ma ad una piccola societ\u00e0 di software il cui sito, successivamente al lancio del motore di ricerca, cominci\u00f2 a ricevere milioni di visite. Il motore di ricerca era raggiungibile al dominio \"altavista.digital.com\".\nLe vicende successive non furono tuttavia fortunate, a causa di scelte strategiche dimostratesi non appropriate e ai cambi di propriet\u00e0. Nel 1996 divenne fornitore esclusivo delle ricerche di Yahoo! (sostituito poi da Google). Nel 1998 la Digital venne acquistata dalla Compaq e AltaVista divent\u00f2 un portale. Alla fine del 2002 ci fu un suo rilancio con la nascita del primo traduttore automatico nelle principali lingue europee, accessibile a tutti: Babel Fish, primo ad offrire traduzioni in tempo reale di pagine web. Fu anche il primo motore di ricerca di immagini e anche il primo motore di ricerca multilingue. L'ascesa di Google ferm\u00f2 questi tentativi di recupero di fette di mercato.\nNel 2003 AltaVista divenne propriet\u00e0 di Yahoo!, quando questa acquis\u00ec \"Overture\". Il database e parte delle tecnologie di ricerca di AltaVista confluirono successivamente in Yahoo! Search. Il 31 gennaio 2009 scompare dal sito la sezione di ricerca dedicata ai contenuti video. Nel 2010 Yahoo! procede alla progressiva integrazione dei propri servizi di ricerca trasformando AltaVista in una semplice interfaccia alternativa per l'accesso a Yahoo! Search. Yahoo!, sotto la guida del CEO Marissa Mayer, ha deciso di chiudere il servizio l'8 luglio 2013. La societ\u00e0 ha deciso di chiudere altri 11 servizi fra il 28 giugno e il 28 settembre 2013."}
{"id": "292602", "revid": "1318658", "url": "https://it.wikipedia.org/wiki?curid=292602", "title": "Alta Vista", "text": ""}
{"id": "292614", "revid": "400694", "url": "https://it.wikipedia.org/wiki?curid=292614", "title": "Th\u00e9odore Caruel", "text": "Biografia.\nNato nell'India britannica da Constant Caruel e Josephine Hume, francese l'uno e inglese l'altra, verso i quindici anni si trasfer\u00ec con la famiglia a Firenze dove frequent\u00f2 le scuole superiori e l'universit\u00e0 dedicandosi in particolare agli studi di botanica. Formatosi sotto la guida di Filippo Parlatore, ne divenne assistente nel 1858. Oper\u00f2 poi a Milano, a Pisa (dove fu docente di botanica e curatore dell'Orto botanico), ma soprattutto a Firenze, dove fu direttore del Giardino dei Semplici dal 1865 al 1895. \nDal 1872 al 1894 diresse il \"Nuovo giornale botanico italiano\", fondato dal Parlatore; tra il 1884 e il 1894 port\u00f2 anche a termine la \"Flora italiana\", lasciata incompiuta dallo stesso Parlatore. Fece parte dell'Accademia Nazionale dei Lincei (dal 1880) e dell'Accademia nazionale delle scienze (dal 1889)."}
{"id": "292616", "revid": "2373", "url": "https://it.wikipedia.org/wiki?curid=292616", "title": "Memo Remigi", "text": "Biografia.\nNasce a Erba e cresce a Como, citt\u00e0 natale dei genitori. Scoperto da Giovanni D'Anzi, inizia a esibirsi nei primi anni sessanta. Dopo avere vinto il \"Festival della canzone di Liegi\" con \"Oui, je sais\", ottiene un contratto discografico con la Karim, etichetta con cui incide i primi 45 giri.\nNell'ottobre 1964 passa alla Ri-Fi, e nel 1965 partecipa a \"Un disco per l'estate\" con la canzone \"Innamorati a Milano\", con testo di Alberto Testa, e che sar\u00e0 il suo maggiore successo come interprete.\nNel 1965 compone la musica di \"Io ti dar\u00f2 di pi\u00f9,\" presentandola al Festival di Sanremo nella doppia interpretazione di Orietta Berti e Ornella Vanoni: sar\u00e0 un cavallo di battaglia per entrambe le artiste, e trampolino di lancio per la voce di Cavriago. Nella stessa edizione \u00e8 presente un altro suo brano, \"La notte dell'addio\", il cui testo \u00e8 scritto anch'esso da Alberto Testa, interpretato da Iva Zanicchi e dallo statunitense Vic Dana.\nNel 1967 gareggia al Festival di Sanremo in coppia con Sergio Endrigo con la canzone \"Dove credi di andare\". Torner\u00e0 a Sanremo altre due volte, nel 1969 con \"Una famiglia\", in coppia con Isabella Iannetti, testo ancora di Alberto Testa, e nel 1973 con \"Il mondo \u00e8 qui\". Negli anni successivi Remigi si dedica soprattutto alla scrittura componendo, tra l'altro, per Shirley Bassey e Ombretta Colli. Il motivo di successo \"Cerchi nell'acqua\" del 1967 \u00e8 stato inserito nel film \"Vivere per vivere\".\n\u00c8 del 1974 la raccolta di canzoni dedicate al capoluogo lombardo, nell'album \"Emme come Milano. Torna a casa mamma\" \u00e8 una canzone sul tema della separazione, interpretata nel 1977 con suo figlio Stefano di otto anni. Scrive inoltre canzoni pi\u00f9 popolari tra cui \"Salvatore\", incisa da Ombretta Colli. Sempre nel 1977 conduce la trasmissione \"Il mercante in fiera\" su Antenna 59, emittente locale di Cernobbio (Como).\nCompone anche diverse canzoni per bambini su testi di Ferdinando Pacella e Gianluigi Guarnieri, partecipando come autore a varie edizioni dello Zecchino d'Oro, vincendo l'edizione del 1979 con la canzone \"Un Bambino\". Tra i suoi successi su questo filone si ricorda \"Basta prendo parto volo via.\"\nDai primi anni settanta comincia a lavorare assiduamente come conduttore radiofonico per programmi come \"Via Asiago Tenda\" e \"Piano bar \"Gocce di Luna\"\" per Radio 1. Accanto all'attivit\u00e0 pi\u00f9 prettamente musicale, Remigi diventa un volto popolare grazie a varie conduzioni e partecipazioni televisive a cavallo tra Rai ed emittenti private, \"Innamorati a Milano\" diventa sigla di inizio trasmissioni della nascente Telemilano 58, futura Canale 5.\n\u00c8 conduttore di programmi televisivi su emittenti private prima di passare a programmi per la Rai tra i quali \"Qualcosa da dire\" e \"Con rabbia e con amore\", durante i quali introduce i cantautori di quel periodo e interagisce con loro. Il suo curriculum televisivo prosegue con un variet\u00e0 di Marcello Marchesi al fianco di Gloria Paul dal titolo \"Per un gradino in pi\u00f9\". Continua con il grande successo in diciotto puntate dal titolo \"A modo mio\" nel quale Remigi ha come ospite protagonista per ogni puntata una star dello spettacolo: Lea Massari, Catherine Spaak, Sandra Milo, Rosanna Schiaffino, Loretta Goggi, Claudia Mori e tante altre.\n\"L'inquilino del piano di sotto\" \u00e8 un programma dedicato ai bambini nel quale Remigi \u00e8 affiancato da Topo Gigio, con Isabel Russinova e Alberto Castagna conduce un'edizione del programma per Rai 2 dal titolo \"Mattina 2\" e continua il percorso televisivo con Mita Medici per nove mesi tra il 1993 e il 1994 con \"Detto tra noi Mattina\".\nPartecipa come ospite fisso dell'edizione del 1981-82 di \"Fantastico\", interpretando anche la sigla di chiusura \"Gocce di Luna\". \u00c8 ospite fisso anche nell'edizione di \"Unomattina\", condotto da Paola Saluzzi.\nRemigi si cimenta anche come attore teatrale nella commedia \"Un angelo calibro 9\", al fianco di Arnoldo Fo\u00e0, Rosanna Schiaffino e Lia Zoppelli. Nel 2006 \u00e8 testimonial della LILT per la Campagna contro il fumo con la canzone-video \"Basta, basta, sigaretta\". Incide anche due CD dal titolo \"Canzoni di sempre\" dedicati a Giovanni D'Anzi e Gorni Kramer. Nel 2008 \u00e8 uscito con un doppio CD dal titolo \"Sembra ieri\", che raccoglie i suoi successi, canzoni su Milano e brani inediti.\n\u00c8 autore e interprete di \"Varese Va\", inno dei mondiale di ciclismo di Varese 2008, di cui \u00e8 stato realizzato un video cantato con alcuni campioni di ciclismo.\nHa ricevuto il premio alla carriera il 9 luglio 2011 nel corso dell'undicesima edizione del \"Grand Prix Corallo Citt\u00e0 di Alghero\". \u00c8 stato candidato nelle liste dell'Unione di Centro per la Lombardia in vista delle elezioni regionali del 2013.\nA partire dal 2017 \u00e8 ospite fisso di \"Propaganda Live\", programma condotto da Diego Bianchi su LA7. Nel 2021 viene a mancare, dopo una lunga malattia, la moglie Lucia Russo, sposata nel 1966. Dal 2021 \u00e8 ospite fisso di \"Oggi \u00e8 un altro giorno\". Dal 16 ottobre di quell\u2019anno \u00e8 uno dei concorrenti della sedicesima edizione di \"Ballando con le stelle\". Si professa cattolico."}
{"id": "292617", "revid": "833149", "url": "https://it.wikipedia.org/wiki?curid=292617", "title": "Locomotiva FS E.464", "text": "Le E.464 sono una famiglia di locomotive elettriche monocabina sviluppate per l'utilizzo sui treni navetta a corto e medio raggio. Dall'estate 2019 hanno gradualmente sostituito anche le locomotive E.656 nell'espletamento dei servizi InterCity in Sicilia. \nLe E.464 sono l'ultimo gruppo di motrici acquistato da Trenitalia, per sostituire le E.646 e le E.424 risalenti agli anni cinquanta e quaranta. Con l'ultimo lotto, le E.464 hanno sostituito anche le E.656 e le E.632 assegnate alle varie Divisioni trasporto regionali o DTR (dal 2006 tramutate in Divisioni passeggeri regionali o DPR).\nInizialmente prodotte da ABB Tecnomasio (poi Adtranz), sono state realizzate dalla Bombardier Transportation Italy, sempre nello stabilimento italiano di Vado Ligure, quando la casa madre Bombardier ha acquisito la Adtranz.\nStoria.\nLe E.464 sono le discendenti di un progetto lanciato da Ferrovie dello Stato negli anni ottanta per la costruzione di un gruppo di locomotive con struttura modulare in grado di essere adattate ai diversi profili di esercizio (navetta, interregionale e cargo).\nCon la progressiva rimozione per obsolescenza delle motrici costruite grazie al Piano Marshall, le ferrovie si trovavano in carenza di materiale traente per i treni locali e cominciarono a passare ai servizi navetta le E.646, motrici d'alto livello ma ormai ventenni.\nInizialmente furono previste due variazioni di configurazione: le E.454 per l'utilizzo su treni passeggeri e le E.453 per l'utilizzo sui treni merci.\nI tre prototipi delle E.454 furono consegnati e svolsero anche servizio passeggeri sulla Firenze-Empoli-Pisa, ma il progetto venne abbandonato in favore di nuove macchine dotate di inverter, dalla meccanica pi\u00f9 semplice ed affidabile.\nCon una gara internazionale nel 1994 le FS diedero incarico ad ABB di sviluppare e costruire una nuova locomotrice basata sui prototipi realizzati: per ridurre i costi venne concordato che i nuovi mezzi sarebbero stati costruiti sulla base delle E.412, fatte sviluppare allo stesso produttore solo pochi anni prima, e destinate all'utilizzo sui treni merci e sulle tratte montane del Brennero.\nLe E.464 si differenziano dalle E.412 soprattutto per la potenza installata, l'assenza di una delle due testate aerodinamiche in vetroresina (simmetriche nella motrice cargo), l'assenza degli equipaggiamenti politensione (possono essere alimentate solo a corrente continua) e per il diverso schema di coloritura privo della placca frontale grigia. Il design \u00e8 stato curato, come per la E.412, da Roberto Segoni e Paolo Pizzoccheri.\nIl primo lotto dell'ordine iniziale, 50 mezzi, venne consegnato alla regione Lazio nel 1999-2000 e ottenne un grande successo grazie agli ottimi risultati in termini di affidabilit\u00e0 e flessibilit\u00e0 della nuova motrice nonostante non fossero state preventivamente provate in preesercizio come avviene di norma.\nIn seguito furono effettuati altri ordini per 90, 100 e 48 altre unit\u00e0, negli anni tra il 2001 e il 2005, pi\u00f9 altre 100 nel 2006-2007 per un investimento totale di quasi un miliardo di euro. All'inizio del 2007 Trenitalia ha annunciato l'ordinazione di un ulteriore lotto di 150 locomotive, portando il numero complessivo di E.464 ordinate a 538.\nIl 7 settembre 2009 \u00e8 stata consegnata alla Regione Lazio la E.464.464. (livrea speciale)\nNel 2011 Trenitalia aumenta ulteriormente la flotta di E.464, ordinando a Bombardier Transportation altre 50 E.464 esercitando cos\u00ec l'opzione prevista dal contratto siglato nel 2009 per la fornitura di 100 nuove locomotive. Il contratto, del valore di 127 milioni di euro, porta quindi a 688 le E.464 ordinate da Trenitalia. La consegna dell'ultima E.464 \u00e8 avvenuta il 20 febbraio 2013.\nNel novembre 2013 Trenitalia annuncia di aver commissionato a Bombardier un lotto di altre 29 locomotive del gruppo E464, con un investimento di circa 300 milioni di euro, che verranno smistate tra Lazio, Veneto e Liguria, insieme a 150 nuove carrozze di tipo Vivalto.\nIl 6 dicembre 2015 sono uscite dallo stabilimento di Vado Ligure le ultime due locomotive del gruppo E464, le unit\u00e0 nn.716 e 717, concludendo la produzione del gruppo pi\u00f9 numeroso d'Italia.\nIl 27 giugno 2019 esce dalle OMC di Foligno la prima unit\u00e0 attrezzata per operare con i treni InterCity. La E.464.218 mostra, nell'occasione, la nuova livrea InterCity.. Il 7 agosto 2019, le prime due macchine per il Servizio Universale partono da Foligno dirette in Sicilia. Si tratta della E.464.218 e della E.464.343.\nLe due macchine giungono sull'isola il 23 agosto successivo..\nNel pomeriggio del 29 agosto 2019 inizia ufficialmente il servizio delle E464 del Servizio universale, con le unit\u00e0 .343 e .218 in livrea Intercity che espletano l\u2019IC 721 nel tratto Messina C.Le - Siracusa..\nIl 18 novembre 2019 due E.464 in livrea InterCity, in doppia trazione simmetrica, prendono in consegna a Villa San Giovanni l'InterCity Notte 1526 proveniente da Siracusa e lo portano fino a Roma Termini. Si tratta della E.464.292 con aggancio automatico e dalla E.464.371 con aggancio tradizionale.\nDal mese di giugno 2021 alcune E.464 svolgono il traino di alcuni convogli Frecciabianca, e da novembre 2021 le E.464.360 e E.464.375 espletano il servizio Frecciabianca in Sicilia. Quest'ultime hanno gi\u00e0 ricevuto la livrea Frecciabianca e sono in servizio nella relazione Palermo - Catania - Messina.\nTecnologia.\nLe E.464 furono dotate di un sistema di accoppiamento automatico integrato in grado di unire o separare rapidamente due motrici per creare treni composti da due convogli distinti. Fu la prima volta che tale soluzione venne impiegata su un locomotore FS (con le motrici precedenti era necessario l'utilizzo di un adattatore).\nLa struttura della cassa \u00e8 compatta e leggera, con struttura portante in lamiera d'acciaio grecata e tetto in alluminio, il tutto pellicolato nei colori della livrea XMPR; la destinazione ai treni navetta spinse FS a chiedere la creazione di un comparto di carico portabagagli nella testata tronca al posto del secondo banco di manovra, rimosso.\nL'elettronica di trazione \u00e8 stata semplificata, con l'adozione di un solo convertitore a due inverter per l'alimentazione dei 4 motori asincroni trifase. Questo sistema, detto \"a schema incrociato\", \u00e8 notevolmente pi\u00f9 leggero della vecchia architettura a due circuiti indipendenti, e altrettanto sicuro, e offre inoltre il vantaggio che in caso di guasto la motrice non perde la forza di trazione di due o pi\u00f9 motori (come sarebbe avvenuto con gli impianti tradizionali), riuscendo quindi a continuare a muoversi e raggiungere la prima stazione anche su linee in pendenza o con treni piuttosto pesanti, seppur costretta a procedere a velocit\u00e0 molto ridotta.\nDue convertitori ausiliari da ca- alimentano i sottosistemi dell'impianto di raffreddamento idraulico degli inverter, dei ventilatori per il raffreddamento dei motori, della climatizzazione cabina, dei caricabatterie e degli impianti pneumatici per il sistema frenante (a dischi autoventilanti e reostatico per la frenatura elettrica). In frenatura elettrica i motori elettrici vengono invertiti per funzionare come generatori, rallentando cos\u00ec la marcia del convoglio, e l'energia prodotta viene restituita alla linea aerea (frenatura elettrica a recupero) o dissipata sotto forma di calore tramite il reostato di frenatura. I carrelli sostengono la cassa tramite molle, invece che con il tradizionale perno.\nIl banco di manovra \u00e8 di tipo unificato (diverso da quello delle sorelle E.412, che montano un banco specifico per l'utilizzo in Austria e Germania), con un'ingente dotazione di elettronica per la diagnostica e la guida. A tutt'oggi, su disposizione di RFI (Rete Ferroviaria Italiana), tutti i rotabili di trazione devono essere equipaggiati con l'apparato SCMT (Sistema Controllo Marcia Treno), con Dispositivo vigilante e ripetizione segnali a 9 codici, invece di 4 codici come nella ripetizione tradizionale per le E.424. \u00c8 in progetto l'installazione del sistema ERTMS/ETCS di livello 2 su 64 locomotive della flotta di Trenitalia.\nCome tutte le motrici di ultima generazione, le E.464 possono essere comandate da una carrozza semipilota dotata di impianto di telecomando TCN o TCN* a 18 o 13 poli, oppure possono essere comandate da semipilota pi\u00f9 vecchie tramite l'obsoleto telecomando a 78 poli.\nIl sistema TCN a 18 poli permette di accoppiare fino a quattro locomotive diverse per effettuare recuperi d'emergenza o per il traino di convogli particolarmente lunghi e pesanti, dando un'incredibile flessibilit\u00e0 di utilizzo a queste macchine: quattro motrici di questo tipo possono sviluppare una potenza oraria massima di , superiore a quella di un TGV-Eurostar.\n\u00c8 anche possibile l'utilizzo con altre locomotive moderne, come le E.402.\nLe possibilit\u00e0 di utilizzo di questa motrice sono molteplici:\nDal 2019 alcune unit\u00e0 hanno ricevuto le apparecchiature atte a supportare il nuovo sistema di sicurezza ERTMS - ETCS di livello 2.\nLe E.464 delle FER.\nLe Ferrovie Emilia Romagna ordinarono un primo lotto di 3 locomotive E.464, identiche alle unit\u00e0 di Trenitalia, tranne per il fatto che presentano anteriormente organi di repulsione tradizionale invece che l'aggancio automatico.\nNel settembre 2004 venne consegnata l'unit\u00e0 901, seguita nel marzo dell'anno seguente dalle unit\u00e0 902 e 903; le tre macchine entrarono in servizio regolare nel maggio 2005.\nNell'autunno 2005 le FER ordinarono ulteriori 3 unit\u00e0 (904 \u00f7 906).\nIl 28 ottobre 2008 vennero ordinate ulteriori 4 unit\u00e0, numerate da 890 a 893, che vennero consegnate a partire dalla fine del 2009. Queste ultime sono invece dotate di organi di aggancio di tipo automatico.\nLa E.464 di TFT.\nL'impresa ferroviaria Trasporto Ferroviario Toscano (LFI) ha acquistato nel 2010 una locomotiva del gruppo 464 dotata di SCMT e numerata alla consegna E.464.880. Il 13 aprile 2013 \u00e8 stata presentata ufficialmente al pubblico assieme ad un convoglio Vivalto. Nel medesimo giorno entrarono in servizio sulla tratta ferroviaria Arezzo-Stia.\nNel dicembre 2017 la motrice \u00e8 stata ceduta alla direzione tecnica regionale Toscana di Trenitalia, mantenendo il medesimo numero di serie ma adottando la nuova livrea regionale."}
{"id": "292620", "revid": "709565", "url": "https://it.wikipedia.org/wiki?curid=292620", "title": "ADSL", "text": "La ADSL (acronimo di \"Asymmetric Digital Subscriber Line\") \u00e8 una tecnologia di telecomunicazioni a banda larga della famiglia delle DSL, che tramite un modem collegato al doppino telefonico (facente parte dell'ultimo miglio della rete di accesso telefonica), previa la stipulazione di un contratto con un internet service provider, consente di accedere digitalmente ad Internet.\nPanoramica.\nL'ADSL, come le pi\u00f9 lente e antecedenti connessioni dial-up, funziona sulla banda passante della rete telefonica POTS ma senza impegnare la linea telefonica, tuttavia si rende necessario l'utilizzo di uno \"splitter\" che separi le due frequenze in modo tale che i due servizi non interferiscano tra di loro. Questa tecnologia \u00e8 tendenzialmente impiegata nei casi in cui l'ultimo miglio (la distanza dalla centrale telefonica) non superi i , per evitare un'eccessiva attenuazione del segnale.\nDal punto di vista tecnico, la diafonia risulta pi\u00f9 evidentemente nell'ultimo miglio \u2014 dove i cavi telefonici relativi alle varie utenze sono vicini tra loro \u2014 rispetto al tratto pi\u00f9 vicino alla centrale, il DSLAM dunque trasmette con un bitrate pi\u00f9 elevato rispetto a quanto viene fatto dai modem, senza poi considerare che la maggior parte degli utenti richiede meno banda in upload che in download. Differisce per questi motivi dalla meno comune SDSL perch\u00e9, sulla ADSL, il downstream \u00e8 superiore all'upstream: da 640 kbit/s a diverse decine di Mbit/s in download e da 128 kbit/s a 1 Mbit/s in upload.\nL'idea dell'ADSL, cos\u00ec come di tutte le altre tecnologie DSL, nasce fondamentalmente dalla consapevolezza che la banda passante disponibile del doppino telefonico \u00e8 di fatto molto maggiore di quella effettivamente utilizzata per il consueto traffico di fonia e dunque potenzialmente sfruttabile per una trasmissione dati efficiente a larga banda.\nIn Italia la tecnologia ADSL \u00e8 in uso dal 1\u00ba gennaio 2000, quando la \"Galactica\" lanci\u00f2 a Milano \u00abPower Internet\u00bb a 640 kb/s. Dal 26 gennaio 2000 anche \"Tin.it\" fece altrettanto per 25 citt\u00e0 italiane.\nDescrizione.\nGli accessi a internet ADSL o equivalenti vengono considerati \"banda larga\" (o \"broadband\"), e hanno ormai soppiantato quasi totalmente sia i modem tradizionali analogici di tipo dial-up, che consentono velocit\u00e0 massime di 56\u00a0kbit/s in scaricamento e 48\u00a0kbit/s in caricamento (standard V.92), sia le linee ISDN che arrivano fino a 128\u00a0kbit/s (utilizzando doppio canale a 64\u00a0kbit/s) simmetrici.\nIl doppino telefonico in rame era stato progettato, e viene tuttora usato, per la comunicazione in voce, che utilizza frequenze tra 300 e 3.400 hertz, perch\u00e9 questa banda viene considerata come limite minimo per l'intelligibilit\u00e0 della voce umana (ed era generabile nativamente dalla \"storica\" capsula telefonica a granuli di carbone), ma ha in realt\u00e0 una banda passante di alcuni MHz. Per sfruttare tutta la banda effettivamente disponibile, vengono attualmente utilizzate tecniche di Multiplazione a divisione di frequenza per separare il segnale vocale (sotto i 4\u00a0kHz) dal traffico dati (sopra i 25,875\u00a0kHz), e il traffico dati in caricamento da quello in scaricamento.\nSin dai primi anni sessanta lo stesso principio \u00e8 stato utilizzato per la filodiffusione, il cui segnale audio (20 - 15.000\u00a0Hz modulato AM), utilizza frequenze portanti crescenti per ciascun canale, fino ai 350\u00a0kHz.\nIl collegamento ADSL \u00e8 terminato da un modem ADSL a casa dell'utente (spesso incorporato in un router ma anche interno nel computer), e da un DSLAM nella centrale telefonica: essi hanno sostanzialmente le stesse funzioni lavorando in maniera duale in una stessa trasmissione dati dalla centrale all'utente o dall'utente verso la centrale.\nLa separazione tra il segnale vocale e quello dati viene effettuato tramite appositi filtri denominati \"splitter\" posizionati presso il domicilio dell'utenza e nella centrale telefonica. La parte a bassa frequenza del segnale, cio\u00e8 la fonia, viene inviata rispettivamente ai telefoni e ai commutatori telefonici preesistenti, preservando il servizio telefonico; la parte in alta frequenza, cio\u00e8 la parte dati, ai DSLAM o al modem/router a casa dell'utente.\nUn altro vantaggio della tecnologia ADSL \u00e8 la separazione delle bande dedicate allo scaricamento e quelle dedicate al caricamento, a differenza ad esempio del collegamento mediante protocollo V.90 che essendo molto vicino al limite teorico di un canale telefonico non permette un sistema duplex alla massima velocit\u00e0.\nModulazione.\nLa banda del canale trasmissivo viene suddivisa in vari sottocanali (detti \"frequency bin\") spaziati tra loro di 4,3125\u00a0kHz. I canali tra 25,875\u00a0kHz e 138\u00a0kHz vengono usati per i canali di caricamento, mentre quelli dai 138\u00a0kHz ai 1,1\u00a0MHz (2,2\u00a0MHz per ADSL 2+) per i canali in scaricamento.\nLa modulazione utilizzata \u00e8 di tipo OFDM (\"Orthogonal Frequency-Division Multiplexing\"): i canali vengono utilizzati in parallelo, e sono modulati con un codice in modo da minimizzare l'interferenza tra loro. Questa architettura permette di sfruttare al meglio canali trasmissivi \"problematici\" ovvero soggetti a disturbi sotto forma di rumore e interferenza, adattando la modulazione alle caratteristiche dei singoli canali e scartando i canali inutilizzabili. Questa adattabilit\u00e0 \u00e8 necessaria perch\u00e9 vengono utilizzate linee di trasmissione con caratteristiche eterogenee e soggette a varie forme di interferenza come ad esempio la diafonia da crosstalk. La velocit\u00e0 di connessione non \u00e8 dunque costante e dipende dallo stato del canale di comunicazione oltre che dalla multiplazione statistica a domanda delle risorse trasmissive di rete disponibili al variare del numero di utenti connessi.\nSincronizzazione.\nCiascun canale, in base alla sua qualit\u00e0 (attenuazione, rapporto segnale/rumore), pu\u00f2 essere utilizzato a diverse frequenze di bit utilizzando costellazioni pi\u00f9 o meno ampie di simboli.\nAl momento di stabilire la connessione, il modem ADSL e il DSLAM analizzano la qualit\u00e0 della linea su ciascun canale e decidono come utilizzare ciascun canale (\"bits-per-bin allocation\"). Questa operazione \u00e8 detta \"sincronizzazione\" del modem e pu\u00f2 richiedere anche alcune decine di secondi. Durante questa fase normalmente il led \"link\" del modem lampeggia e diventa fisso quando la sincronizzazione \u00e8 stata ottenuta.\nNella scelta della costellazione da usare per ciascun canale viene scelto un compromesso tra velocit\u00e0 di trasmissione e affidabilit\u00e0: utilizzando una costellazione pi\u00f9 ampia, cio\u00e8 a maggior numero di simboli, si ottiene infatti una velocit\u00e0 maggiore, ma aumenta al contempo il rischio di disconnessione in caso di peggioramento della qualit\u00e0 della linea.\nLa somma delle capacit\u00e0 negoziate su ciascun canale \u00e8 la velocit\u00e0 di connessione riportata dal modem.\nI modem sono normalmente in grado di adattarsi al mutare delle condizioni della linea \"spostando\" bit tra canali (\"bit swapping\"), ma se le condizioni della linea peggiorano troppo questa misura non \u00e8 pi\u00f9 sufficiente e avviene una disconnessione.\nProtocolli utilizzati.\nSopra il collegamento di livello trasmissione cos\u00ec stabilito, deve essere utilizzata una pila di protocolli piuttosto complessa per supportare IP che \u00e8 la seguente (in ordine a partire dal basso):\nStandard ADSL.\nLo standard non-Annex ADSL2 e ADSL2+ supporta un'ulteriore larghezza di banda di 256\u00a0kbit/s in upstream se viene usata normalmente per chiamate vocali POTS.\nUna nuova tecnologia, Dynamic Spectrum Management, promette di elevare la banda del tradizionale doppino telefonico dagli attuali 25\u00a0Mbit/s a 250\u00a0Mbit/s, grazie a modelli matematici pi\u00f9 avanzati di correzione del segnale, e a una modulazione intelligente della potenza elettrica trasmissiva fra le varie bande.\nIn questo modo si riuscirebbero a eliminare gran parte delle interferenze generate dalla distanza di trasmissione e dal mezzo metallico. La tecnologia \u00e8 brevettata da John Papandriopoulos, PhD all'Universit\u00e0 di Melbourne, Australia, e necessita di alcuni anni per divenire commerciale.\nADSL e VDSL2.\nUna ADSL, in quanto asimmetrica (cio\u00e8 velocit\u00e0 di caricamento diverse da quelle di scaricamento) \u00e8 adatta ad esempio allo scaricamento via web, streaming audio/video, ecc. Sono invece penalizzate le applicazioni per la comunicazione di fonia (\u00e8 infatti il caso del VoIP) e la condivisione dati (file sharing in reti P2P) a causa della generale bassa velocit\u00e0 di caricamento cio\u00e8 di trasmissione attualmente (2007) offerta dai vari gestori.\nIn Francia dal 2005, e in Germania \u00e8 stata introdotta la tecnologia VDSL2 che fornisce una velocit\u00e0 simmetrica di 50\u00a0Mbit/s sia in scaricamento sia in caricamento.\nADSL con IP statico e privacy.\nLe connessioni ADSL pongono un problema di privacy, se l'indirizzo IP \u00e8 configurato staticamente. In questi casi, poich\u00e9 l'IP assegnato all'utenza \u00e8 lo stesso a ogni connessione, risulta facile identificare il traffico dati generato dalla navigazione di questi utenti e associarlo a quello relativo alle sessioni precedenti. Il numero telefonico e il nominativo del titolare della linea utilizzata nella connessione restano dati protetti (disponibili solo su richiesta della magistratura), ma l'indirizzo IP viene registrato nei file di log di qualunque sito visitato ed \u00e8 trasmesso continuamente durante qualsiasi tipo di trasferimento dati.\nAnche nel caso in cui si scelga di non fare mai uso esplicito di nome e cognome le informazioni raccolte possono essere aggregate in base all'indirizzo IP per risalire a informazioni di carattere personale.\nL'uso di programmi, come Tor o Privoxy, e di trucchi per rendere anonima la connessione pu\u00f2 aiutare a rendere pi\u00f9 difficile la tracciatura; tuttavia il provider che fornisce il servizio di connettivit\u00e0 ha sempre potenziale accesso a tutte le operazioni effettuate. Fatto, quest'ultimo, altrettanto valido per le \"tradizionali\" connessioni dial-up PSTN.\nInstallazione.\nL'attivazione del servizio ADSL lato utente richiede l'applicazione ai dispositivi \"standard\" (prese di telefoni, fax e modem analogici) di un opportuno \"filtro\" (o \"splitter\") ADSL, che fa s\u00ec che a tali apparati arrivino soltanto le frequenze relative al servizio telefonico di base, bloccando a monte quelle per la trasmissione dati, che altrimenti possono generare disturbi e fruscii. Attualmente (2007) i produttori di modem e router hanno la tendenza a installare un filtro passa-alto ad alto grado (5\u00ba o superiore) direttamente dentro il modem, cos\u00ec facendo tutti gli eventuali rumori o disturbi causati dal modem nella gamma delle frequenze telefoniche (0\u00a0\u2013 4.000\u00a0Hz) vengono eliminati a monte, evitando che si diffondano nel sistema telefonico classico permettendo, in alcuni casi, di poter escludere i filtri applicati a ogni singola presa telefonica presente nell'abitazione. Un filtro analogo deve essere installato presso la centrale telefonica.\nADSL e linee ISDN.\nSi noti che su una linea ISDN, dove \u00e8 applicato lo standard ITU G.992.1 Annex A, non pu\u00f2 essere aggiunta l'ADSL, perch\u00e9 ci sarebbero delle frequenze in comune. In questi casi \u00e8 necessaria l'aggiunta di una nuova linea telefonica dedicata al solo servizio ADSL.\nIn Germania e in Svizzera, dove lo sviluppo di ISDN era molto elevato, si \u00e8 preferito chiedere ai costruttori di apparati di sviluppare versioni localizzate che lasciassero libere le frequenze usate da ISDN, come previsto dallo standard ITU G.992.1 Annex B. Inoltre l'ISDN ha la differenza, rispetto all'ADSL, di digitalizzare anche chiamate telefoniche oltre al flusso dati, che per\u00f2 \u00e8 significativamente inferiore a quello dell'ADSL.\nIl problema dei MUX e dei DSLAM.\nTeoricamente met\u00e0 della banda disponibile su un singolo doppino pu\u00f2 essere dedicata al segnale analogico che serve 700 utenze telefoniche; l'altra met\u00e0 per utenze ADSL. Il numero di utenze servibili dipende dal \"taglio\" di banda richiesto.\nTalvolta la centrale telefonica risulta coperta da ADSL, ma ad alcuni numeri di telefono della centrale non \u00e8 attivabile la banda larga perch\u00e9 i rispettivi doppini sono collegati a un MUX.\nIl MUX infatti alza la bassa frequenza delle chiamate vocali fino alle alte frequenze del segnale ADSL. In questo modo la banda destinata all'ADSL viene utilizzata per il traffico voce di altre 700 utenze telefoniche risparmiando un secondo doppino che altrimenti sarebbe necessario per servire altre 700 utenze telefoniche. I MUX quindi dimezzano la quantit\u00e0 di doppini necessari, ma utilizzano frequenze necessarie al funzionamento dell'ADSL limitando dunque la velocit\u00e0 massima del collegamento dati in Internet a soli 56\u00a0kbit/s della linea telefonica (128 se si ha una linea ISDN).\nSe la centrale telefonica \u00e8 servita da ADSL (ossia ha un DSLAM), o \u00e8 a pochi chilometri da un'altra servita da ADSL, il problema pu\u00f2 essere risolto senza un onere eccessivo. Viene tolto il MUX in modo da liberare la banda del doppino da riservare all'ADSL e questo doppino viene collegato a un DSLAM. Cos\u00ec viene realizzata la copertura di 700 utenze, ma ovviamente le altre 700 che utilizzavano la banda ADSL per le chiamate vocali tramite MUX restano senza linea telefonica.\nPer evitare ci\u00f2 \u00e8 necessario dunque stendere un nuovo doppino fra la centrale telefonica e il punto di terminazione dei doppini delle utenze. Questo processo \u00e8 quindi necessario per ogni doppino che era collegato al MUX.\nDunque, se non si riceve il segnale ADSL sono possibili essenzialmente 2 casi:\nMini-DSLAM.\nIl mini-DSLAM era una soluzione progettuale che forniva una velocit\u00e0 di connessione massima di 640\u00a0kbit/s per utenza telefonica collegata, per un numero che varia da 64 a 128 utenze per apparecchio installato. La soluzione veniva adottata per le centrali telefoniche non collegate in fibra ottica, ma su doppino, per ragioni sostanzialmente economiche.\nIl problema della fibra ottica.\nPer la copertura a banda larga di un territorio oltre al DSLAM \u00e8 necessario in genere anche la presenza della fibra ottica a partire dalla prima centrale telefonica (Stadio di Linea) verso lo Stadio di Gruppo Urbano per raccogliere su di s\u00e9 le bande larghe dei vari doppini entranti dal lato utente. Ad ogni modo gli Stadi di linea della rete telefonica risultano molto spesso gi\u00e0 cablati in fibra verso lo Stadio di Gruppo Urbano lasciando quindi il problema della copertura ADSL come un fatto unicamente dovuto alla mancanza delle opportune apparecchiature in centrale (DSLAM e MUX di cui sopra) e alla distanza effettiva dell'utenza finale dalla centrale stessa. I costi eventuali di posa della fibra cos\u00ec come quelli degli apparati possono essere tali che l'investimento non produca un adeguato ritorno economico per l'operatore se il numero di utenti da servire su un territorio \u00e8 basso.\nPer aumentare la banda larga a disposizione dell'utente l'evoluzione \u00e8 il passaggio al collegamento diretto su fibra ottica.\nFibra ottica o ponte radio.\nSe la centrale telefonica non \u00e8 servita da fibra ottica, il ponte radio \u00e8 una soluzione per fornire banda larga, senza penalizzare le prestazioni.\nGli operatori telefonici adottano ponti radio PDH/SDH o IP, che prevede parabole simili a quelle satellitari, con un diametro che pu\u00f2 variare dai 60\u00a0cm, per tratte di pochi chilometri, ai 120\u00a0cm, per tratte molto lunghe.\nI ponti radio usano frequenze a 2.4 GHz che non risentono di fenomeni atmosferici ovvero disturbi di radiopropagazione. La qualit\u00e0 del servizio \u00e8 in genere molto buona, nonostante il segnale subisca un'attenuazione con la distanza, e in presenza di ostacoli fisici in traiettoria ottica. Il segnale degrada rapidamente a 5\u00a0km di distanza dalla parabola.\nFunzionamento.\nAttualmente, la maggior parte delle comunicazioni ADSL \u00e8 full-duplex. La comunicazione ADSL full duplex viene generalmente eseguita su una coppia di fili tramite duplex a divisione di frequenza (FDD), duplex a cancellazione di eco (ECD) o duplex a divisione di tempo (TDD). FDD utilizza due bande di frequenza separate, denominate bande a monte e a valle. La banda a monte viene utilizzata per la comunicazione dall'utente finale all'ufficio centrale del telefono. La banda a valle viene utilizzata per comunicare dall'ufficio centrale all'utente finale.\nLa capacit\u00e0 di trasferimento dei dati del modem DSL, pertanto, i rapporti sono determinati dal totale delle allocazioni di bit per contenitore di tutti i raccoglitori combinati. Rapporti pi\u00f9 elevati tra segnale e rumore e pi\u00f9 contenitori in uso offrono una capacit\u00e0 di collegamento totale pi\u00f9 elevata, mentre rapporti segnale / rumore inferiori o un numero inferiore di contenitori consentono una capacit\u00e0 di collegamento bassa. La capacit\u00e0 massima totale derivata dalla somma dei bit per contenitore \u00e8 riportata dai modem DSL ed \u00e8 talvolta definita velocit\u00e0 di sincronizzazione. Ci\u00f2 sar\u00e0 sempre piuttosto fuorviante, poich\u00e9 la vera capacit\u00e0 massima di collegamento per la velocit\u00e0 di trasferimento dei dati dell'utente sar\u00e0 significativamente inferiore; Poich\u00e9 vengono trasmessi dati extra che vengono definiti overhead del protocollo, le cifre ridotte per le connessioni PPPoA di circa l'84-87%, al massimo, sono comuni. Inoltre, alcuni ISP avranno politiche del traffico che limitano le velocit\u00e0 di trasferimento massime nelle reti oltre lo scambio e la congestione del traffico su Internet, il carico pesante sui server e la lentezza o l'inefficienza nei computer dei clienti potrebbero contribuire a riduzioni al di sotto del massimo raggiungibile . Quando viene utilizzato un punto di accesso wireless, la qualit\u00e0 del segnale wireless bassa o instabile pu\u00f2 anche causare una riduzione o una fluttuazione della velocit\u00e0 effettiva.\nNella modalit\u00e0 a frequenza fissa, la frequenza di sincronizzazione \u00e8 predefinita dall'operatore e il modem DSL sceglie un'allocazione bit per scomparto che produce un tasso di errore approssimativamente uguale in ciascun contenitore. [3] Nella modalit\u00e0 a velocit\u00e0 variabile, i bit per bin vengono scelti per massimizzare la frequenza di sincronizzazione, soggetta a un rischio di errore tollerabile. [3] Queste scelte possono essere sia prudenti, in cui il modem sceglie di allocare meno bit per bin di quanto potrebbe, una scelta che rende la connessione pi\u00f9 lenta, o meno conservativa in cui vengono scelti pi\u00f9 bit per bin, nel qual caso c'\u00e8 un rischio maggiore In caso di errore, i futuri rapporti segnale / rumore si deteriorano fino al punto in cui le allocazioni dei bit per contenitore sono troppo elevate per far fronte al maggiore rumore presente. Questo conservatorismo, che implica la scelta di utilizzare meno bit per bin come salvaguardia contro gli aumenti futuri del rumore, viene segnalato come margine del rapporto segnale-rumore o margine SNR. Questo conservatorismo, che implica la scelta di utilizzare meno bit per bin come salvaguardia contro gli aumenti futuri del rumore, viene segnalato come margine del rapporto segnale-rumore o margine SNR.\nIl centralino telefonico pu\u00f2 indicare un margine SNR suggerito al modem DSL del cliente quando si collega inizialmente, e il modem pu\u00f2 rendere di conseguenza il proprio piano di allocazione bit-per-bin. Un margine SNR elevato significher\u00e0 un throughput massimo ridotto, ma una maggiore affidabilit\u00e0 e stabilit\u00e0 della connessione. Un margine SNR basso significher\u00e0 alte velocit\u00e0, a condizione che il livello di rumore non aumenti eccessivamente; in caso contrario, la connessione dovr\u00e0 essere eliminata e rinegoziata (risincronizzata). ADSL2 + pu\u00f2 meglio adattarsi a tali circostanze, offrendo una funzionalit\u00e0 definita SRA (Seamless Rate Adaptration), che pu\u00f2 adattarsi alle variazioni della capacit\u00e0 di collegamento totale con meno interruzioni delle comunicazioni.\nVelocit\u00e0 di scaricamento.\nLa massima velocit\u00e0 di scaricamento teorica raggiungibile da ADSL 2+ dipende dalla distanza dal modem utente alla DSLAM.\nNote\nUtilizzo.\nADSL viene usato per la connessione a Internet sul cosiddetto \"ultimo miglio\", ovvero il tratto di doppino telefonico tra il domicilio dell'utente e la centrale telefonica. Questo tratto di doppino \u00e8 normalmente dedicato a una sola utenza, anche se per gran parte si trova in cavi multicoppia insieme ad altri doppini.\nUno dei punti di forza delle tecnologie ADSL \u00e8 la possibilit\u00e0 di usufruirne senza dover cambiare i cavi telefonici esistenti. Questo risultato \u00e8 ottenuto al costo di una certa complessit\u00e0 tecnologica: le capacit\u00e0 fisiche della linea trasmissiva vengono sfruttate al limite, e ben oltre l'utilizzo per cui le linee stesse erano state progettate. Di conseguenza le prestazioni ottenibili dipendono fortemente dalla distanza dalla centrale, dalla qualit\u00e0 dei cavi, dalla presenza di eventuali disturbi elettromagnetici lungo la linea (interferenze da diafonia).\nLa scelta di dedicare una banda maggiore al downstream piuttosto che all'upstream risiede essenzialmente nel fatto che il DSLAM costituisca il punto pi\u00f9 rumoroso del local loop, in esso \u00e8 il segnale in upstream ad avere la minore intensit\u00e0, ponendo quindi un vincolo in termini di SNR, tuttavia, generalmente, l'utente residenziale ha maggior bisogno di banda in scarico dalla rete piuttosto che per trasmettere dati verso di esse, al contrario gli utenti business devono ricorrere alle pi\u00f9 costose linee dedicate.\nAspetti commerciali.\nI DSLAM installati nelle centrali telefoniche modulano il segnale sul doppino in rame.\nLa banda minima garantita (BMG) \u00e8 a discrezione del provider. Teoricamente ADSL non ha una velocit\u00e0 minima, massima e un throughput medio, ma un solo parametro di velocit\u00e0: nei contratti \u00e8 infatti indicata una sola velocit\u00e0, che propriamente \u00e8 detta velocit\u00e0 di punta (Peak Cell Rate, PCR). Gli operatori mettono a disposizione dell'utente un canale con date caratteristiche, quali PCR e BMG. Sul nodo esistono dei dispositivi chiamati PE (Provider Edge) che filtrano i pacchetti IP dando priorit\u00e0 alle ADSL con BMG pi\u00f9 elevata. La BMG \u00e8 espressa in Kbps (Kilobit al secondo) ed i contratti con BMG sono tipicamente riservati alle aziende. L'offerta commerciale per utenze residenziali \u00e8 mediamente senza BMG (BMG=0). Eventuali rallentamenti possono essere dovuti a diversi fattori, tra cui congestione del nodo ATM oppure problemi di banda del nodo (server) remoto a cui si inoltrano le richieste.\nAlcuni operatori effettuano overbooking: la somma dei singoli BMG delle connessioni supera il BMG del nodo di attestazione. Questo significa che potrebbero verificarsi delle congestioni a causa dell'elevato traffico generato contemporaneamente dagli utenti.\nTipicamente, i contratti ADSL non garantiscono la continuit\u00e0 del servizio. In caso di interruzioni dovute a cortocircuiti, allagamenti o atti vandalici nelle centrali telefoniche, danneggiamento dei cablaggi durante cantieri di lavoro, l'utente con tariffa flat \u00e8 tenuto dal contratto a pagare anche per i mesi in cui l'ADSL non \u00e8 pi\u00f9 disponibile sulla sua linea.\nLa legge sul servizio universale impone di garantire il servizio voce e una banda minima di 30\u00a0kbit/s per le connessioni Internet. Le linee ADSL di Telecom o le linee di altri operatori attestate in wholesale Telecom hanno una banda minima garantita di 10\u00a0kbit/s, che \u00e8 quella richiesta per il traffico voce, e non garantisce nemmeno un collegamento Internet in connessione analogica.\nTariffe ADSL In Italia.\nIn Italia le tariffe ADSL sono classificate in tariffe a tempo (o consumo) e tariffe flat.\nIl Secondo Decreto Bersani ha vietato le clausole contrattuali che richiedevano di abbonarsi per un periodo minimo di un anno e di pagare al provider i mesi restanti, in caso di recesso anticipato. Di conseguenza, con tutti gli operatori il contratto ADSL pu\u00f2 essere disdetto in ogni momento, pagando tuttavia un costo, in certi casi assai ingente, variabile a seconda dell'operatore che lo impone e a seconda che si cessi o meno di avere un'utenza fonia e/o ADSL oppure che si passi semplicemente ad altro operatore; dovuti anche i consumi del mese corrente.\nADSL solo dati.\nLe normative AGCOM prevedono l'obbligo per Telecom di fornire all'ingrosso, e per i singoli operatori di avere un piano tariffario per un servizio ADSL \"solo dati\". In questo caso, il cliente pu\u00f2 avere due operatori per la stessa linea, uno per le chiamate dal telefono fisso, e un altro per la connessione ADSL. Pu\u00f2 anche optare per avere una linea \"esclusivamente\" ADSL, senza il servizio di telefonia, e, in alternativa, utilizzare il Voice Over IP."}
{"id": "292623", "revid": "247222", "url": "https://it.wikipedia.org/wiki?curid=292623", "title": "Riccardo Del Turco", "text": "Ha vinto con la canzone \"Luglio\" Un disco per l'estate 1968 e la Mostra internazionale di musica leggera, e con \"Uno tranquillo\" il \"Festival mundial del lago Maracaibo\" in Venezuela; inoltre ha partecipato a tre edizioni del Festival di Sanremo.\nCome autore ha scritto canzoni per Mina, Patty Pravo, Riccardo Fogli, i Camaleonti, Jimmy Fontana, Ornella Vanoni, i Dik Dik.\nRiccardo Del Turco \u00e8 coautore (con il cognato Sergio Endrigo) della musica di \"Nelle mie notti\", usata poi da Luis Bacalov, nel 1994, per la colonna sonora del film \"Il postino\", attribuendosene la paternit\u00e0. La causa per ottenere i diritti relativi al brano (che, nel frattempo, ha vinto l'Oscar alla migliore colonna sonora) si \u00e8 conclusa nel settembre del 2013 con il riconoscimento da parte di Bacalov della paternit\u00e0 musicale del brano a Endrigo, Del Turco e al paroliere Paolo Margheri.\nBiografia.\nGli inizi.\nComincia la carriera nel 1955, formando un quartetto con altri musicisti, \"i Diabolici\", con i quali l'anno successivo partecipa al programma televisivo \"Primo applauso\".\nNel 1957 entra, a soli diciott'anni, come cantante nell'orchestra di Riccardo Rauchi, in cui conosce Sergio Endrigo (che in seguito diventer\u00e0 suo cognato, poich\u00e9 Del Turco sposer\u00e0 Donella, sorella di Lula, che \u00e8 la moglie del cantautore istriano) e con cui realizza le prime incisioni (tra cui, nel 1960, \"Non sembra vero\").\nDebutta come solista incidendo alcuni 45 giri per la RCA Italiana, di cui il primo, nel 1962, \u00e8 \"Le cose che non ci diciamo\" (con testo di Endrigo), e nel 1964 partecipa a Un disco per l'estate con \"Dimmi se vuoi\"; nello stesso anno incide \"M'hanno detto che\", scritta insieme ad Endrigo e a Gianni Meccia.\nNel 1965 incide \"Parla di te\", canzone scritta insieme a Gino Paoli e in predicato di partecipare al Festival di Sanremo ma il progetto sfuma per il ritiro dalla competizione di tutti i cantanti dell'RCA Italiana, a seguito di divergenze con l'organizzatore Gianni Ravera.\nIl successo.\nPassa poi alla CGD e nel 1966 ottiene il suo primo grande successo con \"Figlio unico\", \"cover\" di \"Trem das onze\" del cantante brasiliano paulista Adoniran Barbosa (ovvero Jo\u00e3o Giovanni Rubinato), che resta tra i primi dieci in classifica per sei settimane; integrato dalle classifiche settimanali di \"Sorrisi e canzoni\" e \"Giovani\" e da quelle mensili di \"Musica e dischi\"; di questa canzone nel 1985 Renzo Arbore far\u00e0 una \"cover\", inserita nell'album relativo alla trasmissione televisiva \"Quelli della notte\".\nA questo successo fanno seguito l'anno successivo \"Uno tranquillo\", con cui partecipa a Un disco per l'estate 1967, arrivando fino alla finale (in questa canzone collabora come chitarrista Enrico Ciacci, e come gruppo vocale \"I Players\"), e \"L'importante \u00e8 la rosa\", \"cover\" di un brano di Gilbert B\u00e9caud.\nNel 1968 vince \"Un disco per l'estate\" con il suo pi\u00f9 grande successo, \"Luglio\": il 45 giri che la contiene rimane in classifica tra i primi dieci per quindici settimane, restando al primo posto la settimana del 10 luglio, lasciando la posizione d'onore a \"Delilah\" di Tom Jones, e ritornando in testa per altre tre settimane dal 24 luglio al 3 agosto aggiudicandosi cos\u00ec anche la \"Gondola d'oro\" alla Mostra Internazionale di Musica Leggera di Venezia nello stesso anno (ma ricevendo il premio, come di consueto, l'anno successivo, poich\u00e9 calcolato in base ai dati di vendita del 45 giri).\nL'anno dopo \u00e8 al Festival di Sanremo con \"Cosa hai messo nel caff\u00e8?\", cantata in abbinamento con Antoine; nello stesso anno esce il suo primo LP, intitolato Riccardo Del Turco.\nPartecipa a Un disco per l'estate 1971 con \"La cicala\" ed a Un disco per l'estate 1972 con \"Uno, nessuno\".\nSempre nel 1972 il 14 novembre partecipa in Venezuela al \"Festival mundial del lago Maracaibo\" aggiudicandosi il primo premio con la canzone \"Uno tranquillo\".\nIl ritiro dalle scene e il ritorno.\nNegli anni settanta apre un bar nel centro di Firenze, continuando per\u00f2 a incidere passando alla RCA Italiana, tra l'altro un 45 giri nel 1976 con lo pseudonimo \"Pitti Coffee\" (mentre sull'etichetta, come autore, user\u00e0 il nome \"Richard Turkey\").\nNello stesso anno incontra Magda, a Firenze al \"Caff\u00e8\" di Piazza Pitti, con la quale \u00e8 attualmente sposato.\nRitorna poi al Festival del 1982 con \"Non voglio ali\" che riporta del Turco in classifica (anche se nelle posizioni basse visto che la massima posizione raggiunta sar\u00e0 la 43, per sette settimane) e, dopo il cambio di casa discografica, a quello del 1984 con \"Serena alienazione\", brano intenso e raffinato che ottiene buoni consensi.\nSempre negli anni ottanta d\u00e0 vita, con i colleghi Jimmy Fontana, Nico Fidenco e Gianni Meccia ad un supergruppo, I Super 4, riproponendo i successi dei quattro cantautori con arrangiamenti moderni. Iniziano cos\u00ec a girare il mondo in \"tourn\u00e9e\", partecipando a spettacoli televisivi, tra cui nel 1986 \"GB Show\" di Gino Bramieri e il corpo di ballo Les Bluebells. Nel 1988 e nel 1989 partecipa con i I Super 4 a \"Domenica In\" ogni domenica, per due anni consecutivi.\nNel 1989 ha partecipato allo \"show\" realizzato da Canale 5 \"C'era una volta il festival\".\nNei primi anni '90 comincia quasi per gioco a fare il Talent Scout, portando nel 1994 a Sanremo Giovani Enrico Pesciullesi con la canzone \"E ti penso\", e Silvia Querci \"Io ti amer\u00f2 di pi\u00f9\".\nNel 1991 ha vinto il Premio Il Fiore per l'eccellenza artistica nello spettacolo, ricevendo la \"Stella d'argento\".\nNel 1993 \u00e8 autore, con Beppe Dati e Giancarlo Bigazzi, di \"Come passa il tempo\", con cui i Camaleonti, i Dik Dik e Maurizio Vandelli partecipano al Festival di Sanremo 1993.\nNel 1993, 1994 e nel 1998 con grande successo e un numeroso pubblico partecipa, insieme a I Super 4 e la Compagnia Attori e Tecnici, al musical \"La Voglia matta\" con la regia di Attilio Corsini tenutosi a Roma Caracalla presso il Parco San Sebastiano.\nNel 1998 a Sanremo Giovani porta Boris con \"Knock Down\", \"cover\" di Baby Face, e nel 1999 al Festival presentato ancora da Fazio e dalla Casta, introdotto da Ricky Martin Boris si ripresenta con \"Little Darling\" di Riccardo Del Turco.\nNel 2006 \"Figlio unico\" viene inserita nella colonna sonora del film \"Mi fido di te\" di Massimo Venier.\nNel 2009 ha riproposto la sua \"Luglio\" nel corso del programma televisivo \"Ciak... si canta!\", in cui vecchie canzoni italiane e straniere gareggiano nella moderna veste di videoclip. Nel 2010 torna a partecipare alla trasmissione, questa volta proponendo \"Figlio Unico\".\nNel 2018 Andrea Bocelli incide nel suo album \"S\u00ec\" la canzone \"Vivo\", scritta da Del Turco.\nOccupazione attuale.\nAttualmente Riccardo, oltre che alla musica, si dedica alla coltivazione di ortaggi e alla produzione di olio e vino nelle colline Toscane."}
{"id": "292624", "revid": "1391549", "url": "https://it.wikipedia.org/wiki?curid=292624", "title": "James Hector", "text": "Hector frequent\u00f2 la Edinburgh Academy. All'et\u00e0 di quattordici anni divenne apprendista come addetto al calcolo finanziario dei rischi nell'ufficio di suo padre. Si iscrisse all'Universit\u00e0 di Edimburgo come studente di medicina e ricevette la sua laurea nel 1856. Poco dopo, John Palliser lo invit\u00f2 ad essere il chirurgo e geologo della spedizione di Palliser. Lo scopo della spedizione era quello di esplorare nuove rotte ferroviarie per la Canadian Pacific Railway e quello di esplorare nuove specie di piante.\nNel 1884 il Mount Hector nelle Montagne Rocciose Canadesi prese il nome in suo onore.\nHector fu insignito della Clarke Medal dalla Royal Society of New South Wales nel 1887."}
{"id": "292626", "revid": "32014", "url": "https://it.wikipedia.org/wiki?curid=292626", "title": "Telecine", "text": ""}
{"id": "292628", "revid": "1652635", "url": "https://it.wikipedia.org/wiki?curid=292628", "title": "Giovanni Storti", "text": "Grazie al sodalizio formato con Aldo Baglio e Giacomo Poretti nel 1991, Giovanni Storti fa parte di un trio comico che ha riscosso un considerevole successo in Italia a partire dagli anni novanta, sia sul grande schermo che in ambito televisivo e teatrale. Nel 1998 viene candidato ai David di Donatello come \"Miglior regista esordiente\" per il film \"Tre uomini e una gamba\", vincendo nello stesso anno un Nastro d'argento speciale e nel 2001 viene candidato come \"Miglior attore protagonista\" per il film \"Chiedimi se sono felice\".\nBiografia.\nCarriera.\nGli inizi.\nGiovanni Storti nasce a Milano il 20 febbraio 1957; studia e si diploma (1977) presso la scuola di melodramma del Teatro Arsenale di Milano, frequentando soprattutto i corsi di danza mimica con l'amico, nonch\u00e9 futuro collega di lavoro Aldo Baglio. Dal 1985 inizia a lavorare presso il Palmasera Village Resort di Cala Gonone, in Sardegna, dove forma un duo comico con Aldo chiamato \"I suggestionabili\" (il presunto nome del duo \"La Carovana\" \u00e8 stato smentito da Storti durante la trasmissione di Rai 3 Kilimangiaro del 2 dicembre 2018). Qui fa la conoscenza di Giacomo Poretti, allora capovilaggio e parte del duo cabarettistico \"Hansel e Str\u00fcdel\" formato con Marina Massironi, sua fidanzata dell'epoca; In quel gruppo di animatori giovani promettenti facevano anche parte Stefano Belisari (come disc jockey), Giorgio Porcaro, Mario Zucca, Eraldo Moretto e Marino Guidi.\nCinema.\nNel 1987 prende parte al film \"Kamikazen - Ultima notte a Milano\", diretto da Gabriele Salvatores, nei panni di un maresciallo dei carabinieri. Affermato il sodalizio del trio comico formato con Aldo Baglio e Giacomo Poretti (fiancheggiati da Marina Massironi sino al 2000), i tre esordiscono sul grande schermo nel 1997, con la commedia \"Tre uomini e una gamba\", curandone anche la sceneggiatura e la regia insieme a Massimo Venier; l'enorme successo al botteghino, unito a una buona accoglienza da parte della critica, valgono al trio una candidatura ai David di Donatello nella categoria \"Miglior regista esordiente\", un Nastro d'argento speciale e una vittoria ai Fort Lauderdale International Film Festival come \"Miglior commedia\".\nL'anno seguente esce nelle sale \"Cos\u00ec \u00e8 la vita\", film nel quale recita come nel precedente con Aldo, Giacomo e Marina, occupandosi nuovamente della sceneggiatura e della regia con Massimo Venier. Il film riscosse un grande successo, piazzandosi primo nella classifica degli incassi della stagione 1998-1999 e risultando uno dei maggiori incassi di sempre in Italia (32\u00aa posizione). Nel 1999 viene ingaggiato per recitare nel film \"Tutti gli uomini del deficiente\" diretto da Paolo Costella, nel ruolo di Pocoto, un criminale della Yakuza affiancato dai suoi scagnozzi Sakato (Aldo Baglio) e Mamoto (Giacomo Poretti).\nNel 2000 esce il terzo film dei trio, \"Chiedimi se sono felice\"; quest'ultimo rappresenta il maggior successo commerciale del trio e occupa la sedicesima posizione tra i maggiori successi di sempre in Italia. Nel 2001 Giovanni venne candidato ai Nastri d'argento per \"Miglior attore protagonista\" insieme ad Aldo e Giacomo. Il 2002 fu l'anno del gangster movie \"La leggenda di Al, John e Jack\" diretto e sceneggiato sempre dal trio e da Massimo Venier. Ambientato nella New York del 1958, in questo film Giovanni interpreta John La Paglia, un truffatore che con la complicit\u00e0 del fratello Jack (Giacomo Poretti), tenta di ingannare Calogero Buccheri (Aldo Baglio) per incastrare il boss della malavita Sam Genovese e riscuotere la sua taglia. Il film, come gli altri riscosse un considerevole successo e si piazz\u00f2 alla trentatreesima posizione tra i maggiori successi di sempre in Italia.\nTeatro.\nGiovanni Storti \u00e8 stato insegnante di acrobazia teatrale presso la \"Civica scuola d'arte drammatica\" di Milano tra il 1982 e il 1984. Nel 1979 collabora insieme a Giangilberto Monti alla realizzazione di uno spettacolo mimo-musicale rappresentato alla Palazzina Liberty e nello stesso anno porta in scena con Aldo lo spettacolo \"E domani?\". Nel 1990 fu regista dello spettacolo \"Non parole ma oggetti contundenti\" scritto da Giacomo. Dal 1982 i due collaboratori sono in scena al Derby Club di Milano. Nel 1985 cura i movimenti dello spettacolo \"Pugacev\" diretto da Franco Branciaroli. Nello stesso anno viene premiato assieme ad Aldo con l'Oscar dei Navigli dall'I.R.M.A., con la collaborazione di cui producono lo spettacolo \"Avana e cognac\" al Teatro Verdi.\nTelevisione.\nTra i vari programmi a cui ha preso parte si pu\u00f2 ricordare in particolare \"Mai dire gol\" tra il 1994 e il 1997.\nWeb.\nA fine gennaio 2020, con Aldo e Giacomo, partecip\u00f2 a un video del canale YouTube iPantellas chiamato \"Scherzi divertenti da fare ai tuoi amici\". A met\u00e0 aprile dello stesso anno, apparve da solo in un video dello stesso canale chiamato \"L'interrogazione con Giovanni Storti - Speciale Videolezioni\".\nDal 2021 avvia una rubrica interna al canale YouTube Aldo Giovanni e Giacomo Ufficiale, intitolata Giova loves nature, e nella quale racconta e illustra peculiarit\u00e0 di piante e animali.\nVita privata.\n\u00c8 sposato con Annita Casolo, da cui ha avuto due figlie, Clara e Mara, comparse insieme al padre sul grande schermo in due occasioni: la prima nel film \"Chiedimi se sono felice\", la seconda nel film \"Il cosmo sul com\u00f2\" in cui nell'episodio \"Milano Beach\" recitano nella parte delle figlie di Giovanni. Clara ha preso parte, inoltre, allo spettacolo \"The Best of Aldo, Giovanni e Giacomo\" per celebrare i 25 anni di carriera del trio. Nel 2013 Giovanni recita nel film \"Ci vuole un gran fisico\" in coppia con Angela Finocchiaro, e per la prima volta non recita insieme ad Aldo Baglio e Giacomo Poretti, nonostante abbiano partecipato tutti e tre al film. Come si pu\u00f2 dedurre dai film del trio, Giovanni \u00e8 un grande tifoso interista. \u00c8 un maratoneta e ha partecipato a diverse competizioni, tra cui una nel Sahara. Pratica il tai chi presso la scuola Chang di Milano.\nPersonaggi.\nNico.\nPersonaggio sardo dal temperamento sanguigno e dal forte accento, \u00e8 un vivace sostenitore dell'autonomia della lingua sarda e tifoso del Cagliari. Ospite fisso della trasmissione \"Mai dire Gol\", \u00e8 apparso in teatro per la prima volta nello spettacolo \"I corti di Aldo, Giovanni &amp; Giacomo\" del 1996, nello sketch del \"Conte Dracula\" (interpretato da Aldo Baglio). Il personaggio di Nico viene ripreso nel film \"Fuga da Reuma Park\" del 2016 e riappare nel 2020 in occasione dei 100 anni di storia del Cagliari, sul canale ufficiale di YouTube della squadra.\nIl trio Aldo, Giovanni e Giacomo ha scritto e pubblicato per Mondadori un libro intitolato \"Nico e i suoi fratelli\", in cui si narrano nascita, vita e abitudini di Nico.\nJohnny Glamour.\nJohnny Glamour \u00e8 un DJ balbuziente e inesperto in musica; fa la sua prima apparizione nel programma televisivo \"Mai dire Gol\" e successivamente riappare nel film \"Fuga da Reuma Park\".\nPdor.\nPdor \u00e8 uno dei personaggi interpretati nello spettacolo teatrale \"Tel chi el tel\u00f9n\". \u00c8 la personificazione di un Dio, logorroico oltre misura, che viene interpellato da due uomini delle caverne e, infastidito per essere stato svegliato, inizia a declamare le sue innumerevoli ed improbabili imprese con tono imperioso, fino allo sfinimento. Il personaggio \u00e8 riapparso nel film \"Fuga da Reuma Park\", nello spettacolo \"Ammutta Muddica\" e al Festival di Sanremo 2016.\nProfessor Alzheimer.\nIl dottor Helmut Alzheimer \u00e8 un chirurgo incompetente e negligente in servizio, che causa sempre danni anche fatali ai pazienti in cura. \u00c8 sempre accompagnato da due assistenti, il dottor Pivetta (Giacomo Poretti), che ha un insopportabile atteggiamento saccente, ed un altro dottore (Aldo Baglio) chiamato ogni volta con un cognome diverso, che \u00e8 piuttosto ignorante e superficiale. Il suo nome deriva dal fatto che soffre dell'omonima malattia, che gli causa improvvisi vuoti di memoria in cui non ricorda pi\u00f9 cosa stava facendo. Il professor Alzheimer \u00e8 comparso, oltre che a \"Mai dire Gol\", anche nello spettacolo \"Tel chi el tel\u00f9n\" (con la regia di Arturo Brachetti), a Zelig.\nIl signor Rezzonico.\nIl signor Rezzonico \u00e8 il protagonista degli episodi de \"Gli svizzeri\", parodia del programma televisivo degli anni 1990 \"Ultimo minuto\"; esordisce in \"Mai dire Gol\" nella stagione 1996-1997, poi nello spettacolo teatrale \"Potevo rimanere offeso!\" del 2001, e infine nel film \"Fuga da Reuma Park\" del 2016."}
{"id": "292629", "revid": "125763802", "url": "https://it.wikipedia.org/wiki?curid=292629", "title": "Tony Del Monaco", "text": "Biografia.\nNasce a Sulmona il 27 dicembre 1935 da Dario, noleggiatore di auto, e Tilde, casalinga. Con una voce melodica molto potente, durante il periodo degli studi universitari comincia a cantare a Roma in un locale notturno, dove viene notato dal produttore discografico Enrico Polito. Nel 1959 fa il suo esordio al Festival della Canzone Italiana di Vibo Valentia, classificandosi terzo con la canzone \"Al ciel manca un angelo\". Dopo alcuni anni passati a esibirsi come cantante, nel 1961 debutta come attore nella commedia musicale \"L'adorabile Giulio\", con Carlo Dapporto e Delia Scala. Nel 1965 presenta allo spettacolo televisivo \"Campioni a Campione\" il brano \"Vita mia\", che entra subito in classifica. L'anno dopo centra un nuovo successo con \"Se la vita \u00e8 cos\u00ec\" partecipando a \"Un disco per l'estate\" e al \"Cantagiro\". Come autore scrive varie canzoni di successo, tra le quali la pi\u00f9 famosa \u00e8 \"L'ultima occasione\", interpretata nel 1965 da Mina e ripresa anche in inglese da Tom Jones.\nPartecipa a quattro edizioni di Un disco per l'estate (dal 1964 al 1967), cantando rispettivamente \"Il re del ring\", \"Tu non potrai\", \"Se la vita \u00e8 cos\u00ec\" e \"Tu che sei l'amore\". Nel 1967 partecipa al Festival di Sanremo con \"\u00c8 pi\u00f9 forte di me\" in coppia con Betty Curtis, cui segue un nuovo brano d'alta classifica come \"Una spina e una rosa\".\nTorna ancora a Sanremo nel 1968 con \"La voce del silenzio\" in coppia con Dionne Warwick, nel 1969 con \"Un'ora fa\" insieme a Fausto Leali e nel 1970 interpretando \"Serenata\" con Claudio Villa. Partecipa alle edizioni di \"Canzonissima\" del 1970, 1971 e 1972. Successivamente riduce l'attivit\u00e0 di cantante per dedicarsi maggiormente all'attivit\u00e0 di autore e riprende e completa anche gli studi universitari, conseguendo la laurea in legge.\nNel 1962 ha interpretato il brano \"Lungo treno del sud\", scritto da Piero Ciampi.\nTony Del Monaco \u00e8 morto a soli 57 anni, il 27 maggio 1993, a causa di una malattia incurabile, in una clinica di Ancona."}
{"id": "292631", "revid": "842", "url": "https://it.wikipedia.org/wiki?curid=292631", "title": "Virtual Memory System", "text": ""}
{"id": "292632", "revid": "247222", "url": "https://it.wikipedia.org/wiki?curid=292632", "title": "Gianni Pettenati", "text": "Biografia.\nA sei anni ha vinto un concorso canoro e a otto anni ha iniziato gli studi musicali; da ragazzo ha fatto parte della filodrammatica comunale di Piacenza recitando Pirandello. Esordisce nella musica nel 1965, vincendo il Festival di Bellaria in aprile; si unisce poi agli Juniors e nel 1966, accompagnato dal medesimo gruppo, incide il suo primo 45 giri, una cover di \"Like a Rolling Stone\" di Bob Dylan intitolata \"Come una pietra che rotola\". Il 45 giri successivo, nuovamente con gli Juniors, \u00e8 \"Il superuomo\" (cover di \"Sunshine Superman\" di Donovan), con sul lato B \"Puoi farmi piangere\" (cover di \"I Put a Spell on You\" di Screamin' Jay Hawkins, incisa con l'arrangiamento della versione di Alan Price), con il testo italiano di Mogol.\nNel 1966 incide \"Bandiera gialla\" (Alberto Testa - Nisa - Steve Duboff - Artie Kernfeld), versione italiana di \"The Pied Piper\" del gruppo pop inglese Crispian St. Peters. Nello stesso anno anche Patty Pravo incise il brano in lingua originale, come lato b del singolo \"Ragazzo Triste\" per la promozione della famosissima discoteca Piper club di Roma.\nL'anno successivo partecipa al Festival di Sanremo con \"La rivoluzione\", a Un disco per l'estate con \"Io credo in te\", al Cantagiro con \"Un cavallo nella testa\" (scritta da Paolo Conte) e a \"Scala reale\" in squadra con il vincitore di quell'anno, Claudio Villa, e con Iva Zanicchi, battendo Gianni Morandi, Sandie Shaw e Dino. Nel 1968 insieme con Antoine entra in finale al Festival di Sanremo con \"La tramontana\". Seguono altri brani come \"Caldo caldo\", \"Cin cin\" e \"I tuoi capricci\".\nCritico musicale, \u00e8 anche autore di romanzi, testi teatrali e libri sulla storia della musica leggera italiana tra cui: \"Quelli eran giorni - 30 anni di canzoni italiane\", scritto insieme con Red Ronnie (Edizioni Ricordi), \"Gli anni '60 in America\" (Edizioni Virgilio), \"Mina come sono\" (Edizioni Virgilio), \"Io Renato Zero\" (Edizioni Virgilio) e \"Alice se ne va\" (Edizioni Asefi).\nNel 2009 porta in scena il recital \"Breve storia della canzone italiana raccontata a memoria\" assieme a Delia Rimoldi, Raffaele Koheler, Maurizio Dosi e Luca Maciachini. \nCon il decreto del presidente della Repubblica del 1 marzo 2018 gli \u00e8 stato concesso un assegno vitalizio di 24 000 euro annui in applicazione della legge Bacchelli. per aver illustrato la Patria. \nRisiede con la famiglia ad Albenga."}
{"id": "292633", "revid": "2968", "url": "https://it.wikipedia.org/wiki?curid=292633", "title": "Revconnect", "text": ""}
{"id": "292634", "revid": "124231306", "url": "https://it.wikipedia.org/wiki?curid=292634", "title": "Fiorenzo Tomea", "text": "Biografia.\nUltimo dei dieci figli di Carlo, pastore, e di Luigia Zanettin, trascorre l'infanzia in povert\u00e0. Morto il padre nel 1920, due anni dopo segue il fratello Giovanni e si trasferisce a Milano ad esercitare vari mestieri (prima in un'osteria, poi in un circo, infine come venditore ambulante). Nel 1926, sempre al seguito del fratello, si trasferisce a Verona e inizia a frequentare i corsi serali dell'Accademia Cignaroli, dove diventa amico di Sandro Bini, Renato Birolli e Giacomo Manz\u00f9\nNel 1928, alla fine dei due anni di corso, ritorna a Milano dove conosce Aligi Sassu, Bruno Cassinari, Domenico Cantatore e Francesco Messina. \nDeterminante \u00e8 l'incontro con Edoardo Persico, critico napoletano, giunto a Milano da Torino dopo l'esperienza con Il Gruppo dei Sei. Grazie a Persico, Tomea viene a conoscenza delle opere di Carlo Carr\u00e0, di Ottone Rosai, della pittura metafisica, dell'Impressionismo, di Paul C\u00e9zanne e delle lettere di Vincent van Gogh.\nNel 1931 viene chiamato alle armi e presta servizio militare a Firenze nel 7\u00ba Genio. Nel 1932 Persico organizza presso la \"Galleria il Milione\" una mostra collettiva alla quale Tomea partecipa con Manz\u00f9, Birolli, Cortese e Grosso.\nNell'autunno del 1934 si reca a Parigi assieme al suo amico Aligi Sassu e vi rimane per circa sei mesi. Qui pu\u00f2 finalmente studiare dal vivo le opere degli Impressionisti, di C\u00e9zanne, di Van Gogh, di James Ensor. Incontra parecchi pittori italiani: Gino Severini, Giorgio de Chirico, Achille Funi, Filippo de Pisis, Massimo Campigli, Renato Guttuso, Orfeo Tamburi, Leonor Fini, Lionello Venturi, Vittorio Schweiger.\nAl suo ritorno, nel 1935, si stabilisce definitivamente a Milano, Fiorenzo Tomea vivr\u00e0 e compir\u00e0 tutte le sue opere pi\u00f9 importanti in viale Beatrice d'Este 17 a Milano, trovando l'ispirazione sotto i grandi alberi del quartiere insieme alla pittrice appartenente all'alta nobilt\u00e0 svizzera Elisabetta Keller, che lasci\u00f2 la sua grande villa di Monza per dipingere e al pittore Delio Tessa, residenti anche essi sempre nel Palazzo di Viale Beatrice d'Este 17. e inizia la stagione delle grandi mostre: infatti, nel 1936 espone con Manz\u00f9, Sassu, Gabriele Mucchi e la Wiegmann alla Galleria \"La Cometa\" di Roma.\nNel 1937 vince la \"Medaglia d'oro del Ministero dell'Educazione\" alla \"VIII Mostra sindacale lombarda\", al \"Palazzo della Permanente\" di Milano, per il quadro \"Candele e Maschere\". Nel dicembre dello stesso anno allestisce la prima personale presso la Galleria \"la Cometa\" di Roma, presentata da Carlo Carr\u00e0. \nQuadri importanti di questo periodo sono \"Candele e Maschere\", \"La Tempesta\", \"Il Drago\". Partecipa nel 1939 alla prima mostra del Gruppo di Corrente (che prese il nome dal giornale fondato da Ernesto Treccani). Nell'ottobre del 1940 espone con successo presso la \" Galleria Barbaroux\" di Milano. Nel 1942 partecipa alla XXIII Biennale d'arte di Venezia, con diciannove opere in una sala personale a lui riservata.\nNel 1943 si sposa con Maria Camilla Centonze e nello stesso anno soggiorna per alcuni mesi in Umbria, dove esegue, su commissione di Angelo Moratti, un mosaico raffigurante Santa Barbara, in una cappellina delle miniere di Pietrafitta, nei pressi diChiusi.Sempre di argomento sacro, esegue nel 1945 a Marzio, presso Varese, nella chiesa parrocchiale, due grandi affreschi: \" La resurrezione di Lazzaro\" e \"San Pietro che fa l'elemosina\". Nello stesso anno nasce il primo figlio, Paolo.\nNel 1947 Tomea vince il \"primo Premio Auronzo\" con il quadro \"Case cadorine\" e nel 1948 vince il \"primo Premio\" alla \"Mostra di arte sacra\" dell'Angelicum di Milano, con un \"Crocefisso\" di particolare valenza drammatica. Nel 1949 nasce la figlia Felicia. Nel 1951 espone con una personale alla \"Mostra degli Artisti d'Italia\".\nNel 1949-1950, Tomea aderisce al progetto della importante collezione Verzocchi, sul tema del lavoro, inviando, oltre ad un autoritratto, l'opera \"Il raccolto dell'orzo\". La collezione Verzocchi \u00e8 oggi conservata presso la Pinacoteca Civica di Forl\u00ec.\nIl 1954 \u00e8 l'anno del \"Premio Marzotto\", con un secondo posto. Nel 1955 tiene una personale alla \"Mostra Artisti d'Italia\" a Milano. \nNel 1956 gli viene riservata una sala alla Biennale d'arte di Venezia e vince il secondo premio al \"Premio del Maggio\" di Bari e il \"primo Premio\" alla \"Mostra d'arte sacra\" dell'Antoniano di Bologna. Nello stesso anno vienne eletto Sindaco di Zopp\u00e8, carica che manterr\u00e0 fino alla morte.\nTra gli anni 1955-1957 si colloca una particolare produzione pittorica detta \"Finestre\", in cui Tomea tratta due temi a lui cari: il paesaggio e la natura morta. Nel 1957 vince il \"Premio Ascom\" al \"Concorso nazionale di pittura\" e nel 1958 il \"Premio Michetti\" a Francavilla a Mare.\nIl 1958 \u00e8 un anno assai importante per la carriera artistica di Fiorenzo Tomea: nel dicembre viene inaugurata la chiesa di Santa Barbara a Metanopoli, presso San Donato Milanese, ove l'intera parete absidale \u00e8 rivestita dal suo grande mosaico intitolato \"Il Calvario\", opera che gli era stata commissionata da Enrico Mattei, allora presidente dell'ENI. \n\u00c8 un'opera monumentale quella che Fiorenzo Tomea riesce a terminare, anche se ormai i sintomi della malattia che lo affligge, lo costringono a periodi sempre pi\u00f9 lunghi di riposo. \"Il Calvario\" misura 800 metri quadrati ed \u00e8 l'elemento centrale in una chiesa che ospita lavori di altri artisti: Gi\u00f2 Pomodoro e Arnaldo Pomodoro per il portale, Pericle Fazzini per la Via Crucis, Bruno Cassinari per la pala della Madonna della Speranza, Franco Gentilini per la cappella di Sant'Antonio.\nNei primi mesi del 1960 Tomea non riesce pi\u00f9 a produrre nulla; in una pausa della malattia Aglauco Casadio riesce a girare un documentario sulla sua vita e le sue opere, lavoro di grandissima sensibilit\u00e0 che consegue il \"Primo Premio\" alla \"III Mostra internazionale del film sull'arte\" di Venezia. \nEstremo omaggio al Maestro saranno le ultime due mostre: quella antologica di Torino, tenutasi al \"Piemonte Artistico e Culturale\" e quella di Pieve di Cadore, tenutasi presso la Magnifica Comunit\u00e0 cadorina. \nTomea viene ricoverato in clinica a Milano, ove muore il 16 novembre 1960. \u00c8 sepolto a Zopp\u00e8 di Cadore.\nGi\u00e0 nel 1965, gli viene dedicata una retrospettiva nell'ambito della IX Quadriennale di Roma.\nNel 2002 \u00e8 stata organizzata al Palazzo delle Contesse di Mel un'ultima importantissima mostra antologica."}
{"id": "292635", "revid": "125974819", "url": "https://it.wikipedia.org/wiki?curid=292635", "title": "Frattamaggiore", "text": "Frattamaggi\u00f3re (, localmente chiamata Fratta) \u00e8 un comune italiano di abitanti della citt\u00e0 metropolitana di Napoli in Campania.\n\u00c8 insignita del titolo di citt\u00e0 dal 1902, benedettina dal 1997 e d'arte dal 2008.\nGeografia fisica.\nTerritorio.\nFrattamaggiore si colloca nella zona dell'antica Campania Felix (nota anche come \"ager Campanus\"), anticamente l'area pi\u00f9 fertile della penisola italica. Per l'esattezza \u00e8 situata a est della piana dei Regi Lagni, parte della regione storico-geografica della Terra di Lavoro (nota anche come \"Liburia\").\nPosizionata esattamente a 15\u00a0km a nord di Napoli, costituisce un'unica conurbazione senza soluzione di continuit\u00e0 coi comuni confinanti. Il territorio \u00e8 prevalentemente pianeggiante oscillando tra un'altitudine minima di 36 m s.l.m. e una massima di 63 m s.l.m., la casa comunale si trova a 44 m s.l.m. Secondo la classificazione sismica il territorio frattese \u00e8 compreso nella zona 2 che denota un rischio di sismicit\u00e0 medio-alto.\nClima.\nClassificazione climatica: zona C, 1008 GG (il limite massimo consentito per l'accensione degli impianti termici \u00e8 di 10 ore giornaliere dal 15 novembre al 31 marzo).\nOrigini del nome.\nIl nome \"Fratta\" \u00e8 di provenienza monastica benedettina ed indicava nell'Alto Medioevo un territorio di sterpaglie (in latino \"fracta\"), impervio ed incolto con macchie e dirupi, che i monaci ricevevano come donativo signorile e destinavano al lavoro dei coloni con vantaggiosi contratti agrari. L'attuale \"Frattamaggiore\" in pratica richiama nel nome l'antica \"Fracta di Atella\" che nel periodo carolingio (VIII secolo) fu terra monastica intorno all'abbazia di San Sossio. I documenti del IX-XI secolo, redatti nelle Curie di Atella, di Benevento, di Capua, di Napoli e di Aversa, riguardano infatti contratti agrari e scambi preferenziali degli abitanti del luogo con le organizzazioni monastiche benedettine di area longobarda (San Vincenzo al Volturno e Montecassino), di area napoletana (Santi Sossio e Severino e basiliani) e di area aversana (San Lorenzo e San Biagio).\nIl primo documento in cui il territorio \u00e8 definito \"Fracta\" \u00e8 del 9 settembre 923. Verso la met\u00e0 del XIII secolo, a circa due chilometri da Fratta, si stabil\u00ec un piccolo gruppo di atellani dispersi, dando origine ad un nuovo minuscolo borgo che fu chiamato Frattula o Fracta Piczula (l'odierna Frattaminore). Di qui la necessit\u00e0 di distinguere i due nuclei abitati, per cui il casale prese il nome di Fracta Major (\"Fratta Maggiore\"). Il primo documento ufficiale ad attestare questo cambio di denominazione risale al 1310: un diploma di Carlo d'Angi\u00f2 figlio di Roberto, in cui si legge per la prima volta Fratta con l'aggiunta di maggiore.\nStoria.\nIl primo documento in cui si cita il nome di Frattamaggiore (l'antica Frazione di Atella) \u00e8 dell'anno 923: esso apparteneva al cartario del monastero napoletano di San Sebastiano e fu segnalato da Lorenzo Giustiniani nel suo Dizionario del Regno di Napoli del 1797:\nLa zona per\u00f2, secondo i documenti R.N.A.M. (Regii Neapolitani Archivi Monumenta) risultava abitata da contadini e piccoli proprietari gi\u00e0 dall'820 d.C.\nL'ipotesi pi\u00f9 accreditata, sostenuta da Bartolommeo Capasso e supportata da un certo repertorio archeologico, \u00e8 che il territorio gi\u00e0 dai primi secoli avanti Cristo fosse abitato da piccoli insediamenti umani dipendenti da Atella e che sia stato gradualmente disboscato. Dopo la devastazione vandalica del 455 d.C., gli Atellani, per ripararsi dalle incursioni, non solo edificarono il borgo chiamato oggi Sant'Arpino, ma costruirono come vedetta un castello antemurale in difesa della citt\u00e0 di Atella, sito in via Castello, ora via Genoino, dell'odierna Frattamaggiore. Proprio intorno al castello, agli autoctoni abitatori della Fracta, per lo pi\u00f9 boscaioli, nell'850 d.C. si aggreg\u00f2 una colonia di profughi di Miseno fuggiti dalla loro citt\u00e0 costiera distrutta dai saraceni. Dal seme piantato da un popolo disperso nasce una nuova citt\u00e0, fondata sui costumi e sul culto della prima. Arrivati tra le fratte dell'agro atellano, i superstiti misenati trasformarono i boschi in terreni fruttuosi, coltivarono la canapa, piantarono i primi rudimentali filatoi, ma soprattutto edificarono un sontuoso tempio in onore di San Sosio loro concittadino. C'\u00e8 oggi in Frattamaggiore un rione denominato \"via Miseno\" e giustamente si pensa che i primi profughi abbiano ricostruito qui il proprio focolare.\nLa colonizzazione della fratta atellana fu favorita anche dalla pressione demografica nelle zone costiere flegree situate a Nord di Napoli, come quelle di \"Miseno \" e \"Cuma\", dal loro impaludamento e dalle incursioni saracene che spinsero molti abitanti, specialmente contadini, a trasferirsi nell'entroterra. Questi ultimi, attratti dai vantaggiosi contratti agrari praticati dalle congregazioni monastiche atellane e napoletane e dalla possibilit\u00e0 di un lavoro stabile in area pi\u00f9 sicura, operarono i disboscamenti previsti nelle clausole, e contribuirono a sottrarre il territorio all'incuria e ad avviarlo al ricco utilizzo che da allora lo ha sempre caratterizzato.\nAltri documenti del periodo normanno ed angioino (XII-XIV secolo) riguardarono l'infeudazione del territorio, i commerci e le attivit\u00e0 canapiere e funare, considerate queste ultime espressione delle ataviche attivit\u00e0 marinare dei Misenati; mentre ulteriori documenti di carattere ecclesiastico, come quelli della Ratio decimarum del XIII-XIV secolo riguardarono la unicit\u00e0 della devozione per il martire misenate espressa nell'antica Ecclesia sancti Sossii del casale frattese.\nL'appellativo \"Major\" per l'antica Fracta si riscontra nei documenti del periodo normanno (XII secolo). Durante la dominazione normanna (1030-1266) Fratta fu denominata Fracta Major e si costitu\u00ec come casale legato a Napoli per gli affari civili e ad Aversa per quelli ecclesiastici. Al periodo angioino (1266-1442) risalgono molti documenti che riguardano i cannabarj frattesi che commerciavano funi nella citt\u00e0 di Napoli.\nAl periodo aragonese-spagnolo (1442-1507) risale la parte pi\u00f9 antica della struttura urbana, con la presenza di residenze che valorizzano i palazzi con corti signorili e i luoghi come spazio di lavoro contadino e di produzione canapiera. Nel 1493 Frattamaggiore divenne sede della Gran Corte della Vicaria, mentre le sue funi e le sue gomene si esportavano in tutto l'impero spagnolo, accompagnando probabilmente anche l'impresa di Cristoforo Colombo. Nel 1630 l'Universitas frattese venne ceduta in feudo al Barone di Sangro, ma tre anni dopo riusc\u00ec ad operare il suo Riscatto. Nel periodo borbonico l'artigianato canapiero si concentr\u00f2 in una fiorente industria tessile, che ebbe modo, alla fine dell'Ottocento e all'inizio del Novecento, di assurgere ai massimi livelli europei.\nNel 1901 Sossio Russo, sindaco, inaugur\u00f2 la rete tranviaria e l'illuminazione elettrica pubblica, e nel 1902 Frattamaggiore fu elevata al rango di Citt\u00e0 da Re Vittorio Emanuele III\u00b0, ed ancora nel 1904 la Chiesa di san Sossio divenne Monumento nazionale. Nel 1908 fu eretta la Chiesa del Redentore. Carmine Pezzullo, dall'anno 1908 venne eletto sindaco per tre volte fino al 1920 e nel 1916 fond\u00f2 la corderia omonima. Nel 1910 fu costruita la Chiesa di San Rocco e nel 1913 il Ritiro venne trasformato in orfanotrofio.\nLa struttura urbana del centro storico, ancora oggi persistente porta i segni delle varie epoche storiche della citt\u00e0: il nucleo medievale intorno alla monumentale Basilica Pontificia di San Sossio; i palazzi, i luoghi e i monumenti del periodo aragonese-spagnolo e del periodo borbonico; i palazzi dell'Ottocento e del primo Novecento, il verde storico e le ville periferiche della stessa epoca. In questo centro storico si evidenziano portali di travertino e di piperno scolpito, affacci e mascheroni barocchi ed altri segni, come le edicole votive, che trovano modo di esprimersi ad un buon livello artistico ed architettonico.\nNegli ultimi 50 anni la citt\u00e0 ha cambiato la sua economia, ha modernizzato i suoi servizi, ha esteso la sua configurazione urbana ed appare oggi, con buone quote di attivit\u00e0 nei vari settori economici, uno dei centri pi\u00f9 importanti dell'hinterland napoletano.\nI santi patroni sono San Sossio di Miseno, al quale la citt\u00e0 eresse una chiesa risalente all'XI secolo, e Santa Giuliana di Nicomedia che era venerata a Cuma, altra citt\u00e0 di provenienza di molti profughi frattesi. Oggi la chiesa, dedicata anche a Santa Maria degli Angeli \u00e8 Basilica pontificia e si presenta con un'architettura antica in stile romanico (cripta) e gotico (navate), con manifestazioni rinascimentali (portale e fonte battesimale) e barocche (cappelle ed altari).\nFrattamaggiore ha dato i natali a numerose personalit\u00e0 illustri: artisti, professionisti ed insigni prelati. Nel 1997, con il \u2018Placet\u2019 del Primate dell'Ordine di San Benedetto essa \u00e8 stata solennemente intitolata Citt\u00e0 Benedettina; il titolo \u00e8 legato alla storia e alla custodia nella Basilica cittadina delle spoglie dei Santi Sossio e Severino traslate nel 1807 dall'abolito monastero benedettino napoletano. Nel 2008, con Decreto Dirigenziale della Regione Campania, essa ha ricevuto il riconoscimento ufficiale di Citt\u00e0 d'Arte.\nSimboli.\nLo statuto comunale di Frattamaggiore afferma che:\n\"Il Comune ha come suo segno distintivo lo stemma riconosciuto con R.D. 5.VI.1902, registrato alla Corte dei Conti il 23.VI.1902, Reg. 4, Foglio 12.\" La blasonatura ufficiale dello stemma \u00e8 la seguente:\nLo stemma di Frattamaggiore \u00e8 composto da uno scudo gotico a fondo giallo chiaro che denota ricchezza ed ubert\u00e0 della Contrada. Le tre tau o croci di S. Antonio (le tre T) di color rosso in alto ricordano l'origine greca della localit\u00e0 e simboleggiano le tre colonie dai cui profughi ha avuto origine la citt\u00e0 di Frattamaggiore: Miseno, Cuma e Atella. In basso sullo scudo vi \u00e8 un cinghiale nero su piano oscuro a simboleggiare che tal luogo \u00e8 stato coperto da pruni, sterpi e fratte e terreno incolto ed abbandonato per molto tempo. Lo scudo \u00e8 contornato da quadretti di color rosso e blu, colori regali della Casa Aragonese in Napoli: onorificenza ricevuta e concessa probabilmente per mano degli Aragonesi Re di Napoli, e pi\u00f9 propriamente dal Re Ferrante I d'Aragona nel 1492, epoca in cui fu trasportata la Vicaria a Frattamaggiore. Tutto lo scudo \u00e8 sormontato da una testa con collo di cinghiale di color bronzo, e ci\u00f2 probabilmente per essere stata la sua origine maggiormente longobardica, quantunque il primo sorgere fosse stato greco. In effetti i guerrieri longobardi solevano coprire le loro armi con la pelle di tali animali. Sul capo del cinghiale vi \u00e8 una Regia Corona guarnita di pietre preziose, e ci\u00f2 perch\u00e9 il Casale di Frattamaggiore sin dai tempi remoti fu sempre Regio e Demaniale, cio\u00e8 appartenente alla Corona e giammai and\u00f2 soggetto a giurisdizione di feudatari.\nSociet\u00e0.\nEvoluzione demografica.\nSino al 13 settembre 2013 \u00e8 stata sede di una sezione distaccata del Tribunale di Napoli. Sede dell'ufficio del Giudice di Pace.\n\u00c8 sede legale della Direzione generale dell'Asl Napoli 2 nord\nEtnie e minoranze straniere.\nSecondo i dati ISTAT al 31 dicembre 2020 i cittadini stranieri residenti a Frattamaggiore erano 1045, corrispondenti al 3,6% della popolazione. Le nazionalit\u00e0 maggiormente rappresentate erano:\nReligione.\nLa religione pi\u00f9 diffusa a Frattamaggiore \u00e8 il Cristianesimo nella confessione cattolica. Sono sette le parrocchie del territorio comunale. La forania di Frattamaggiore-Frattaminore fa parte della diocesi di Aversa.\nQualit\u00e0 della vita.\nFrattamaggiore aderisce al Patto dei Sindaci, un movimento europeo che vede coinvolte le autorit\u00e0 locali e regionali che si impegnano volontariamente ad aumentare l'efficienza energetica e l'utilizzo di fonti energetiche rinnovabili nei loro territori.\nCultura.\nCitt\u00e0 d'Arte.\nNel 2008 Frattamaggiore viene nominata \"Citt\u00e0 d'Arte\". Tale riconoscimento ruota intorno a sette monumenti. Nella relazione presentata dalla Pro Loco cittadina alla Regione Campania e all'Ente Provinciale per il Turismo, i siti di rilevante interesse artistico individuati a Frattamaggiore sono: il centro storico, le chiese di Sant'Antonio, Santuario dell'Immacolata Concezione, di Santa Maria delle Grazie, di San Rocco, la Basilica di San Sossio e la Torre Civica.\nBiblioteche.\nA Frattamaggiore \u00e8 presente una biblioteca comunale, in via Massimo Stanzione, 154 con un patrimonio di 13.476 monografie, 47 periodici correnti e 120 spenti, 4 manoscritti e 3 edizioni del '600, 117 del '700 e 1006 dell'800.\nFrattamaggiore nella cultura di massa.\nCitazioni.\nMatilde Serao scriveva su Il Giorno: \u201cBisogna vedere Frattamaggiore: tutto parla di Pezzullo: l'Ospedale, la Congrega di Carit\u00e0, le Chiese abbellite, la Banca fiorente, la cooperazione magnifica ...\u201d.\nGeografia antropica.\nUrbanistica.\nL'intervento pubblico nell'urbanistica nasce a Frattamaggiore dopo il Riscatto che i frattesi pagarono nel 1634 al barone De Sangro, per riottenere la gestione della citt\u00e0. L'affrancamento dalla feudalit\u00e0 spinse l'Universitas cittadina - una congregazione laica di professionisti e possidenti alla guida della citt\u00e0 - a gestire, tra le altre materie, anche quel tipo di edilizia che avrebbe ospitato funzioni d'interesse comune. I forni comunali per la cottura del pane furono i primi ad essere realizzati. La peste del 1657, spinse poi i governanti a realizzare strutture sanitarie pubbliche. Nel Settecento gran parte delle operazioni di edilizia pubblica, si concentrarono sulla rete viaria. Si pass\u00f2 da strade polverose e soggette a frequenti smottamenti, ad un disegno stradale che valorizzava il paesaggio urbano.\nNell'Ottocento gran parte delle strutture urbane fu realizzata sotto il segno della fiorente industria della canapa. Depositi agricoli, siti per i trasporti, residenze dei lavoratori. Frattamaggiore era una fabbrica disseminata, con centinaia di laboratori. Crescita molto intensa, ma gestita in modo uniforme dal governo cittadino. Con l'Unit\u00e0 d'Italia, la citt\u00e0 sub\u00ec un vero restyling. Furono allargate le strade del centro storico, ridisegnate le facciate dei palazzi del corso Durante, create nuove strutture civili, realizzate nuove infrastrutture. Sono di fine dell'Ottocento la linea tranviaria di collegamento con Napoli, e la stazione ferroviaria sulla linea che collegava il capoluogo campano con Roma, il primo nucleo dell'ospedale, e nuovi edifici scolastici. Sostanzialmente intatta anche durante il fascismo, l'urbanistica frattese ha vissuto un enorme sviluppo dagli anni sessanta del ventesimo secolo. I temi del Piano Regolatore Generale, la necessit\u00e0 di difendere e valorizzare il Centro Storico si sono coniugati insieme alla necessit\u00e0 di una nuova progettualit\u00e0, di una nuova pianificazione del territorio.\nNegli anni cinquanta, il Comune di Frattamaggiore, incoraggi\u00f2 lo sviluppo dell'edilizia economica e popolare (INA Casa), nelle aree di quella che allora era la periferia urbana. Nel 1957, l'architetto Sirio Giametta fu incaricato di redigere il Piano Regolatore Generale, che fu adottato senza per\u00f2 divenire mai formalmente efficace. Modellato sulla realt\u00e0 socio-economica ed urbanistica dell'epoca, conteneva indicazioni d'avanguardia circa la ristrutturazione urbana. Ma quella realt\u00e0, di l\u00ec a poco, avrebbe perso i connotati derivanti dall'industria canapiera e dall'utilizzazione agricola del territorio. Nel 1968, l'amministrazione comunale, predispose l'individuazione di una zona industriale, mentre nel 1976 fu ultimato il programma per la fabbricazione di nuovi edifici scolastici. Nel 1978 entra in vigore il Piano di Zona, per realizzare, anche tramite cooperative locali, la legge167.\nEconomia.\nLa citt\u00e0, oggi ha un'economia basata essenzialmente sul terziario e sul commercio, in misura minoritaria, sui servizi, in passato \u00e8 stata tra le maggiori produttrici di canapa in Italia, insieme ad Aversa.Inoltre nel suo agglomerato sono presenti grossi gruppi industriali: la cartotecnica Seda Italy , la Novatel telecomunicazioni ,il Centro di smistamento Amazon, la Tecnosistemi tlc spa e il corriere GLS. In ultimo \u00e8 in fase di completamento il P.i.p. costituito da tante piccole e medie imprese.\nAgricoltura.\nDall'et\u00e0 medievale sino alla seconda guerra mondiale Frattamaggiore \u00e8 stata un importante centro canapiero. Gli ultimi residui di tale attivit\u00e0 sono da riscontrarsi nella produzione di corde e gomene per le navi.\nL'agricoltura, non pi\u00f9 settore trainante dell'economia, resiste con la rinomata produzione di fragole e asparagi.\nFrattamaggiore fa parte della regione agraria n. 5 - Piano Campano sud-occidentale.\nInfrastrutture e trasporti.\nStrade.\nIl comune \u00e8 collegato alla ex Strada statale 162 NC Asse Mediano, una superstrada a scorrimento veloce che collega gran parte dell'hinterland a nord di Napoli. Detta superstrada interseca la ex strada statale 87 Sannitica . L'attuale strada provinciale che collega con Casoria ed altri paesi \u00e8 la strada Taverna del Bravo progettata nel 1900 dall'ingegnere Gioacchino Luigi Mellucci.\nFerrovie.\nLa localit\u00e0 \u00e8 servita dalla stazione di Frattamaggiore-Grumo Nevano sulla linea Roma-Napoli via Formia. L'impianto \u00e8 classificato da RFI nella categoria \"Silver\".\nFra il 1904 e il 1961 la cittadina rappresent\u00f2 il capolinea settentrionale della tranvia Napoli-Frattamaggiore, gestita dalla societ\u00e0 belga Soci\u00e9t\u00e9 Anonyme des Tramways Provinciaux (SATP).\nMobilit\u00e0 urbana.\nI trasporti interurbani di Frattamaggiore vengono svolti con autoservizi di linea gestiti da CTP, compagnia trasporti pubblici di Napoli, T31 Orta-Napoli e T32 Crispano-Napoli. Societ\u00e0 aderente al consorzio UnicoCampania.\nAmministrazione.\nSull'onda della semplificazione amministrativa introdotta agli inizi dell'Ottocento nel Regno delle Due Sicilie dal regime napoleonico, l'istituzione della carica del Sindaco fu ideata per rendere pi\u00f9 efficaci i rapporti tra potere locale e potere centrale. Nominato tramite un Decreto Reale da un Sovrintendente Governativo, il primo sindaco di Frattamaggiore fu nel 1806 Giuseppe Biancardi. Il metodo dell'indicazione governativa, rest\u00f2 in vigore anche con l'unit\u00e0 d'Italia. Fino al 1889, infatti, i nove sindaci che si alternarono a Frattamaggiore furono designati dal Prefetto di Napoli. Dal 1890 in poi, la nomina spett\u00f2 agli eletti al Consiglio Comunale. Nella prima riunione del Consiglio, eletto da una parte dei cittadini, i consiglieri provvedevano all'elezione del rappresentante della citt\u00e0. Il cavaliere Francesco D'Ambrosio inaugur\u00f2 questa nuova serie, segnata dai 13 anni di governo di Sossio Russo (1894 - 1907) e da 14 anni del cavaliere Carmine Pezzullo (1909 - 1923).\nCon l'avvento del fascismo tutte le funzioni che in precedenza erano svolte dal sindaco, dalla giunta e dal consiglio comunale, furono affidate ad un Podest\u00e0, di nomina governativa. Il Podest\u00e0 durava in carica cinque anni, e poteva essere sostituito in qualsiasi momento. A Frattamaggiore, Pasquale Crispino, fu nominato per due volte, e rest\u00f2 in carica dal 1927 al 1938. Gli successero Domenico Pirozzi fino al 1943, Sosio Pezzullo e Sossio Vitale. Con la proclamazione della Repubblica nel 1946, la nomina del sindaco ritorn\u00f2 nelle mani del Consiglio Comunale, eletto a suffragio universale dai cittadini. Il primo sindaco repubblicano fu il senatore Raffaele Pezzullo, in carica fino al 1952. Dopo il senatore Pezzullo, si apr\u00ec il lungo periodo di governo di Carmine Capasso. Cavaliere del lavoro, proprietario della maggior industria cittadina di lavorazione della canapa, Carmine Capasso rest\u00f2 in carica fino al 1969.\nDopo le elezioni comunali del 1970 il consiglio comunale scelse Pasquale Ratto. Dal 1974 al 1980, un arretramento della Democrazia Cristiana, che nelle elezioni del 1975 pass\u00f2 da 26 a 17 seggi, perdendo la maggioranza relativa, determin\u00f2 un periodo di instabilit\u00e0 istituzionale. Cinque sindaci in cinque anni. Negli anni ottanta vennero eletti Nicola Esposito, Raffaele Del Prete, Arcangelo Pezzella, Gennaro Liguori e Andrea Della Volpe. Il primo sindaco scelto direttamente dai cittadini \u00e8 nel 1995 Pasquale Di Gennaro, in carica fino al 1999. Dopo un breve commissariamento prefettizio fu la volta di Vincenzo Del Prete. Dal 2002 al 2005, l'Amministrazione \u00e8 stata guidata da una Commissione Straordinaria di nomina governativa. Nel 2005, l'elezione di Francesco Russo riconfermato nel 2010, mentre risale al 2015 l'elezione alla carica di Sindaco di Marco Antonio Del Prete, che nella prima giunta tecnica scelse quali propri Assessori Giuseppina Maisto, con la carica di Vice Sindaco, Giuseppe Pedersoli al Bilancio, Maria D'Ambrosio alle Politiche Sociali, Giuseppina Lanzaro all'Ambiente, Giuseppe D'Anna alle Attivit\u00e0 Produttive, Sport e Commercio, Nicola Pisacane all'Urbanistica.\nGemellaggi.\nFrattamaggiore \u00e8 gemellata con:\nSport.\nCalcio.\nLa squadra locale \u00e8 l'Associazione Sportiva Dilettantistica Nerostellati Frattese, che negli anni '40 ha raggiunto la serie C.\nFrattamaggiore \u00e8 sede di una sezione dell'Associazione Italiana Arbitri. La sezione AIA di Frattamaggiore fu fondata nel 1974 e ha vantato arbitri di livello come Arcangelo Pezzella e Gennaro Marchese."}
{"id": "292636", "revid": "287204", "url": "https://it.wikipedia.org/wiki?curid=292636", "title": "Val di Chiana aretina", "text": ""}
{"id": "292637", "revid": "187", "url": "https://it.wikipedia.org/wiki?curid=292637", "title": "Moto (fisica)", "text": "In fisica il moto \u00e8 il cambiamento di posizione di un corpo in funzione del tempo, misurato da uno specifico osservatore in un determinato sistema di riferimento. Fino al XIX secolo, le leggi di Newton, incluse tra gli assiomi e i postulati del famoso \"Philosophiae Naturalis Principia Mathematica\",\nerano alla base di quella parte della meccanica classica nota come cinematica. Lo studio del moto a partire dalle cause che lo generano ovvero le forze \u00e8 noto invece come dinamica. \nDescrizione.\nStoricamente il problema del moto \u00e8 stato dunque il primo problema affrontato dalla fisica, direttamente applicato al moto dei corpi celesti con la meccanica celeste nell'ambito della rivoluzione scientifica. I calcoli delle traiettorie e delle forze esercitate dai corpi in moto basati sulle leggi newtoniane e delle fisica classica, si dimostrarono efficaci fintanto che i fisici non si occuparono di fenomeni molto rapidi, come quelli della fisica atomica agli inizi del XX secolo. La forza del moto si chiama forza d'inerzia.\nTipologie di moto.\nEsistono vari tipi di moto: rettilineo; curvilineo; circolare; parabola e ellissi: tutte queste sono dette traiettorie.\nIl principio \u00e8 utile per determinare la traiettoria del corpo nello spazio componendo i singoli moti. Tra i moti della \"fisica classica\", si ricordano:\nTra i moti della \"fisica atomica e subatomica\" e dell\"'astrofisica\", si ricordano:\nPrincipio di indipendenza dei moti simultanei.\nNello studio del moto di un corpo particolarmente utile risulta il cosiddetto \"Principio di indipendenza dei moti simultanei\" il quale afferma che \"il moto di un corpo lungo una certa traiettoria nello spazio \u00e8 la risultante ovvero la composizione di singoli moti ciascuno lungo le direzioni degli assi cartesiani nello spazio\"."}
{"id": "292638", "revid": "1718925", "url": "https://it.wikipedia.org/wiki?curid=292638", "title": "Sophie Auster", "text": "Figlia dello scrittore, attore e regista Paul Auster e della scrittrice e poetessa Siri Hustvedt, nel 1998 fece la sua prima apparizione cinematografica nel film \"Lulu on the Bridge\" scritto e diretto dal padre. Ha interpretato una parte nel film \"La vita interiore di Martin Frost\", uscito nelle sale nel 2007.\nNel 2004 ha debuttato nel mondo della musica con l'album \"Sophie Auster\", in cui interpreta poesie di Robert Desnos, Guillaume Apollinaire, Paul \u00c9luard, Tristan Tzara e del padre (che partecipa anche come traduttore di alcune delle poesie). Nell'album, costituito da ballate romantiche con un certo gusto retr\u00f2 ispirato alla tradizione della \"chanson\" francese, compaiono come strumentisti Michael Hearst e Joshua Camp, conosciuti anche come One Ring Zero."}
{"id": "292640", "revid": "530184", "url": "https://it.wikipedia.org/wiki?curid=292640", "title": "Raymond Williams", "text": "I suoi scritti sulla politica, sulla cultura, sui mass media e sulla letteratura sono un contributo significativo alla critica marxista della cultura e delle arti. Nel solo Regno Unito ha venduto circa 750.000 copie dei suoi libri. Il suo lavoro ha posto le basi per il campo degli studi sociali che prende il nome di Cultural Studies e ha studiato e confrontato culture scritte e orali, nobili e popolari. Ha insegnato sia ad Oxford sia a Cambridge ed \u00e8 molto noto anche in Italia. \nNella prestigiosa universit\u00e0 di Cambridge fu a lungo professore di letteratura inglese e teatro. \u00c8 stato il primo a cogliere il nesso stringente tra televisione e mobilit\u00e0 sistematizzandolo nel concetto di \"privatizzazione mobile\". Secondo Williams, a partire dalla rivoluzione industriale, da un lato si \u00e8 assistito ad uno sradicamento sia delle strutture abitative che produttive degli integrati insediamenti comunitari delle societ\u00e0 premoderne; dall'altro la necessit\u00e0 di mantenere i contatti con le unit\u00e0 familiari ed il mondo esterno, ora pi\u00f9 vasto e complesso. In questo modo la televisione riuscirebbe a consentire di \"uscire a vedere luoghi nuovi\" senza muoversi. \u00c8 autore di un romanzo storico fantascientifico, quasi una saga gallese: \"Il popolo delle Montagne Nere\".\nVita.\nNato nei pressi di Abergavenny, nel Galles, Williams era figlio di un ferroviere.\nWilliams frequenta il Trinity College di Cambridge, dove ha aderito al Partito Comunista di Gran Bretagna. Insieme a Eric Hobsbawm, gli fu dato il compito di scrivere un opuscolo per il Partito comunista sulla guerra russo-finlandese. Williams interruppe i suoi studi per partecipare alla seconda guerra mondiale. Durante l'inverno 1940, si arruol\u00f2 nell'esercito britannico rimanendo tuttavia in un primo momento a Cambridge per sostenere un esame nel giugno 1941.\nTra il 1941 e il 1945 partecip\u00f2 alla seconda guerra mondiale partecipando allo sbarco in Normandia.\nRimase sconvolto dai bombardamenti a tappeto da parte della Royal Air Force che colp\u00ec non solo obiettivi militari e banchine cos\u00ec come era stato ufficialmente affermato. Nel 1958 pubblica \"Cultura e rivoluzione industriale\" che ebbe un successo immediato e che lo rese conosciuto. Nel 1961 pubblica The Long Revolution. I suoi testi furono ripresi dalla nuova sinistra ampliando il suo pubblico. Sulla base dei suoi testi, Williams fu invitato a tornare a Cambridge nel 1961 per diventarne docente. Fu visiting professor di Scienze Politiche presso l'Universit\u00e0 di Stanford nel 1973. Si ritira dal Cambridge nel 1983 e trascorse gli ultimi anni a Saffron Walden.\nCultura e rivoluzione industriale.\nPubblicato nel 1958, \"Cultura e rivoluzione industriale\" (titolo originale \"Culture and Society\"), ricostruisce l'evoluzione dell'atteggiamento degli intellettuali inglesi nei confronti della civilt\u00e0 industriale, a partire dalla fine del diciottesimo secolo fino alla met\u00e0 del ventesimo. In particolare, Williams si sofferma sul concetto di \"cultura\", che proprio durante l'Ottocento prese a significare 'un intero sistema di vita materiale, intellettuale e spirituale\" . Williams dimostra come l'idea di cultura sia nata in reazione all'affermarsi della societ\u00e0 creata dalla Rivoluzione industriale, in particolare come elemento che potesse redimere una societ\u00e0 dove i rapporti umani erano ormai subordinati al profitto e al guadagno, e ormai divisa tra una classe dominante, composta da un numero esiguo di individui, e una maggioranza di oppressi. \nWilliams rintraccia le radici di questa riflessione in Edmund Burke e prosegue citando, tra gli altri, Thomas Carlyle, John Stuart Mill, John Ruskin, WIlliam Morris, fino ad arrivare a T.S. Eliot e George Orwell. Secondo l'autore, per\u00f2, le riflessioni di questi intellettuali sono accomunate da un limite, legato al rapporto con quella parte della popolazione, il proletariato, che subiva le peggiori conseguenze delle trasformazioni avvenute a partire dal Settecento. Concepito come \"massa\", il proletariato viene considerato come \"perpetua minaccia della cultura\" , credula e mediocre nei gusti e nei costumi: un atteggiamento di distanza che si \u00e8 mantenuto nel tempo e che \"ha servito, paradossalmente, a immobilizzare e indebolire le coscienze\" , e a impedire di conseguenza l'elaborazione di reali percorsi di emancipazione per questa parte della popolazione. \nNella conclusione, Williams denuncia il limite del concetto di \"massa\", definendolo un pregiudizio intellettuale, \"ideologia di coloro che cercarono di controllare il nuovo sistema e trarne profitto [...] rafforzando quindi lo status quo\" , e ne auspica il superamento, proponendo la solidariet\u00e0 come base per un nuovo tipo di societ\u00e0."}
{"id": "292642", "revid": "28530", "url": "https://it.wikipedia.org/wiki?curid=292642", "title": "Allied Force", "text": ""}
{"id": "292645", "revid": "1833487", "url": "https://it.wikipedia.org/wiki?curid=292645", "title": "Brolio", "text": "Brolio \u00e8 una frazione del comune di Castiglion Fiorentino, in provincia di Arezzo. Posta su due colli della Val di Chiana aretina, a 286 metri sul livello del mare, al 2003 contava circa 362 abitanti.\nStoria.\nMalgrado l'esigua popolazione odierna, Brolio ha origini antichissime, risalenti almeno all'epoca etrusca. A tale periodo, precisamente al VII-V secolo a.C., risalgono infatti i reperti costituenti il cosiddetto \"Deposito di Brolio\", rinvenuti nel 1863 e oggi esposti al Museo archeologico nazionale di Firenze. Si tratta per lo pi\u00f9 di bronzetti raffiguranti divinit\u00e0, guerrieri o semplici scene di vita quotidiana, che testimoniano l'importanza del luogo gi\u00e0 durante l'epoca etrusca. Del resto, in prossimit\u00e0 di Brolio scorreva il fiume \"Clanis\", navigabile, sul quale dovevano esistere attracchi per piccole imbarcazioni.\nQuel che \u00e8 sicuro \u00e8 che la zona fosse densamente popolata, in quanto oltre al Deposito sono stati rinvenuti molti altri reperti, tra cui frammenti di epoca villanoviana, un'iscrizione etrusca (riportata alla luce nel 1868), un genietto romano e un tegolone di epoca paleocristiana, recante addirittura un pesce stilizzato, simbolo che i primi Cristiani utilizzavano per indicare i propri punti di ritrovo.\nA dar prova definitiva dell'antichit\u00e0 del borgo, \u00e8 stato rinvenuto un insediamento etrusco nella zona denominata \"Melmone\", nel quale sono chiaramente visibili le fondamenta delle remote case.\nLa popolazione rimase in zona di certo fino all'epoca medievale, trattando un documento vescovile del 1083 di una \"Pieve di San Lorenzo\" a Brolio. L'esodo verso le colline circostanti si ebbe probabilmente in seguito, quando la zona era divenuta talmente malsana e invivibile da spopolarsi quasi completamente.\nFu solo con la bonifica eseguita da Vittorio Fossombroni nel XVIII secolo che la vivibilit\u00e0 nell'area miglior\u00f2 sensibilmente. Nel XIX secolo la coltivazione dei cereali, degli ortaggi, delle olive e della vite riprese in maniera preponderante, ripopolando la zona e attribuendole quel dolce aspetto rurale che adesso possiede. Oggi il territorio broliese \u00e8 circondato da numerosi fondi rurali, presso cui sorgono fattorie, aziende agricole e agriturismi.\nLe ultime operazioni di bonifica della Val di Chiana, risalenti al periodo compreso tra 1934 e 1940, hanno interessato direttamente il territorio di Brolio. Nei pressi de La Ginestra, infatti, fu realizzata una galleria di circa 600 m di lunghezza, necessaria per permettere all'Allacciante dei Rii Castiglionesi (prosecuzione del Torrente Vingone) di confluire in destra idrografica, dopo aver recepito le acque dell'Allacciante Esse-Mucchia (o dei Rii Cortonesi), direttamente nel Canale Maestro della Chiana (presso Porto a Cesa). Immediatamente a valle della Fattoria di Brolio, lungo la \"Via del Filo\", \u00e8 inoltre presente l'ultima colmata attiva del territorio castiglionese. Nella colmata le acque dell'Allacciante Esse-Mucchia si scaricano del loro contenuto di solidi sospesi per poi essere immesse, dopo la confluenza con l'Allacciante dei Rii Castiglionese, nel Canale Maestro. La colmata \u00e8 dotata di sfioratore superficiale e scarico di fondo, entrambi visibili in adiacenza alla Via del Filo. Nel territorio broliese sono presenti anche altri manufatti significativi riconducibili alle opere di bonifica, come la botte del Bonini (zona Lodolazzo), che permette al Canale di Montecchio Nuovo di sottopassare l'Allacciante Esse-Mucchia, prima di confluire direttamente in destra idrografica nel Canale Maestro, ed alcuni attraversamenti in ferro tipo Zor\u00e8s, nome che deriva dal tipo di profilato che era utilizzato per formare il piano dell'impalcato.\nSociet\u00e0.\nTradizioni e folclore.\nOgni anno si tiene a Brolio la \"Sagra della Ranocchia Chianina\" (ultimi venerd\u00ec, sabato e domenica di luglio e primi mercoled\u00ec, gioved\u00ec, venerd\u00ec, sabato e domenica di agosto), che richiama migliaia di visitatori, e nella quale vengono servite le specialit\u00e0 chianine, tra cui la rana, cucinata, secondo la tradizione broliese, fritta o in salsa piccante. Sempre durante la Sagra si svolge la caratteristica \"Corsa dell'Ocio Chianino\", una sorta di \"Palio\" con oche legate ad un carretto (chiamato \"sulky\"), cui partecipano di diritto solo le famiglie fondatrici della manifestazione: a ciascuna di esse appartiene sia il guidatore che l'oca. La gara avviene nel pi\u00f9 totale rispetto degli animali impiegati, che non subiscono alcun maltrattamento (dalla prima edizione, corsa nel 1977, non si \u00e8 registrato nemmeno il pi\u00f9 piccolo infortunio) e, al termine della breve corsa, vengono subito riportati nei rispettivi allevamenti."}
{"id": "292646", "revid": "22475", "url": "https://it.wikipedia.org/wiki?curid=292646", "title": "Rosi Mittermaier", "text": "Atleta polivalente, \u00e8 stata una delle atlete di punta della nazionale tedesca occidentale negli anni 1970. Nel suo palmar\u00e8s vanta, tra l'altro, due ori olimpici, uno iridato, una Coppa del Mondo generale e una di specialit\u00e0.\n\u00c8 sorella di Heidi ed Evi, moglie di Christian Neureuther e madre di Felix, tutti a loro volta sciatori alpini di alto livello.\nBiografia.\nCarriera sciistica.\nStagioni 1967-1974.\nSciatrice polivalente originaria di Reit im Winkl, dove i genitori possedevano un albergo, Rosi Mittermaier ottenne il suo primo risultato di rilievo in Coppa del Mondo durante la prima edizione della manifestazione, giungendo 6\u00aa il 1\u00ba febbraio 1967 nello slalom speciale disputato a Monte Bondone. L'anno dopo esord\u00ec ai Giochi olimpici invernali: a fu 25\u00aa nella discesa libera, 20\u00aa nello slalom gigante e non complet\u00f2 lo slalom speciale. In Coppa del Mondo conquist\u00f2 il primo podio il 17 marzo dello stesso anno ad Aspen, piazzandosi 3\u00aa in slalom gigante alle spalle della canadese Nancy Greene e della francese Marielle Goitschel, e il primo successo nella stagione successiva, il 16 gennaio 1969 sulle nevi di Schruns in slalom speciale.\nAi Mondiali della Val Gardena del 1970 si classific\u00f2 7\u00aa nello slalom gigante e 5\u00aa nella combinata, mentre agli XI Giochi olimpici invernali di fu 6\u00aa nella discesa libera, 12\u00aa nello slalom gigante e 17\u00aa nello slalom speciale. In Coppa del Mondo si classific\u00f2 al 2\u00ba posto nella classifica di slalom speciale sia nella stagione 1972-1973 a 30 punti dalla vincitrice, la francese Patricia Emonet, sia nella stagione 1973-1974, battuta dalla compagna di squadra Christa Zechmeister di 16 punti; nel 1974 si piazz\u00f2 anche 6\u00aa nello slalom speciale ai Mondiali di Sankt Mortiz.\nStagioni 1975-1976.\nNella stagione 1974-1975 in Coppa del Mondo fu 3\u00aa nella classifica generale, con otto podi (una vittoria). L'anno dopo ai XII Giochi olimpici invernali di , sua ultima apparizione ai Giochi, raggiunse l'apice della carriera, riuscendo ad aggiudicarsi una medaglia in ciascuna delle gare in programma: l'oro nella discesa libera e nello slalom speciale e l'argento nello slalom gigante. In quella gara fu superata per 12 centesimi di secondo dalla diciannovenne canadese Kathy Kreiner, vincitrice a sorpresa: la Mittermair non riusc\u00ec in tal modo ad aggiudicarsi tutte le gare del programma dello sci alpino ai Giochi olimpici, impresa riuscita soltanto all'austriaco Toni Sailer a e al francese Jean-Claude Killy a , tuttavia vinse la medaglia d'oro anche nella combinata, disputata in sede olimpica ma valida solo ai fini dei Mondiali del 1976.\nSempre nella stagione 1975-1976 la sciatrice bavarese vinse sia la Coppa del Mondo generale sia quella di slalom speciale, battendo in entrambe le classifiche la svizzera Lise-Marie Morerod (rispettivamente di 67 e di 20 punti). Si piazz\u00f2 anche 3\u00aa nella Coppa del Mondo di slalom gigante e conquist\u00f2 quattro vittorie (l'ultima il 6 marzo a Copper Mountain in slalom speciale) e tredici podi complessivi tra i quali l'ultimo, il 3\u00ba posto nella discesa libera disputata il 12 marzo ad Aspen, che fu anche il suo ultimo piazzamento in carriera.\nAltre attivit\u00e0.\nDopo il ritiro si \u00e8 dedicata a varie attivit\u00e0 promozionali .\nNel 2008 ha pubblicato un disco, \"Weihnachten\", assieme alla sorella Evi e al marito Christian Neureuther.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale\nKB = combinata\nRiconoscimenti.\nLa Mittermaier \u00e8 stata nominata \"Atleta dell'anno\" della Germania Ovest nel 1976."}
{"id": "292649", "revid": "1697482", "url": "https://it.wikipedia.org/wiki?curid=292649", "title": "Interior gateway protocol", "text": "In telematica, linterior gateway protocol (IGP) \u00e8 un tipo protocollo di routing usato all'interno di un sistema autonomo.\nI principali protocolli di routing Interior Gateway Protocol per IPv4 sono RIPv2, OSPF, IS-IS e EIGRP.\nLa loro evoluzione in ambiente IPv6 \u00e8 costituita dai protocolli RIPng (RIP next generation, OSPFv3, EIGRPv6."}
{"id": "292652", "revid": "709565", "url": "https://it.wikipedia.org/wiki?curid=292652", "title": "Google Maps", "text": "Google Maps \u00e8 un servizio internet geografico sviluppato da Google che consente la ricerca e la visualizzazione di carte geografiche di buona parte della Terra. Accessibile da sito web, o da app mobile, impiega mappe ottenute con una variante della proiezione di Mercatore.\nOltre a questo \u00e8 possibile cercare servizi in particolari luoghi, tra cui ristoranti, monumenti e negozi. Inoltre si pu\u00f2 visualizzare un possibile percorso stradale tra due punti, oltre a foto satellitari di molte zone con diversi gradi di dettaglio (per le zone che sono state coperte dal servizio si riescono a distinguere in molti casi le case, i giardini, le strade e cos\u00ec via). Le foto sono statiche (non in tempo reale), e una buona parte di loro risalgono alla fine degli anni novanta. Oltre a queste funzioni, Google Maps offre anche una ricerca di attivit\u00e0 commerciali sulle stesse mappe.\nUn difetto delle foto di cui sono costituite le mappe Google \u00e8 che le foto non sono ortofoto, cio\u00e8 sono state schiacciate per essere adattate alla proiezione cartografica. Questo si vede facilmente confrontando le mappe con, ad esempio, quelle dell'Istituto Geografico Militare o del Portale Cartografico Nazionale.\nStoria.\nL'8 febbraio 2005 su Google Blog fu annunciato il servizio di mappe, disponibile per i browser Internet Explorer e Mozilla Firefox. Il supporto per Opera e Safari fu aggiunto il 25 febbraio dello stesso anno. Il servizio rimase in beta per 6 mesi prima della versione stabile. \nNel gennaio 2006 il supporto di Google Maps si allarg\u00f2 nella maggior parte degli Stati Uniti, a Puerto Rico, in Canada, in Regno Unito e in alcune citt\u00e0 in Irlanda. Fu coperta anche l'area di Torino in occasione delle Olimpiadi Invernali. Nello stesso mese Google Maps inizi\u00f2 a fornire le stesse immagini satellitari di Google Earth. Il 12 marzo 2006 furono aggiunte le mappe di Marte. Ad aprile fu pubblicata la seconda versione delle API. A giugno fu lanciato Google Maps per le imprese: un servizio che permetteva di pubblicizzare la propria attivit\u00e0 direttamente su Google Maps. A dicembre, per alcune citt\u00e0 americane e Londra, su Google Maps vennero mappate le linee metropolitane delle citt\u00e0. \nNel 2009 venne rilasciato Google Ride Finder, un servizio di taxi in 14 citt\u00e0 degli Stati Uniti d'America che usava Google Maps, che per\u00f2 venne discontinuato nell'ottobre dello stesso anno. Sempre nel 2008 venne rilasciata la prima versione delle API di Google Maps. \nNel luglio 2009 il servizio sbarc\u00f2 anche in Giappone. Il 22 luglio venne pubblicata la visione ibrida della mappe (l'unione della visione satellitare e stradale). Nello stesso mese fu lanciato Google Moon.\nNel 2010 fu aggiunta la possibilit\u00e0 di cercare itinerari per i ciclisti.\nIl 30 maggio 2012 Google Places fu rimpiazzato da Google+ Local. Nel giugno 2012 inizi\u00f2 la mappatura dei fiumi e canali britannici insieme alla Canal and River Trust, un'azienda non governativa inglese che gestisce i fiumi e i canali nel Regno Unito, permettendo di pianificare viaggi attraverso ponti e alzaie lungo 3000 chilometri di fiumi. L'11 ottobre fu annunciato l'aggiornamento di oltre 300\u00a0000\u00a0km di strade degli Stati Uniti.\nDal dicembre 2012 l'applicazione per dispositivi mobili Google Maps \u00e8 disponibile anche sull'App Store di Apple dopo che il servizio fu rimosso dalla versione 6 del sistema operativo iOS.\nIl 29 gennaio 2013 Google Maps ha incluso la mappa della Corea del Nord. Il 3 maggio 2013 Google Maps ha iniziato a usare il nome Palestina anzich\u00e9 Territori occupati, riconoscendola di fatto come Stato.\nIl 27 giugno 2016, Google ha aggiornato le immagini satellitari di tutto il mondo prese dal Landsat 8, per un totale di 700 trilioni (700\u00a0000 miliardi nella scala corta) di pixel di nuovi dati.\nNel settembre 2016 Google Maps acquisisce la startup di analisi analitica cartografica Urban Engines.\nNel febbraio 2020, in occasione del 15\u00ba anniversario dalla creazione, viene rinnovato il logo.\nCaratteristiche.\nLa visione del pianeta si pu\u00f2 ottenere ad esempio con una mappa o una semplice cartina stradale.\nUltimamente e solo per alcuni paesi, \u00e8 stata implementata la funzione \"traffico\" che visualizza i problemi di traffico stradale.\nProiezione adottata.\nGoogle Maps \u00e8 basato su una variante della proiezione di Mercatore. Se la Terra fosse perfettamente sferica, la proiezione sarebbe la stessa di quella di Mercatore. Google Maps usa le formule della proiezione sferica di Mercatore, ma le coordinate di Google Maps sono basate sui dati del sistema geodetico mondiale WGS84. La differenza tra una sfera e un ellissoide WGS84 \u00e8 la causa di una non precisa proiezione, percepibile in modo particolare su rappresentazioni a grande scala.\nAssumendo che formula_1 e formula_2 siano le componenti delle coordinate locali, ENU infinitesimali la loro larghezza e lunghezza proiettate sulla carta sono descritte cos\u00ec:\ndove formula_4 \u00e8 la latitudine geodetica, formula_5 \u00e8 la prima eccentricit\u00e0 dell'ellissoide della Terra, formula_6 \u00e8 il semiasse maggiore della Terra, e formula_7 \u00e8 la scala della carta. Google Maps usa\nPoich\u00e9 la proiezione di Mercatore, e le sue varianti, hanno valori infiniti ai poli, Google Maps non mostra i poli.\nAltri progetti.\nGoogle Moon e Google Mars.\nDopo Google Maps sono nati due nuovi progetti di cartografia: \"Google Moon\" con lo scopo di mappare le terre lunari e \"Google Mars\" per mappare invece le terre di Marte.\nGoogle Sky.\nGoogle presenta Google Sky, un servizio su internet di mappatura spaziale che permette agli utenti di osservare l'universo conosciuto, usando fotografie prese dal telescopio spaziale Hubble.\nGoogle Street View.\nIl servizio \"Street View\" permette di visualizzare fotografie a 360\u00b0 di numerose localit\u00e0 del mondo. Tali immagini sono state riprese da automezzi dotati di fotocamere e pertanto non sono in tempo reale. Per la strumentazione Google si \u00e8 affidata all'azienda canadese Immersive Media, produttrice delle fotocamere Dodeca 2360, con 11 obiettivi in grado di fotografare a 360 gradi. La risoluzione \u00e8 molto elevata in alcune citt\u00e0, mentre in altre \u00e8 ridotta, probabilmente artificialmente.\nIl servizio \u00e8 stato criticato dopo che sono state notate alcune foto in cui comparivano persone in situazioni imbarazzanti ed \u00e8 stato evocato il diritto di privacy, dal momento che nelle immagini spesso le persone sono riconoscibili. Il problema \u00e8 stato sollevato anche da periodici come \"The New York Times\" e \"Wired\". Dopo le proteste di alcune associazioni di consumatori, i legali di Google, pur facendo notare che le immagini sono legali perch\u00e9 scattate in luoghi pubblici, si sono detti disponibili, previa segnalazione dell'interessato, a eliminare le immagini in questione. Attualmente Google Street View impiega un algoritmo che riconosce automaticamente targhe e volti, offuscandoli.\nUna delle caratteristiche di questa applicazione \u00e8 aver sviluppato un sistema economico intorno alle attivit\u00e0 locali di Google Maps. La ragion di identit\u00e0 per attivit\u00e0 e commercianti che cercano come trovare clienti su Google Maps con Google My Business coinvolgendo i potenziali clienti a una visita preventiva. \nGoogle Street View, tuttavia, permette anche di creare o importare foto sferiche a 360\u00b0 da qualsiasi cellulare, sia dotato di foto-videocamera a 360\u00b0, sia tramite i precedenti modelli e una successiva ricostruzione dell'immagine sferica. La ricostruzione non \u00e8 fatta dal cellulare, ma dal software di Streeview.. \nL'applicazione gratuita \"Google Camera\" consentiva di scattare una prima foto e altre in sequenza da collocare a scelta a destra/sinistra, sopra/sotto, che poi l'applicazione \"univa\" in un'unica foto sferica a 360\u00b0: sviluppata da Google per cellulari con sistema operativo Android, l'applicazione \u00e8 giunta a supportare Android 4.4 finch\u00e9 il 17 febbraio 2016 Google l'ha rimossa da Google Play, ma gi\u00e0 dalla versione 4.2 di Android 4.2 le fotocamere avevano nativamente l'alternativa opzione \"Photo Sphere\" per scattare foto sferiche a 360\u00b0.\nGoogle Transit.\nGoogle Transit \u00e8 una funzionalit\u00e0 introdotta nel Canada e negli Stati Uniti, e per prima in Europa, per la regione Toscana e le citt\u00e0 di Torino, Milano, Firenze, Genova, Como, Brescia, Modena, Reggio nell'Emilia, Venezia, Vicenza, Roma e Salerno in via sperimentale, per creare un itinerario esclusivamente con mezzi di trasporto pubblici. A partire dal 1\u00ba gennaio 2014 il servizio Google Transit \u00e8 attivo su tutta la provincia di Cuneo e dal 30 giugno 2014 \u00e8 stato esteso anche alla citt\u00e0 di Bergamo. Il servizio \u00e8 attivo anche nella citt\u00e0 e nella provincia di La Spezia per conto di ATC Esercizio.\nGoogle My Maps.\nAd aprile 2007 viene introdotta la possibilit\u00e0 di crearsi delle proprie mappe sulla base di quelle di Google Maps. Si sovrappongono alle immagini percorsi, poligoni e segnaposto.\nGoogle Maps Mobile.\nPer i dispositivi mobili che supportano la piattaforma Java (o anche quelli basati sui sistemi operativi Android, iOS, Windows Mobile, Palm OS o Symbian OS) e che dispongono di una connessione a Internet via GPRS, UMTS, HSDPA o LTE esiste dal 2006 un'apposita versione Google Maps, detta \"Google Maps Mobile\", che permette di accedere alle mappe e di usufruire del servizio di navigazione GPS come un vero e proprio navigatore satellitare da tali dispositivi.\nGoogle Places.\nGoogle Places \u00e8 il servizio che permette di aggiungere nelle ricerche su Google la scheda dell'attivit\u00e0 commerciale, sul lato destro della pagina di ricerca. La scheda commerciale \u00e8 provvista di mappa nonch\u00e9 degli altri dati dell'attivit\u00e0 (indirizzo, telefono, orari di apertura, recensioni, ecc.).\nL'utilizzo di Google places \u00e8 completamente gratuito (occorre un account di Gmail attivando in seguito la procedura prevista); invece, l'inserimento all'interno della scheda dell'estensione che permette, cliccando sopra, di aprire il percorso con Google Maps, \u00e8 a pagamento in quanto si utilizza Google Ads.\nDall'estate del 2014 Google Places non \u00e8 pi\u00f9 attivabile attraverso la relativa dashboard per le aziende di Google Places o dalle pagine Google+ in quanto il servizio fa parte della piattaforma Google My Business.\nGoogle Local Guides.\nDal 13 novembre 2015, \u00e8 attivo un nuovo servizio che si chiama \"Guide Locali\" che permette agli utenti Google di recensire, inserire foto e aggiungere attivit\u00e0 a Google Maps. Il programma permette all'utente di guadagnare punti e salire fino a dieci livelli e ottenere benefici da Google, come ad esempio 1 terabyte di cloud su Google Drive.\nGoogle Maps e la Corea del Sud.\nIl servizio Google Maps non \u00e8 presente in Corea del Sud: non si possono ottenere indicazioni o interagire con i punti d'interesse sulla mappa. Questo fatto \u00e8 dato dalla Spatial Data Industry Promotion Act e dalla Promotion of Military Bases and Installation Act, leggi sud coreane che proibiscono alle aziende terze di pubblicare immagini delle mappe sud coreane salvate su server esteri. Quindi, Google si affida ad altre soluzioni open source per mostrare, anche se in bassa qualit\u00e0, le strade della Corea del Sud."}
{"id": "292653", "revid": "1318658", "url": "https://it.wikipedia.org/wiki?curid=292653", "title": "Romanzo nero", "text": "Il termine romanzo nero pu\u00f2 riferirsi a due differenti generi letterari:"}
{"id": "292660", "revid": "21880", "url": "https://it.wikipedia.org/wiki?curid=292660", "title": "Teodoro Caruel", "text": ""}
{"id": "292666", "revid": "119477651", "url": "https://it.wikipedia.org/wiki?curid=292666", "title": "Sand Land", "text": " \u00e8 un manga di Akira Toriyama, composto da 14 episodi pubblicati su \"Weekly Sh\u014dnen Jump\" nel 2000.\nTrama.\nIl manga segue le avventure di Belzebub\u00f9, principe dei demoni, del ladro Shif che lo accompagna e l'anziano sceriffo Rao. In un mondo futuro conosciuto come \"Sand Land\", l'unico fiume che fornisce a tutto il mondo l'acqua si \u00e8 arrestato in seguito alle guerre umane e l'unica fonte d'acqua sono le costose bottiglie d'acqua del Re. In questo arido mondo, lo sceriffo Rao si reca nel villaggio dei demoni in cerca di aiuto per cercare la \"sorgente fantasma\" situata oltre il deserto, un'oasi non di propriet\u00e0 del re. Belzebub\u00f9 parte insieme a Rao portando con s\u00e9 un altro demone, Shif. Lungo il tragitto, il gruppo si scontrer\u00e0 pi\u00f9 volte con l'esercito del re, intenzionato a detenere il monopolio dell'acqua, e verr\u00e0 a conoscenza di importanti segreti riguardanti il loro mondo.\nMedia.\nManga.\nIl manga \u00e8 stato pubblicato su \"Weekly Sh\u014dnen Jump\" a partire dal numero 23 di giugno del 2000, per concludersi sui numeri 36/37 del settembre dello stesso anno con il quattordicesimo capitolo. I quattordici episodi sono stati poi raccolti in un unico volume pubblicato l'11 novembre successivo. In Italia Sand Land \u00e8 stato pubblicato dalla Star Comics nel numero 98 del monografico \"Storie di Kappa\" del novembre 2002. Nello stesso anno, il manga venne edito in Francia, mentre Viz Media ha rilasciato un'edizione americana per gli Stati Uniti il 24 dicembre 2003."}
{"id": "292668", "revid": "1632387", "url": "https://it.wikipedia.org/wiki?curid=292668", "title": "Carl Orff", "text": "Essendosi occupato intensamente anche di pedagogia e didattica, ha influenzato profondamente, attraverso lo \"Orff-Schulwerk\", l'educazione musicale.\nBiografia.\nGli inizi.\nCarl Orff nacque il 10 luglio del 1895 a Monaco da una famiglia bavarese di militari dediti sia alla musica che agli studi storici; il nonno Carl Koestler (1837-1924), amico del compositore Joseph Rheinberger, suonava il pianoforte e fu tra i fondatori, nel 1866, dell'associazione orchestrale dilettantesca \"Wilde Gung'l\", ancora oggi esistente. Il padre, Heinrich Maria Orff (1869-1949), \"\"ufficiale con il corpo e con l'anima\", suonava il contrabbasso nell'orchestra dei \"Wilde Gung'l\" e il pianoforte, mentre sua madre, Paula Koestler (1872-1960), era un'ottima pianista, formatasi sotto la guida di Joseph Giehrl, allievo a sua volta di Franz Liszt e amico di Richard Strauss.\nLa \"Hausmusik\", l'esecuzione di musica da camera in varie formazioni (fino al quintetto con pianoforte) faceva parte delle tradizioni della famiglia e costitu\u00ec pertanto l'humus ideale per lo sviluppo della musicalit\u00e0 del ragazzo. Carl inizi\u00f2 a cinque anni lo studio del pianoforte, perfezionandosi pi\u00f9 tardi sotto la guida del compositore e pianista Hermann Zilcher; in seguito prese anche lezioni di organo e di violoncello (s'ignorano i nomi degli insegnanti). Affascinato dal mondo del teatro in tutte le sue forme, Carl scopr\u00ec presto la tradizione del \"Kasperltheater\"\" (le celebri \"pi\u00e8ces\" del conte Pocci, detto \"Kasperlgraf\", 1807-76) e frequentando assiduamente i teatri monacensi e i concerti nella sala dell'\"Odeon\" acquist\u00f2 precocemente familiarit\u00e0 con il grande repertorio operistico e con la tradizione sinfonica austro-tedesca, entusiasmandosi per le \"Opere Romantiche\" ed i \"Musikdramen\" di Wagner e di Strauss (in particolar modo per l\"'Elektra\", da lui ascoltata nel giugno 1914 al \"Nationaltheater\" di Monaco sotto la direzione dell'autore, con una spiccata predilezione per i capolavori sinfonici di Wolfgang Amadeus Mozart, Ludwig van Beethoven, Franz Schubert e Anton Bruckner).\nGiovinezza e formazione musicale.\nDal 1912 al 1914 studi\u00f2 presso la \"Akademie der Tonkunst\" di Monaco, nella classe di composizione di Anton Beer-Walbrunn (1864-1929). Deluso dallo spirito conservatore dell'Accademia, ancora fortemente influenzato dalla tradizione di Rheinberger, e insoddisfatto dell'insegnamento di Beer-Walbrunn, Orff scopr\u00ec per proprio conto il mondo sonoro di Claude Debussy (\"\"Nocturnes\", \"Pell\u00e9as et M\u00e9lisande\"), che influenz\u00f2 profondamente la sua prima opera, rappresentata per la prima volta il 5 febbraio 1910 alla Staatstheater di Darmstadt, \"Gisei. Das Opfer\" (1913), dalla tragedia giapponese tradizionale \"Terakoya o La scuola del villaggio\"; influenz\u00f2 anche il poema sinfonico (chiamato da lui \"Orchesterspiel\") \"Tanzende Faune\" (ispirato da un quadro di Franz von Stuck o da uno di Pablo Picasso, composto nel 1914 ma eseguito per la prima volta solo nel 1995 nella sala della \"Philharmonie\" monacense) e i \"Treibhauslieder\"\", su testi di Maeterlinck (1914; partitura distrutta dall'autore).\nNei \"Treibhauslieder\" l'inebriamento debussyano-maeterlinckiano raggiunse l'apice: Orff riconobbe nel 1917 che si trattava di \"vie sbagliate\" (\"Irrwege\"), nonostante i tratti fortemente sperimentali che segnano, nei \"Treibhauslieder\", una parziale sorprendente coincidenza con certi tratti della poetica dei Futuristi, che Orff all'epoca non poteva conoscere. L'interesse per la cultura nipponica era mediato in quegli anni in Germania soprattutto dalle traduzioni di Karl Florenz: la ricezione della letteratura giapponese classica fu filtrata dalla poetica simbolista di Maeterlink: questo spiega le ragioni per le quali Orff si rivolse, nel suo primo approccio al teatro musicale, ad un soggetto come \"Terakoya\". Si trattava comunque di una strada che non port\u00f2 il giovane compositore ad individuare la propria personale cifra artistica e che fu perci\u00f2 presto abbandonata: lo stesso dicasi per le opere atonali di Arnold Sch\u00f6nberg, alle quali Orff rivolse in quegli anni la pi\u00f9 grande attenzione, senza tuttavia trovarvi una strada che fosse per lui percorribile.\nUn'altra esperienza determinante, che lo aiut\u00f2 ad uscire dalla crisi in cui si dibatteva in quegli anni, fu il confronto con gli ideali estetici degli artisti che collaborarono, nel 1912, al celebre Almanacco \"Der blaue Reiter\" (\"Il cavaliere azzurro\"), in particolare Vasilij Kandinskij e Franz Marc. Il concetto di \"elementare\", divenuto poi il principio-cardine, a livello teorico, dello \"Schulwerk\", fu messo a fuoco, infatti, anche da Kandinskij, che cerc\u00f2 di definire in \"Punto, linea e superficie\" (1926) una \"grammatica delle forme elementari\". Nel 1917 Orff lavor\u00f2 per circa un anno come assistente presso i \"M\u00fcnchner Kammerspiele\", collaborando con il noto regista Otto Falckenberg (1873-1947), del quale divenne amico. Orff abbozz\u00f2 una prima versione delle musiche di scena per il \"Sogno di una notte di mezza estate\" di William Shakespeare nella traduzione di Wilhelm August von Schlegel che divent\u00f2 poi la sua composizione \"\"Ein Sommernachtstraum\". Stimoli importanti provennero, in seguito, dalla conoscenza del teatro di Bertolt Brecht, anch'egli attivo negli anni venti presso i \"Kammerspiele\" monacensi: agli inizi degli anni trenta, Orff metter\u00e0 in musica diverse liriche di Brecht, riunendole in due \"Chors\u00e4tze\" (\"Werkbuch II\"); nel 1954 Brecht si rivolger\u00e0 a Orff, chiedendogli di scrivere delle musiche per \"Der kaukasische Kreidekreis\"\", ma il compositore non si mostrer\u00e0 interessato alla proposta.\nDopo la guerra.\nOrff prest\u00f2 servizio durante la prima guerra mondiale: ferito in trincea sul fronte orientale, termin\u00f2 il servizio militare, nel 1918, come assistente \"Kapellmeister\" presso l'Opera di Mannheim, a fianco di Wilhelm Furtw\u00e4ngler, e quella di Darmstadt. Tornato a Monaco nel 1919, dopo un breve studio, non particolarmente fruttuoso, presso Heinrich Kaminski (1920-21), si volse allo studio degli \"alte Meister\", degli \"antichi maestri\" dei secoli XVI e XVII (Orlando di Lasso, William Byrd, Ha\u00dfler, Dietrich Buxtehude ecc.): determinante per la sua maturazione fu soprattutto lo studio delle opere di Claudio Monteverdi, del quale allest\u00ec, a partire dal 1923, importanti rielaborazioni (\"Orpheus\", dalla \"\"Favola di Orfeo\", \"Klage der Ariadne\", dal \"Lamento di Arianna\", e \"Tanz der Spr\u00f6den\", da \"Il Ballo delle Ingrate\", Ottavo Libro di Madrigali, 1608) I testi, liberissime traduzioni degli originali, furono approntati da Dorothee G\u00fcnther, e per la \"Klage der Ariadne\", dallo stesso Orff. Fu in particolare l'etnomusicologo, organologo e storico della danza Curt Sachs, direttore all'epoca della \"Staatliche Musikinstrumente-Sammlung\" di Berlino, conosciuto da Orff nel 1925 in occasione di un concerto nel quale furono presentati al pubblico i suoi \"Werfel-Lieder\", a stimolarlo ad approfondire la conoscenza della musica del compositore cremonese: Orff divenne cos\u00ec uno dei pi\u00f9 importanti pionieri della \"Monteverdi-Renaissance\" del XX secolo (lavor\u00f2 fra l'altro anche ad una rielaborazione dell'\"Incoronazione di Poppea\"\", ma nessun impresario teatrale si mostr\u00f2 interessato ad un allestimento che appariva all'epoca poco pi\u00f9 che un'operazione di archeologia musicale).\nLa musica di Monteverdi signific\u00f2 per Orff, non di meno, il punto di partenza per la definizione di una personale drammaturgia musicale, del tutto svincolata dalle tradizioni operistiche ottocentesche e dal \"Musikdrama\" wagneriano e straussiano. Nonostante un primo tentativo, fallito, di utilizzare gli strumenti d'epoca (\"Orpheus\", Mannheim, \"Nationaltheater\", 17 aprile 1925), il suo interesse non era di natura filologica, ma mirava ad una libera rielaborazione (\"Neubearbeitung\", non a caso, \u00e8 la definizione scelta da Orff) dell'oggetto storico col quale di volta in volta si confrontava. Ci\u00f2 vale per la sua attivit\u00e0 di rielaboratore/trascrittore \"in toto\", per il \"Kleines Konzert\" da brani liutistici del secolo XVI (1928) e per la \"Entrata\" per orchestra da William Byrd, eseguita per la prima volta nel 1930 a K\u00f6nisberg sotto la direzione di Hermann Scherchen, uno degli apostoli della \"Neue Musik\".\nLa sperimentazione pedagogica: verso la maturit\u00e0.\nAccanto allo studio degli \"antichi maestri\", il campo della sperimentazione pedagogica \u00e8 l'altro grande ambito in cui Orff si mosse a partire dalla met\u00e0 degli anni venti, dopo la composizione dei primi lavori recanti il marchio della sua personalit\u00e0, i \"Werfel-Lieder\" (1920-21). Nel settembre 1924, Orff fond\u00f2 a Monaco, insieme con Dorothee G\u00fcnther e lo storico della musica e critico d'arte Oskar Lang, la \"G\u00fcntherschule\", un istituto specializzato nell'educazione alla \"ginnastica, ritmica, musica e danza\": da questa fucina di sperimentazione, influenzata agli inizi dalla \"\"Neue Tanzbewegung\" tedesca (soprattutto dalla figura carismatica di Mary Wigman, che Orff aveva potuto ammirare di persona nel suo impressionante \"Hexentanz\"\", \"Danza della strega\"), nacque quella che Orff e le sue collaboratrici Gunild Keetman e Maja Lex (coreografa, direttrice dal 1930 della \"Tanzgruppe\" della \"G\u00fcntherschule\", nonch\u00e9 teorica della \"danza elementare\"), definiranno poi \"elementare Musik\". L'attivit\u00e0 della scuola prosegu\u00ec, sia pure frammezzo a mille difficolt\u00e0, soprattutto dopo l'inizio della guerra, fino al 1944.\nIl terzo Reich.\nLa posizione di Orff durante il nazionalsocialismo \u00e8 stata al centro di un dibattito acceso e di indagini storiche assai accurate, delle quali si \u00e8 fatto carico soprattutto l\"'Orff-Zentrum\" di Monaco di Baviera, inaugurato il 12 luglio 1990 (direttore dal 1990 al 2002 Hans-J\u00f6rg Jans, dal 2002 Thomas R\u00f6sch). La ricostruzione di Prieberg, ad un esame accurato delle fonti, si \u00e8 mostrata alquanto lacunosa e per certi versi poco attendibile: Orff non fu mai iscritto al partito nazista e non ne condivise l'ideologia. La sua sopravvivenza di artista negli anni bui del Terzo Reich \u00e8 disseminata tuttavia di compromessi che hanno spesso dato adito a false interpretazioni, se non addirittura ad una manipolazione intenzionale delle fonti storiche. Queste ultime sono state recentemente indagate a fondo, fra gli altri, dallo storico Oliver Rathkolb (Universit\u00e0 di Vienna).\nIl successo riscosso dai \"Carmina Burana\" a Francoforte nel giugno 1937 fu in realt\u00e0 fortemente contrastato per via della stroncatura dell'autorevole recensore del \"V\u00f6lkischer Beobachter\", Herbert Gerigk, capofila della musicologia antisemita e seguace delle teorie razziste di Alfred Rosenberg. Gerigk parl\u00f2, nella sua ampia recensione, di \"Jazzstimmung\" (\"Linguaggio Jazz\") e deplor\u00f2 vivamente l'uso della lingua latina ed un \"malinteso ritorno agli elementi originari del far musica\", diffidando i compositori tedeschi dal seguire una corrente che a suo modo di vedere non costituiva pi\u00f9 un problema di natura estetica ma di \"Weltanschauung\". L'effetto deterrente della recensione di Gerigk fece s\u00ec che i \"Carmina Burana\" non fossero pi\u00f9 eseguiti fino al 1940. In difficolt\u00e0 simili incapp\u00f2 anche la \"G\u00fcntherschule\", per via dell'adozione di strumenti esotici o ideologicamente sospetti come i flauti dolci, caduti in discredito presso i nazisti per via del loro impiego da parte della \"Jugendmusikbewegung\" e considerati \"strumenti bolscevichi\". La G\u00fcnther si iscrisse nondimeno al partito, per evitare la chiusura della scuola.\nLa disponibilit\u00e0 di Orff a scrivere, nel 1938 per l'Opera di Francoforte, una nuova (terza) versione delle musiche di scena per il \"Sogno di una notte di mezza estate\" di Shakespeare (\"Ein Sommernachtstraum\"), pu\u00f2 essere giudicata, almeno in parte, un atto di opportunismo. Sorretto dalla convinzione che l'autonomia estetica dell'arte in uno stato totalitario potesse prescindere, come ha sottolineato nel 1995 lo storico Hans Maier, da ogni atto di strumentalizzazione politica, Orff accett\u00f2 l'incarico proveniente direttamente dalla citt\u00e0 di Francoforte. Egli non riconobbe in seguito la versione compromissoria del 1938/39, assai pi\u00f9 tradizionale e fiacca di quelle abbozzate in precedenza: essa non era in sintonia con la sua ricerca, nello spirito di Falckenberg, di una musica per il \"Sogno\" che muovesse dalla \"parola\" (Orff si avvalse sempre, in tutte le versioni del \"Sogno\", della classica traduzione di Wilhelm August von Schlegel).\nNelle versioni successive (quarta, 1940; quinta, 1952; sesta, 1963) Orff riusc\u00ec a realizzare il suo intento artistico, prendendo decisamente le distanze dalla concezione operistico-ballettistica che le musiche di scena di Felix Mendelssohn avevano finito con l'imporre. Anche Otto Falckenberg le aveva sempre considerate \"contrarie\" alla natura della commedia di Shakespeare, della quale il regista dei \"M\u00fcnchner Kammerspiele\" e Orff intendevano portare alla luce la componente \"demonica\", \"panica\". Nemmeno la tanto discussa partecipazione della \"G\u00fcntherschule\" alle Olimpiadi berlinesi del 1936, per le quali Gunild Keetman (non Orff, come si continua a ripetere) scrisse diversi brani strumentali, pu\u00f2 essere considerata, a rigori, un atto di assenso verso il regime: accanto a Hitler sedevano allora, nell'Olympiastadion di Berlino, capi di Stato di nazioni che si sarebbero poi schierate, durante la guerra, sul fronte avverso alla Germania.\nOrff era inoltre amico di Kurt Huber, filosofo, psicologo ed etnomusicologo, professore all'Universit\u00e0 di Monaco, e membro fondatore del movimento di resistenza \"Die Wei\u00dfe Rose\" (la Rosa Bianca). Huber fu condannato a morte dal \"Volksgerichtshof\" e decapitato a Monaco nel luglio del 1943. Con Huber, Orff si dedic\u00f2, negli anni trenta, allo studio del folclore musicale della Baviera, pubblicando due raccolte di danze popolari nelle quali ha un particolare risalto lo \"Zwiefacher\", danza basata sulla libera alternanza di ritmo binario e di ritmo ternario. Che dopo la seconda guerra mondiale Orff abbia dichiarato agli alleati di essere stato membro, insieme a Huber, della \"Weisse Rose\", \u00e8 una leggenda priva di qualsiasi fondamento, diffusa da un ufficiale americano di nome Jenkins: essa \u00e8 stata definitivamente smentita, di recente, dalle approfondite ricerche d'archivio dello storico Oliver Rathkolb (Universit\u00e0 di Vienna).\nRathkolb ha risposto cos\u00ec alle dure accuse mosse a Orff dallo storico canadese Michael Kater nel suo saggio \"Carl Orff im Dritten Reich\". Va inoltre ricordato che Orff nel 1933, subito dopo l'ascesa al potere di Hitler, rassegn\u00f2 le dimissioni dalla direzione del \"M\u00fcnchner Bachverein\", la prestigiosa associazione corale della quale era stato a capo negli anni 1932-33 e per la quale aveva allestito, fra l'altro, una versione scenica della \"\"Historia der Auferstehung Jesu Christi\" di Heinrich Sch\u00fctz. La sua trascrizione della commedia gesuitica \"Philothea, anima Deo cara\"\" (1932-33), risalente al 1642 e importante per la concezione \"emblematica\" della scena, cui Orff s'ispir\u00f2 in seguito nel trittico dei \"\"Trionfi\", non fu mai allestita e la partitura non ci \u00e8 pervenuta. A rendere la posizione di Orff sospetta agli occhi dei nazionalsocialisti erano inoltre i suoi legami pregressi con Leo Kestenberg, il \"numen loci\" della vita musicale berlinese negli anni venti: Orff e Kestenberg avevano infatti progettato, agli inizi degli anni trenta, di introdurre lo \"Schulwerk\" nelle scuole di Berlino; non meno problematica appariva ai nazionalsocialisti la sua messa in musica di testi di Brecht nei due cicli di \"Chors\u00e4tze\" nati poco prima della presa di potere di Hitler.\nI lavori della maturit\u00e0.\nAltre importanti prime esecuzioni, dopo quella dei \"Carmina Burana\", furono quelle delle opere fiabesche \"Der Mond\" (Monaco, \"Nationaltheater\", 1939, direttore Klemens Krauss), \"Die Kluge\" (Francoforte, \"St\u00e4dtische B\u00fchnen\", 1943), i \"Ludi scaenici\" \"Catulli Carmina\"\" (Lipsia, \"St\u00e4dtische B\u00fchnen\", 1943), la \"tragedia bavarese\" \"\"Die Bernauerin\" (Stoccarda, \"W\u00fcrttembergische Staatstheater\", 1947) e il terzo lavoro del trittico dei \"Trionfi\", \"Trionfo di Afrodite\"\", su testi di Catullo, Saffo ed Euripide (Milano, \"Teatro alla Scala\", 1953, direttore Herbert von Karajan), dove i primi due lavori del trittico sono i \"Carmina Burana\" e i \"Catulli Carmina\".\nUna svolta radicale nella sua concezione drammaturgica segn\u00f2 la realizzazione musicale dell'Antigonae nella traduzione di Friedrich H\u00f6lderlin, alla quale Orff lavor\u00f2 dal 1941 al 1948 (prima esecuzione: Festival di Salisburgo, 1949, direttore Ferenc Fricsay). L'ardua impresa di riconquistare alla coscienza dell'uomo moderno l'antica tragedia attica, sulla scorta delle impervie traduzioni \"esperiche\" di H\u00f6lderlin, prosegu\u00ec con \"\"Oedipus der Tyrann\", rappresentato per la prima volta nel 1959 a Stoccarda (con Astrid Varnay e Fritz Wunderlich direttore Ferdinand Leitner). La terza, ultima tragedia della trilogia orffiana, per la quale il compositore decise di ricorrere all'originale greco di Eschilo, fu Prometheus (prima: Stoccarda, 1968, direttore Ferdinand Leitner). Il teatro escatologico della \"De Temporum Fine Comoedia\" (Festival di Salisburgo, 1973, direttore Herbert von Karajan), segna l'approdo estremo del teatro del compositore. Dal 1950 al 1960 Orff ebbe una cattedra di composizione presso la \"Hochschule f\u00fcr Musik\" di Monaco. Dal 1972 al 1981 lavor\u00f2, in collaborazione con Hannelore Gassner e Werner Thomas, ad un'opera documentaria in otto volumi, \"Carl Orff und sein Werk. Dokumentation\" (Schneider, Tutzing, 1973-1983).\nLa morte.\nOrff mor\u00ec nel 1982, all'et\u00e0 di 87 anni, e fu sepolto nella chiesa barocca del monastero benedettino di Andechs, sulle rive del lago Ammersee, una trentina di km a sud di Monaco. La sua lapide, oltre al nome ed alle date di nascita e di morte, riporta l'iscrizione in latino: \"Summus Finis\"\" (Il fine supremo), le ultime parole, insieme a \"ta p\u00e0nta Nous\" (\"Tutto \u00e8 Spirito\") della terza parte (\"Dies illa\") della \"\"De temporum fine comoedia\".\nFra i suoi allievi pi\u00f9 importanti ricordiamo i compositori Wilhelm Killmayer e Winfried Hiller.\nAnalisi delle opere musicali.\nPrime composizioni.\nLe prime composizioni significative del giovane Orff sono dei Lieder per voce e pianoforte su testi di Friedrich H\u00f6lderlin, Heinrich Heine, Uhland, Lenau, Beer-Hofmann (\"Schlaflied f\u00fcr Mirjam\", 1911), Friedrich Nietzsche, Stieler e altri autori. La sua prima opera stampata \u00e8 il ciclo di Lieder \"Eliland: Ein Sang vom Chiemsee\" (1911), su versi di Stieler. All'inizio degli anni ottanta, Orff riun\u00ec in una silloge denominata \"Fr\u00fche Lieder\" quattordici pagine di questa sua prima fase creativa: essi documentano l'allontanamento progressivo dalla tradizione tardo-romantica tedesca e da Richard Strauss in particolare, nonch\u00e9 il fascino su di lui esercitato in quegli anni dalla musica di Claude Debussy, che gli ispir\u00f2 tre composizioni importanti, l'opera \"Gisei. Das Opfer\" (1913), il poema sinfonico \"Tanzende Faune\" (1914) e i \"Treibhauslieder\" (\"Canti della serra\") da Maeterlinck (1914. Nei Lieder su versi di Franz Werfel e nella Cantata per due cori maschili, organo e orchestra \"Des Turmes Auferstehung\" (\"La risurrezione della torre\", 1921, su una lirica escatologica di Werfel il cui tema anticipa chiaramente la \"De temporum fine comoedia\"\"), si delineano gi\u00e0 alcuni tratti essenziali del suo stile personale: il diatonismo, le stratificazioni tettoniche di diverse linee arieggianti l'arcaica polifonia dei primordi (\"organum\" della Scuola di Notre-Dame, riscoperto in seguito grazie alla sua amicizia con il musicologo Rudolf von Ficker, docente presso l'Universit\u00e0 di Monaco), l'utilizzo di bordoni e di ostinati, la centralit\u00e0 sempre pi\u00f9 marcata della parola. Quest'ultima costituisce la matrice di una gestualit\u00e0 sonora che sarebbe presto sfociata in una dimensione teatrale che si lascia alle spalle il soggettivismo della tradizione tardo-romantica.\nL'evoluzione di Orff negli anni venti procede lungo due linee principali: l'esperienza pedagogico-didattica presso la \"G\u00fcntherschule\" monacense, vera e propria fucina di sperimentazione e \"cava\", come la defin\u00ec lo stesso Orff, dalla quale attinse materiale diverse delle sue creazioni almeno fino alla fine degli anni trenta, e la sua esplorazione della musica del Rinascimento e del Barocco.\nIl suo rapporto con l'antichit\u00e0 classica e con le lingue classiche \u00e8 lontano dalla sensibilit\u00e0 del Neoclassicismo, alla quale spesso lo si \u00e8 voluto ricondurre. La sua \"discesa alle madri\" - come la defin\u00ec nel 1925 Curt Sachs - \u00e8 permeata da un'ispirazione umanistica e da un entusiasmo per il \"medium\" della parola inteso come fondamento dell'avvenimento teatrale. In questa prospettiva si relativizza la problematica del rinnovamento del linguaggio musicale inteso come mezzo assoluto di espressione. La maggior parte degli equivoci nella storia della ricezione delle opere di Orff ha le sue radici proprio in questo errore di prospettiva.\nRitorno all'antico.\nLe rielaborazioni di opere monteverdiane, \"Orpheus\", \"Klage der Ariadne\" e \"Tanz der Spr\u00f6den\" (\"Il Ballo delle ingrate\"), riunite da Orff nel 1956 nel trittico teatrale dei \"Lamenti\", e la \"Entrata\"\" per orchestra da William Byrd (1928) possono considerarsi i risultati pi\u00f9 cospicui della sua libera attivit\u00e0 di trascrittore di musiche del passato: quest'attivit\u00e0 guid\u00f2 inoltre la sua ricerca di un personale orizzonte teatrale. Non meno determinante fu in questo senso l'allestimento di Oratori barocchi: oltre alla summenzionata \"Auferstehungshistoria\" di Sch\u00fctz, Orff realizz\u00f2 nel 1932, per la \"Vereinigung f\u00fcr zeitgen\u00f6ssische Musik\", una versione scenica della \"Lukas-Passion\", tramandataci in un manoscritto autografo di Johann Sebastian Bach, al quale fu per lungo tempo attribuita: Orff fece ricorso a proiezioni di litografie sudtirolesi del XV secolo allo scopo di allargare l'orizzonte imaginifico e sonoro. In questo procedimento Werner Thomas ha scorto un'anticipazione delle \"imagines magicae\" dei successivi \"Carmina Burana\".\nI recensori dell'epoca battezzarono l'allestimento scenico di Orff \"Dreigroschenpassion\", con esplicito riferimento alla \"Dreigroschenoper\" brechtiana. Tutte le esperienze raccolte fino a questo momento confluirono nei tre brevi cicli corali su testi di Franz Werfel (\"Veni creator spiritus\", \"Der gute Mensch\", \"Fremde sind wir\"), nei quali Orff riutilizz\u00f2, modificandoli, sette \"Werfel-Lieder\" dei primi anni venti; per il secondo ciclo utilizz\u00f2 invece liriche di Bertolt Brecht, sperimentando nuove combinazioni timbriche dei pianoforti con le percussioni e perfezionando la sua scrittura diatonica stratificata, basata su bordoni e ostinati.\nLa lingua latina.\nLa sua scoperta (a livello creativo) della produzione poetica di Catullo e della lingua latina, avvenuta all'inizio degli anni trenta, segn\u00f2 una svolta importante nella sua produzione, vale a dire l'inizio di un confronto sempre pi\u00f9 intenso con l'antichit\u00e0 classica. Orff prosegu\u00ec senza interruzione questo dialogo con la classicit\u00e0 fino al termine della sua vita, giungendo fino alle radici stesse della cultura europea. Il primo frutto di questo incontro \u00e8 la nuova, sinuosa flessibilit\u00e0 melodica riscontrabile nei due cicli a cappella \"Catulli Carmina I\" e \"II\" (1930-1931). Orff aveva cos\u00ec spianato la strada per il suo futuro teatro musicale, ponendo le fondamenta, in questi lavori e nelle coeve \"Werfel-Kantaten\", di quei \"Carmina Burana\" che egli considerer\u00e0 poi il punto di partenza del suo stile scenico-musicale maturo.\nLe 23 liriche dei \"clerici vagantes\", scelte da Orff insieme con l'archivista e latinista Michel Hofmann, evocano dei \"tableaux\" scenici di valenza simbolica, la cui staticit\u00e0, come ha illustrato Werner Thomas. deriva da una concezione teatrale tardo-rinascimentale e barocca (in particolare dal \"theatrum emblematicum\") che trova il suo correlato tecnico-compositivo proprio nel carattere statico delle strutture musicali, basate su bordoni ed ostinati e sulle ripetizioni melodiche caratteristiche della forma strofica. L'armonia si allontana dalla tonalit\u00e0 tradizionale per mezzo di contrasti fra superfici sonore di natura pre-armonica, della sospensione della forza gravitazionale della tonalit\u00e0 e di procedimenti arcaicizzanti dal colorito modale. Per mezzo della sua pregnanza ritmica e della sua stringatezza melodica la musica libera il potenziale immaginifico dei testi che commentano la serie di \"imagines magicae\" che si squadernano sulla scena sotto l'egida della dea vetero-italica Fortuna. Le ricerche compiute da Orff e da Kurt Huber nel campo della musica popolare bavarese confluiscono nella ritmica mobilissima dei ritmi coreutici, soprattutto dello \"Zwiefacher\", ampiamente impiegato anche nella successiva opera fiabesca \"Der Mond\".\nNel 1953 Orff riun\u00ec i \"Carmina Burana\", i \"Catulli Carmina: Ludi scaenici\" (composti fra il 1941 ed il 1943) e il \"Trionfo di Afrodite: Concerto scenico\" (1949-1951) nel \"Trittico dei Trionfi\". Nei \"Catulli Carmina\" Orff ha conferito forma scenica a undici liriche catulliane, sei delle quali furono riprese dai precedenti brani corali a cappella dei primi anni trenta. La nuova dimensione teatrale si realizza in una scena che grazie alla presenza di una cornice drammaturgica (\"Rahmenspiel\"), basata su un testo latino approntato dal compositore stesso e affidata ai commenti di nove \"senes supra scaenam\" e di un gruppo di \"juvenes et juvenculae ante scaenam\", concepiti come spettatori interni, acquista quei tratti \"emblematici\" che erano gi\u00e0 propri dei Carmina Burana. Il lavoro \u00e8 una parabola dell'onnipotenza di Eros: sulla scaena si muovono i danzatori, mentre il coro a cappella ed i solisti sono collocati nella fossa orchestrale. I \"Catulli Carmina\" veri e propri (le liriche di Catullo) vengono eseguiti a cappella come in una commedia madrigalesca (determinante fu per la genesi dell'opera lo studio delle Commedie madrigalesche di Orazio Vecchi e di Adriano Banchieri): l'effetto \u00e8 quello di un teatro nel teatro.\n\"Rahmenspiel\".\nL'organico strumentale impiegato da Orff nel \"\"Rahmenspiel\" (percussioni e quattro pianoforti) anticipa l'esplorazione della variegatissima timbrica delle percussioni che Orff compir\u00e0 nei tre drammi greci e la rinuncia all'apparato orchestrale tradizionale. Nel \"Trionfo di Afrodite: Concerto scenico\", il terzo pannello del polittico dei \"Trionfi\", lo stile melodico di \"Antigonae\" \u00e8 chiaramente avvertibile nelle parti melismatiche, di carattere estatico, della coppia degli sposi. Orff ricorre qui per la prima volta al greco antico: l'evocazione, sulla scorta di testi di Catullo (Epitalami LXI e LXII) e di Saffo, di una cerimonia nuziale arcaica, culmina nell'apparizione di Afrodite (versi 1268-81) dall\"Ippolito\" di Euripide. Orff realizza questa epifania del numinoso - culmine dell'intero trittico - per mezzo di una cromatizzazione dello spazio sonoro che si allontana fino all'estremo dallo sfondo diatonico (lo stesso procedimento torner\u00e0 nelle colonne accordali della scena dell'indovino Tiresia in \"Oedipus der Tyrann\".\n\"Der Mond\".\nCon \"Der Mond\" e \"Die Kluge\" Orff diede un contributo assai personale al genere dell'opera fiabesca. In \"Der Mond. Ein kleines Welttheater\"\" (1936-1938; \"La luna. Un piccolo theatrum mundi\") il riferimento alla pluridimensionalit\u00e0 del teatro barocco \u00e8 esplicitato gi\u00e0 nel titolo: l'azione si svolge su tre livelli diversi: la terra, il mondo sotterraneo (\"Unterwelt\") e il cielo. Dal livello superiore discende, alla fine dell'opera, Petrus, per fissare nuovamente la luna, rubata dai quattro \"Burschen\" (giovani), alla sua predestinata sede celeste, sopperendo cos\u00ec al deficit luministico di cui si parla all'inizio della fiaba (la luna era visibile soltanto ad una parte della \"scena\" del mondo). Il soggetto della fiaba, nel quale Werner Thomas scorge acutamente un antichissimo sostrato mitico che Orff si sforz\u00f2 di riattivare, ha la sua origine nello stupore ancestrale dell'uomo di fronte al fenomeno delle fasi lunari, alle quali corrispondono, nella realizzazione di Orff, i quattro momenti fondamentali dell'azione. Orff si avvale della versione dei fratelli Grimm, riconducendola per\u00f2 alle sue radici mitiche, pre-cristiane, com'\u00e8 evidente soprattutto nel finale dell'opera. Petrus, infatti, non \u00e8 pi\u00f9 il S. Pietro della fiaba grimmiana, bens\u00ec il saggio e bonario \"guardiano della notte\" e dell'ordine delle cose, munito di corno (sullo sfondo si staglia inequivocabilmente la figura nordica del dio Odino).\nIl testo originale dei Grimm \u00e8 affidato ad un narratore, sicch\u00e9 la scena acquista tratti fortemente epico-evocativi; palese \u00e8 pure il rimando all'Evangelista degli oratori barocchi, da Orff intensamente frequentati al tempo della sua collaborazione con il \"Bachverein\" monacense. Strutturata come un \"Singspiel\" (alternanza di numeri parlati e cantati), \"Der Mond\" parodia spesso il repertorio operistico dell'Ottocento e si avvale di formulazioni melodiche e di ritmi profondamente segnati, come gi\u00e0 si \u00e8 detto, dal folclore della Baviera, da Orff studiato anni prima insieme a Kurt Huber: paradigmatico a questo riguardo \u00e8 il \"Baccanale dei morti\" nella \"Unterwelt\", infarcito anche di auto-citazioni (\"Carmina Burana\", \"Floret silva nobilis\"). Orff defin\u00ec l'orchestra di \"Der Mond\" - probabilmente per via della magia timbrica della scena finale, con i suoi echi dal \"Freisch\u00fctz\", la citazione di un Walzer di Brahms e l'impiego della cetra evocante il mondo sonoro di Johann Strauss \"junior\", il suo \"congedo dal Romanticismo\". La trasparenza timbrica della partitura e la tipizzazione fiabesca delle figure \u00e8 tuttavia nondimeno espressione di una nuova sensibilit\u00e0, prettamente novecentesca.\n\"\"Die Kluge\".\nNella sua seconda opera fiabesca, \"Die Kluge. Die Geschichte von dem K\u00f6nig und der klugen Frau\"\" (\"La saggia. La storia del re e della donna saggia\", 1941-1942), Orff ricorse ad una fiaba diffusa in moltissime culture dell'Occidente, dell'Oriente e dell'Africa, rifacendosi in modo particolare alla versione tramandata da Leo Frobenius (\"Atlantis\", 1921-28). Il tema della fiaba \u00e8 la saggezza di una contadina che mediante la risoluzione di tre indovinelli diventa la sposa del re, aiutandolo in seguito a raggiungere una migliore comprensione di s\u00e9 e del mondo. Alla pluridimensionalit\u00e0 del \"theatrum mundi\" di \"Der Mond\" si contrappone qui la centralit\u00e0 dell'uomo, rappresentato sempre come tipo fiabesco. L'azione scenica si svolge su due livelli: quello \"alto\" della donna saggia e del re e quello \"basso\" dei tre \"Strolche\" (\"lazzaroni, vagabondi\"), la cui contro-azione svolge un ruolo complementare e tradisce apertamente l'influsso esercitato su Orff dalla drammaturgia shakespeariana. Il trattamento dell'orchestra, con la spiccata predilezione di timbri squillanti, talora quasi aggressivi, segna un netto distacco dall'ideale sonoro della \"Romantik\". Per quanto concerne i procedimenti tecnico-compositivi, qui come in altre opere di Orff \u00e8 la tecnica della ripetizione, progressivamente abbreviata, di concise formule melodiche di grande pregnanza ritmica, a costituire l'elemento portante (vedasi il \"lamento\" del contadino incarcerato, padre della protagonista, con cui si apre l'opera).\n\"\"Antigonae\".\nA partire dagli anni venti il confronto di Orff con l'antichit\u00e0 classica s'intensific\u00f2. La trilogia tragica aperta da \"Antigonae\" costituisce, sia nelle intenzioni che nel risultato, il frutto pi\u00f9 maturo di questo confronto e al contempo il contributo pi\u00f9 importante di Orff al teatro musicale del XX secolo e un evento di grande rilievo nella storia della ricezione moderna della tragedia attica. \"Antigonae: Ein Trauerspiel des Sophokles von Friedrich H\u00f6lderlin\" (1941-49) segn\u00f2 la seconda grande svolta nella produzione di Orff. \"Antigonae\" \u00e8 la realizzazione di un progetto concepito nel lontano 1914, quando il giovane compositore ascolt\u00f2 a Monaco \"Elektra\"\" di Strauss sotto la direzione dell'autore.\nSecondo quanto egli stesso afferma nel VII volume della \"Dokumentation\", \"Elektra\" significava per lui la fine di un'epoca della storia della musica e di una particolare maniera di raffrontarsi con l'antichit\u00e0 classica: nella traduzione di H\u00f6lderlin scorse il fondamento per un teatro cultuale che permetteva di ricuperare al teatro musicale del XX secolo, al di l\u00e0 di tutte le tradizioni operistiche, la possibilit\u00e0 di un confronto con la tragedia attica. Come ha osservato Stefan Kunze, \nA ci\u00f2 corrisponde la definizione di uno stile di canto che prende le mosse dal recitativo salmodiante e l'impiego di sonorit\u00e0 strumentali dure e taglienti, affidate a sei pianoforti, a un'ingente batteria di strumenti a percussione, strumenti a fiato utilizzati \"a coro\" e a nove contrabbassi. La \"sacralit\u00e0\" del testo sofocleo \u00e8 mediata dalla traduzione \"esperica\" di H\u00f6lderlin (importantissima fu, a partire dagli anni trenta, la riscoperta e la personale lettura filosofica dei testi del poeta tedesco da parte di Martin Heidegger).\nCome ha scritto Thrasybulos Georgiades, musicologo greco naturalizzato tedesco che fu allievo, negli anni trenta, di Orff, nella \"trasposizione\" h\u00f6lderliniana la rigidit\u00e0 sfingea della parola greca antica si trasforma in una \"corrente ignea\". Questa trasformazione trov\u00f2 il suo correlato a livello di realizzazione musicale in una ferrea stilizzazione di ogni parametro del discorso, che oscilla fra i poli estremi del recitativo \"recto tono\" e del cromatismo estatico della parte dell'indovino Tiresia, passando per i tratti melismatici della parte dei Creonte. Al termine di un processo di sviluppo iniziatosi molto tempo addietro, lo stile di Orff \u00e8 ora contrassegnato, come ha osservato Wilhelm Keller, da una scrittura armonica che si pu\u00f2 definire \"personantica\", in quanto definita, come scrive Keller, In \"Antigonae,\" cos\u00ec come nei due drammi greci che seguirono, la parola acquista una posizione di assoluta centralit\u00e0: il ritmo ed il melos nascono dal corpo stesso della parola, mentre l'orchestra sorregge la declamazione dei cantanti rispecchiando, nell'allineamento paratattico di monumentali blocchi sonori l'impianto architettonico della tragedia.\n\"\"Oedipus der Tyrann\".\nNella tragedia successiva, \"Oedipus der Tyrann\"\" (1951-58), anch'essa basata sulla storica \"trasposizione\" di H\u00f6lderlin, la parola parlata divenne, in conformit\u00e0 alla natura dialettica di un dramma nel quale, secondo H\u00f6lderlin, \"alles Rede gegen Rede ist\" (\"tutto \u00e8 una contrapposizione verbale\"), il cardine della costruzione drammaturgico-musicale. Il compositore ricorre, nella declamazione del testo, ad una gamma sottilmente differenziata di sfumature, raggiungendo, in combinazione con la ricchissima palette coloristica delle percussioni, combinazioni timbriche sempre nuove. Alla centralit\u00e0 della figura di Edipo corrisponde nella partitura il carattere fortemente unitario dell'impianto tonale.\n\"\"Prometheus\".\nNel \"Prometheus\"\" (1963-67) la scena della tragedia diviene, come osserv\u00f2 gi\u00e0 Wilhelm August Schlegel, \"il palcoscenico del mondo\" (\"Schauplatz der Welt\"). Se gi\u00e0 nel dittico \"Comoedia de Christi resurrectione\" e nel \"Ludus de nato Infante mirificus\" (l\"'Osterspiel\" e il \"Weihnachtsspiel\" che insieme alla \"Bernauerin\" e agli \"Astutuli\" costituiscono il \"Bairisches Welttheater\" di Orff) il greco era collocato al vertice di una gerarchia linguistica di valenza simbolica, la decisione di ricorrere al testo originale fu assai travagliata. Orff applic\u00f2 ai versi quantitativi greci il medesimo \"ductus linguistico musicale-gestuale\" messo a punto gi\u00e0 nelle due precedenti tragedie, vale a dire una declamazione ritmica libera. Al \"Welttheater\" di Orff \u00e8 estraneo ogni atteggiamento storicistico. La forza comunicativa delle immagini, la prevalenza dell'elemento visibile, proprie del \"Prometeo incatenato\", dovrebbero compensare, nelle intenzioni del compositore, la perdita della dimensione semantica. Grazie all'utilizzo di una batteria percussiva che richiede da 15 a 18 esecutori e che comprende numerosissimi strumenti esotici, tutte le culture del mondo sono simbolicamente presente sulla scena del Prometheus; il ricorso al cluster e a suoni registrati su nastro magnetico permette a Orff di evocare il significato arcaico-cultuale di questo \"Urmythos\". Orff accenna, per mezzo di una rarefatta semantica strumentale (deboli segnali del flauto dopo che la roccia ed il titano, colpiti dal fulmine di Zeus, sono scomparsi) alla futura riconciliazione fra il titano sofferente ed il nuovo signore del cosmo, attenendosi ad una lettura unitaria della trilogia eschilea, propugnata fra gli altri dal suo amico Ernst Buschor, archeologo e grecista. Anche nei quattro lavori del \"Bairisches Welttheater\" l'avvenimento teatrale ha la sua scaturigine dalla parola.\n\"\"Die Bernauerin\".\n\"Die Bernauerin\"\" (1944-46) \u00e8 compenetrata dallo spirito della tragedia. L'azione ruota intorno ad una giovane donna di Augusta, figlia di un inserviente dei bagni pubblici (\"Badestochter\"), che nel 1453 fu sposata, in segreto, dal duca Albrecht III di Baviera e che mor\u00ec vittima della congiura ordita contro di lei, per ragioni puramente dinastiche, dal padre di Albrecht, il duca Ernst. Orff prese le distanze dall'omonimo dramma di Friedrich Hebbel e punt\u00f2 a valorizzare, sulla scorta del \"Bayerisches W\u00f6rterbuch\" di Schmeller (1827-37) e del \"\"Liederbuch der Clara H\u00e4tzlerin\" (XV secolo), gli strati pi\u00f9 arcaici dell'antica lingua bavarese. Le scene parlate sono incorniciate da parti strumentali pi\u00f9 o meno estese; soltanto nel Finale, l\u00e0 dove la catarsi operata dall'intervento di forze superiori invisibili sospinge l'opera nella sfera della tragedia e del \"Mysterienspiel\" - tutto ci\u00f2 che accade sulla terra si rivela guidato da forze superiori, delle quali le streghe rappresentano la dimensione demoniaca - l'orchestra accompagna la declamazione senza soluzione di continuit\u00e0.\n\"Astutuli\".\nNegli \"Astutuli, eine bairische Kom\u00f6die\" (1946-48), il \"pendant\" satiresco della \"Bernauerin\", Orff scende gi\u00f9 sino alle origini del teatro europeo, alle semplici tavole di legno sulle quali si esibiva lo \"joculator\" romano. L'azione \u00e8 sorretta esclusivamente da strumenti a percussione, il bavarese \u00e8 ricchissimo d'immagini e vivacissimo nella sua forte componente mimico-gestuale; l'unico numero musicale nell'accezione tradizionale del termine \u00e8 il \"Dreher\" finale, la danza conclusiva degli inguaribili creduloni, gabbati ancora una volta dal \"Gagler\" e derubati dei loro averi: \"mundus vult decipi\".\n\"De temporum fine comoedia\".\nL'idea della \"De Temporum Fine Comoedia\"\", un lavoro che pu\u00f2 considerarsi, in ogni senso, la \"summa\" del teatro del compositore, venne a Orff durante la composizione del Prometheus; la partitura (prima versione, la seconda segu\u00ec nel 1981) fu terminata fra il 1970 ed il 1971. Si tratta di un \"Mysterienspiel\" visionario articolato in tre parti, su testi dalle \"Profezie sibilline\", dagli \"Inni orfici\" e dai \"Carmina Burana\", con parti collagistiche in greco e latino dello stesso Orff. Nella \"Comoedia\" si assiste all'estrema radicalizzazione sia dei mezzi compositivi che della concezione drammaturgica di Orff, per il quale la \"musica\" non \u00e8 mai \"musica assoluta\", bens\u00ec funzione della scena. In essa Orff si rif\u00e0 all'idea origeniana della \"apokat\u00e0stasis p\u00e0nton\", del ritorno di tutte le cose, alla fine dei tempi, in Dio: il Male, simboleggiato da Lucifero, l'angelo ribelle, torna in seno al padre (\"Pater peccavi\", ripetuto tre volte), sicch\u00e9 alla fine \u00e8 il principio anassagoreo del \"Nous\" (\"\u039d\u03bf\u03cd\u03c2\"), dello Spirito, a siglare la visione scenica dopo il riassorbimento del male e la liberazione del mondo da esso che ne consegue. La terza parte \u00e8 concepita come una visione donata ai nove anacoreti dal dio Oneiros; il pentimento di Lucifero \u00e8 annunciato simbolicamente dalla fanfara delle trombe sulla quinta vuota (antichissimo simbolo di perfezione), al quale fa seguito una progressiva smaterializzazione di tutti i parametri del discorso musicale. Un canone a quattro voci per viole, sorta di trasfigurato mandala sonoro che giunto a met\u00e0 torna simbolicamente sui suoi passi, sigla la \"Comoedia\" in quanto cifra sonora del \"Nous\" anassagoreo, dello Spirito nel quale tutte le cose saranno riassorbite.\nOpere pedagogiche.\nIl nome di Orff \u00e8 associato, in tutto il mondo, alla sua attivit\u00e0 pedagogica, alla quale applic\u00f2 assieme ai suoi collaboratori, gi\u00e0 nei primi anni trenta, rifacendosi all'esperienza del \"Bauhaus\", la denominazione generale dell'Orff Schulwerk.\nL'unione di musica, parola e movimento - l'idea-cardine dello \"Schulwerk\" -, realizzantesi sempre nella dimensione aperta dell'improvvisazione, trova la sua realizzazione in una serie di \"Modelli\" (non di \"esercizi\" da riprodurre come se fossero dei testi dal carattere vincolante) disposti per difficolt\u00e0 crescente, muovendo dall'ambito pentatonico ed utilizzando quello strumentario a percussione che da allora in poi \u00e8 noto in tutto il mondo come strumentario Orff.\nUna particolare importanza nell'applicazione di tale approccio pedagogico (lo \"Schulwerk\" non \u00e8 n\u00e9 vuole essere un \"metodo\") assume quel gruppo di strumenti laminati fatti costruire appositamente da Orff negli anni trenta da Karl Maendler e nel dopoguerra da Klaus Becker (come gli xilofoni e i metallofoni), insieme ad innumerevoli altri strumenti a percussione (tamburello, g\u00fciro, triangolo, legnetti sonori, sonagli, Glockenspiel ecc.).\nI primi quaderni dell'Orff Schulwerk, realizzati in collaborazione con Gunild Keetman e Hans Bergese, furono pubblicati, in via ancora sperimentale, da Schott fra il 1931 e il 1934; i cinque volumi della \"Musik fur Kinder\" usciranno invece fra il 1950 e il 1954 e serviranno da modello per le versioni della \"Musik f\u00fcr Kinder\" nelle diverse lingue occidentali ed orientali (22 edizioni sino ad oggi)."}
{"id": "292669", "revid": "767487", "url": "https://it.wikipedia.org/wiki?curid=292669", "title": "Barrett Martin", "text": "Dopo lo scioglimento degli Skin Yard, \u00e8 subentrato a Mark Pickerel negli Screaming Trees con cui ha realizzato gli album \"Sweet Oblivion\" e \"Dust\"; ha suonato anche nel supergruppo Mad Season insieme a Mike McCready (Pearl Jam), Layne Staley (Alice in Chains) e John Baker Saunders (The Walkabouts).\nDopo lo scioglimento degli Screaming Trees (2000) ha suonato con i Tuatara. Ha pubblicato inoltre l'album solista \"The Painted Desert\" nel 2004, e \"Earthspeaker\" nel 2006.\nRecentemente ha partecipato a \"Permanent Fatal Error\", il nuovo album di Jack Endino.\nUsa piatti Sabian, batterie Tama e bacchette Pro-Mark.\nBatterista poliedrico ed originale, nel tempo si \u00e8 distinto per suonare anche altri strumenti come in \"Rated R\" (Queens of the Stone Age) e nei suoi CD da solista dove suona il vibrafono, la marimba e il synth."}
{"id": "292672", "revid": "547034", "url": "https://it.wikipedia.org/wiki?curid=292672", "title": "The Winding Sheet", "text": "The Winding Sheet \u00e8 il primo album solista di Mark Lanegan, pubblicato nel 1990 dalla Sub Pop.\nSu suggerimento di Mark Pickerel, Lanegan inizi\u00f2 a esplorare la tradizione folk-blues, scrivendo appunto le canzoni per questo album, celebre per la cover di \"Where Did You Sleep Last Night\" di Leadbelly, che sarebbe stata ripresa da Kurt Cobain nell'unplugged dei Nirvana.\nAll'album hanno partecipato Kurt Cobain, Krist Novoselic e Mark Pickerel."}
{"id": "292674", "revid": "1543377", "url": "https://it.wikipedia.org/wiki?curid=292674", "title": "Cowa!", "text": " \u00e8 un manga, il primo di Akira Toriyama dopo la conclusione di \"Dragon Ball\" uscito nel 1997. \"Cowa!\" (che in giapponese significa \"fa paura!\") narra le avventure di Paifu, un piccolo demone che insieme ad Arpon e Jos\u00e9, due mostriciattoli amici suoi e lo scorbutico Maruyama, intraprenderanno un lungo e difficile viaggio a bordo di una jeep, per recuperare la medicina in grado di salvare gli abitanti del villaggio di Paifu.\nIl manga \u00e8 composto solo da un volume autoconclusivo ed \u00e8 pubblicato in Italia dalla Star Comics, prima a puntate sulla testata \"Express\" dal luglio 1998 all'agosto 1999, quindi in un numero monografico della testata \"Mitico\" (il numero 71 dell'aprile 2000).\nTrama.\nPaifu, Jos\u00e9 e Arpon sono tre giovani mostriciattoli che vivono nel villaggio di Capo Pipistrello, dove umani, animali antropomorfi e mostri convivono pacificamente. Accade che la popolazione \"mostruosa\" di Capo Pipistrello inizia ad essere contagiata da un misterioso morbo, e il dottore dei mostri diagnostica a tutti una terribile malattia: il raffreddore da mostro, che porta alla morte in un mese. I tre amici decidono cos\u00ec di partire alla volta della montagna su cui vive la strega che produce la medicina per il raffreddore da mostro, ma sono troppo giovani e inesperti per fare il viaggio da soli. Paifu convince con l'inganno un ex lottatore di sumo, Maruyama (un umano), a far loro da guida e guardia del corpo. Inizia cos\u00ec un viaggio pieno di avventure e pericoli, tra umani aggressivi o amichevoli, e strane creature.\nAutocitazioni.\nCome accade in tutti i manga di Akira Toriyama, anche in \"Cowa!\" ci sono dei rimandi pi\u00f9 o meno palesi alle sue precedenti opere. Qualche esempio:\nInoltre, l'aspetto e il comportamento dei tre protagonisti ricorda le caratteristiche di alcuni precedenti personaggi di \"Dragon Ball Z\": la trasformazione di Paifu in koala mannaro \u00e8 simile alla metamorfosi dei saiyan in Oozaru; l'aspetto di Jos\u00e9 (fattezze tondeggianti, un'antenna sulla testa) e la sua capacit\u00e0 di prendere la forma di ogni cosa ricordano molto Majin Bu; Arpon condivide il potere di allungare gli arti come Piccolo e gli abitanti del pianeta Namek."}
{"id": "292678", "revid": "171881", "url": "https://it.wikipedia.org/wiki?curid=292678", "title": "Principessa Alice del Regno Unito", "text": ""}
{"id": "292683", "revid": "1543377", "url": "https://it.wikipedia.org/wiki?curid=292683", "title": "Vincenzo Tineo", "text": "Biografia.\nFiglio di Giuseppe, gli succedette come professore di materie mediche e di botanica dell'Universit\u00e0 di Palermo. Del medesimo ateneo fu anche cancelliere.\nDal 1814 al 1856 resse, come direttore, l'Orto botanico di Palermo, occupandosi della raccolta e catalogazione della flora siciliana, in particolare di fanerogamiche e crittogamiche. In tal senso, le sue collezioni costituiscono, tuttora, una parte consistente dell\"'Erbario Mediterraneo\" presso il ricordato Orto botanico.\nMembro per tre lustri della \"Commissione di istruzione pubblica ed educazione\" della Sicilia, oltre che di numerose accademie, fu insignito della croce di cavaliere del Reale Ordine di Francesco I e di quella dell'Ordine al Merito di San Michele.\nA Vincenzo Tineo sono stati dedicati i generi \"Tinea\" e \"Neotinea\""}
{"id": "292685", "revid": "599013", "url": "https://it.wikipedia.org/wiki?curid=292685", "title": "Lise-Marie Morerod", "text": "Specialista delle prove tecniche, \u00e8 stata una delle atlete di punta della nazionale svizzera negli anni 1970; nel suo palmar\u00e8s vanta, tra l'altro, due medaglie iridate, una Coppa del Mondo generale e cinque di specialit\u00e0.\nBiografia.\nNata di Ormont-Dessus, nei pressi di Les Diablerets, dove suo padre era agricoltore , inizi\u00f2 a partecipare alle prime gare a undici anni; il suo primo allenatore fu Jean-Fran\u00e7ois Maison.\nCarriera sciistica.\nStagioni 1972-1974.\nNel 1972, a nemmeno sedici anni, divenne campionessa svizzera di slalom gigante sconfiggendo Marie-Th\u00e9r\u00e8se Nadig, vincitrice della medaglia d'oro nella discesa libera e nello slalom gigante agli XI Giochi olimpici invernali di . Fece anche il suo debutto in Coppa del Mondo e vinse la medaglia d'argento nello slalom gigante degli Europei juniores di Madonna di Campiglio.\nNel 1973 ottenne il suo primo piazzamento di rilievo in Coppa del Mondo, il 7\u00ba posto nello slalom gigante disputato ad Abetone l'11 febbraio, e si classific\u00f2 3\u00aa nella classifica di slalom speciale della Coppa Europa 1972-1973, mentre nel 1974 conquist\u00f2 il suo primo podio in Coppa del Mondo con il 2\u00ba posto nello slalom gigante di Pfronten del 6 gennaio; ai Mondiali di quell'anno, disputati a Sankt Moritz, vinse la medaglia di bronzo nello slalom speciale.\nStagioni 1975-1976.\nIl 4 gennaio 1975 a Garmisch-Partenkirchen ottenne la sua prima vittoria in Coppa del Mondo, in slalom speciale; a fine stagione, dopo aver ottenuto complessivamente sei podi con quattro vittorie, si aggiudic\u00f2 la sua prima Coppa del Mondo di slalom speciale e si piazz\u00f2 7\u00aa nella classifica generale.\nL'anno seguente ai XII Giochi olimpici invernali di , sua unica presenza olimpica in carriera, ottenne il 4\u00ba posto nello slalom gigante e non complet\u00f2 lo slalom speciale; in Coppa del Mondo quell'anno ottenne nove podi con sette vittorie, conquist\u00f2 il 2\u00ba posto sia nella classifica generale, dietro alla tedesca occidentale Rosi Mittermaier, sia in quella di slalom speciale, e vinse la sua prima Coppa del Mondo di slalom gigante.\nStagioni 1977-1980.\nNel 1976-1977 la Morerod domin\u00f2 la Coppa del Mondo: ottenne tredici podi con otto vittorie e si aggiudic\u00f2 sia la coppa di cristallo generale, sia quelle di slalom gigante e di slalom speciale; divenne cos\u00ec la prima atleta svizzera a vincere la Coppa del Mondo di sci alpino. L'anno seguente ai Mondiali di Garmisch-Partenkirchen vinse la medaglia d'argento nello slalom gigante, staccata di cinque centesimi di secondo dalla vincitrice Maria Epple, e si piazz\u00f2 7\u00aa nello slalom speciale. Nella classifica generale di Coppa del Mondo chiuse al 3\u00ba posto e vinse la Coppa di slalom gigante per la terza volta consecutiva; i suoi podi furono dieci, con cinque successi. Quell'anno ottenne anche la sua ultima vittoria (il 7 marzo a Waterville Valley) e l'ultimo podio (3\u00aa il 17 marzo ad Arosa) nel circuito.\nIl 22 luglio successivo un grave incidente stradale nei pressi di Vernayaz le provoc\u00f2 numerosi e gravi traumi e fratture; rimasta in coma farmacologico per tre settimane, pass\u00f2 sei mesi in ospedale e dovette sottoporsi a una lunga riabilitazione. La sua carriera sub\u00ec quindi una pausa di oltre un anno. Ritorn\u00f2 alle gare nel circuito della Coppa del Mondo nella stagione 1979-1980, senza per\u00f2 riuscire a tornare ai livelli di un tempo. Manc\u00f2 per un soffio la qualificazione per i XIII Giochi olimpici invernali di e si ritir\u00f2 dalle gare nel 1980; il suo ultimo piazzamento in carriera fu l'11\u00ba posto ottenuto nello slalom gigante di Coppa del Mondo disputato a Saint-Gervais-les-Bains il 26 gennaio.\nAltre attivit\u00e0.\n, dove tiene dei corsi di sci per bambini.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale"}
{"id": "292687", "revid": "1234826", "url": "https://it.wikipedia.org/wiki?curid=292687", "title": "Monkey D. Rufy", "text": " \u00e8 il protagonista del manga \"One Piece\", scritto e disegnato da Eiichir\u014d Oda, e delle sue opere derivate. Nell'edizione italiana della serie televisiva anime \u00e8 soprannominato Rubber fino all'episodio 578, mentre a partire dall'episodio 579 e nei film usciti al cinema anche in Italia viene mantenuta la sua traslitterazione ufficiale Monkey D. Luffy.\nRufy \u00e8 un ragazzo il cui corpo ha acquisito le propriet\u00e0 della gomma dopo aver inavvertitamente ingerito il frutto del diavolo Gom Gom; grazie a ci\u00f2 pu\u00f2 eseguire una vasta gamma di attacchi accumulando energia nel proprio corpo e sfruttando l'elasticit\u00e0 dei suoi arti. Per inseguire il suo sogno di trovare il leggendario tesoro One Piece appartenuto a Gol D. Roger e diventare il Re dei pirati, egli salpa dal suo villaggio nel Mare Orientale e si mette in viaggio attraverso la Rotta Maggiore, raccogliendo intorno a s\u00e9 una ciurma, conosciuta come i pirati di Cappello di paglia, e affrontando numerosi nemici.\nOltre al manga, Rufy compare anche in altri media legati alla serie, tra cui la serie televisiva anime, i film, gli OAV e speciali, e nei diversi videogiochi.\nCreazione e sviluppo.\nTanto nella prima bozza della ciurma quanto nelle prime due stesure di \"One Piece\", conosciute entrambe con il titolo \"Romance Dawn\", Rufy \u00e8 identico al personaggio presente nel manga attuale: la sola differenza nell'aspetto fisico \u00e8 la cicatrice sotto l'occhio sinistro, assente nelle prime stesure ma presente nella bozza della ciurma.\nOriginariamente il suo sogno consisteva nel diventare un \"piece man\", ossia un pirata animato solo dallo spirito d'avventura, per contrastare i \"morgania\", pirati interessati solo al denaro: tale sogno \u00e8 stato mantenuto in entrambe le stesure di \"Romance Dawn\". Sin dall'inizio il suo pi\u00f9 grande tesoro consisteva nel suo cappello di paglia: tuttavia, mentre nella prima stesura di \"Romance Dawn\" il cappello gli viene regalato da Shanks come nell'opera attuale, nella seconda stesura gli viene donato da suo nonno, vecchio \"piece man\" ed archetipo di Monkey D. Garp. Anche il suo Jolly Roger era differente: era sempre presente il teschio con il cappello di paglia, ma anzich\u00e9 le ossa incrociate vi erano delle braccia allungate ed ondeggianti.\nOda descrive Rufy come il suo \"figlio ideale. [...] Di tanto in tanto dice cose che ispirano, ma alla fine vorrei che restasse un bambino in eterno\". L'autore ha inoltre affermato di aver creato Rufy come un personaggio che agisce prima di pensare, sottolinenando questa sua caratteristica non facendolo quasi mai esprimere attraverso pensieri o monologhi interiori. Tuttavia, rendendosi conto che il Rufy della prima met\u00e0 della storia non avrebbe funzionato nella seconda, ha avvertito la necessit\u00e0 di farlo maturare attraverso la morte di Ace e un allenamento di due anni; la durata del timeskip \u00e8 stata decisa per evitare che Rufy diventasse troppo adulto, cos\u00ec da mantenere il target \"sh\u014dnen\" del personaggio.\nNome.\nLa traslitterazione ufficiale del nome giapponese del personaggio \u00e8 Monkey D. Luffy, come compare ad esempio sugli avvisi di taglia. Eiichir\u014d Oda ha dichiarato di averlo scelto perch\u00e9 suonava appropriato per il suo protagonista. Solo in seguito scopr\u00ec che esiste il termine inglese \"luffing\", equivalente dell'italiano \u00aborzare\u00bb, usato in ambito velico e si disse compiaciuto della coincidenza.\nNell'edizione italiana del manga, \u00e8 stato traslitterato invece come Rufy. Nella versione italiana dell'anime al personaggio viene assegnato il soprannome Rubber, giustificandolo, come asserisce il protagonista stesso, come conseguenza per aver mangiato il frutto Gom Gom ed essere diventato quindi un \"uomo di gomma\". Ciononostante, nel flashback dell'episodio 4 il personaggio viene chiamato Rubber ancora prima di aver ingerito il frutto. Nell'episodio 400 \u00e8 stato chiamato Monkey D. Rubber mentre, nelle introduzioni presenti a partire dall'episodio successivo, \u00e8 stato detto che il suo vero nome fosse Monkey D. Luffy e che Rubber fosse un soprannome. Nell'edizione italiana del film \"One Piece Gold - Il film\" viene chiamato unicamente Monkey D. Luffy per la prima volta; il nome originale viene ripristinato nella serie a partire dall'episodio 579.\nBiografia del personaggio.\nL'infanzia, il Mare Orientale e la prima met\u00e0 della Rotta Maggiore.\nRufy \u00e8 il figlio del rivoluzionario Monkey D. Dragon e nipote del viceammiraglio della Marina Monkey D. Garp: nato nel villaggio di Foosha, sull'Isola Dawn nel Mare Orientale, da bambino fa conoscenza con Shanks il Rosso, capitano di una banda di pirati che si trovavano sull'isola. Il pirata fa da subito una buona impressione al ragazzino, spingendolo a chiedergli pi\u00f9 volte di farlo entrare nella sua ciurma, ottenendo per\u00f2 sempre un netto rifiuto dal capitano; nel mentre si nutre accidentalmente del Frutto del diavolo Gom Gom, che lo rende un uomo di gomma. Un giorno Shanks salva Rufy da una banda di malviventi e subito dopo dall'attacco di un mostro marino, a costo del suo braccio sinistro: a seguito di ci\u00f2 Rufy promette a Shanks che sarebbe diventato Re dei pirati, ricevendo dal capitano il suo cappello di paglia come pegno della promessa. Dopo la partenza del Rosso Rufy vene affidato da suo nonno alle cure di Curly Dadan dove conosce Portuguese D. Ace e Sabo, con i quali stringe un patto di fratellanza: i tre decidono di prendere il mare al compimento dei diciassette anni, ma Sabo viene apparentemente ucciso da un Nobile mondiale. \nDieci anni dopo Rufy salpa dall'isola e inizia a riunire una ciurma, composta dallo spadaccino Roronoa Zoro, dalla ladra e navigatrice Nami, dal cecchino Usop e dal cuoco Sanji, entrando anche in possesso della nave \"Going Merry\" donata loro da Kaya, amica di Usop; nel mentre affronta e sconfigge alcuni tra i pirati pi\u00f9 pericolosi del Mare Orientale come Bagy il clown, Kuro, Creek e l'uomo-pesce Arlong facendosi cos\u00ec notare dalla Marina, che gli mette una taglia sulla testa. Intenzionati a entrare nella Rotta maggiore sfuggono alla cattura da parte del capitano della Marina Smoker, giungendo alla Reverse Mountain dove conoscono Crocus, ex medico di bordo del precedente Re dei pirati Gol D. Roger, e la balena Lovoon; qui si imbattono in un'organizzazione criminale capitanata dal membro della Flotta dei sette Crocodile chiamata Baroque Works. Conoscono anche Nefertari Bibi, principessa del regno di Alabasta preso di mira dall'organizzazione; la ciurma accompagna Bibi a salvare il suo paese, conoscendo e reclutando nel mentre il medico TonyTony Chopper, una renna antropomorfa e dotata di intelligenza umana. Ad Alabasta sconfiggono Crocodile, che viene arrestato poi da Smoker, e liberano il paese; conoscono inoltre Nico Robin, ex braccio destro di Crocodile e unica persona al mondo in grado di leggere i Poignee Griffe. Dopo essere sfuggiti a Marshall D. Teach giungono sull'isola nel cielo Skypiea, dove Rufy sconfigge il dispotico tiranno dell'isola Ener. Tornati a terra, dopo il conflitto con Foxy incontrano l'ammiraglio della marina Aokiji, che nonostante sconfigga facilmente Rufy li lascia scappare come ringraziamento per aver catturato Crocodile. Giunti a Water Seven scoprono che la Merry non potr\u00e0 pi\u00f9 navigare essendo ormai irrimediabilmente danneggiata, e decidono di trovare una nuova nave. Contestualmente, Robin viene rapita dalla CP9 il cui capo, Spandam, \u00e8 intenzionato a sfruttarla per trovare l'Arma ancestrale Pluton: la ciurma si dirige quindi a Enies Lobby a salvarla assieme a Franky, un cyborg carpentiere conosciuto nel mentre. Sull'isola Rufy dichiara apertamente guerra al Governo mondiale sconfiggendo i membri della CP9 Blueno e Rob Lucci. Salvata Robin, tornano a Water Seven dove Franky costruisce loro una nuova nave, la \"Thousand Sunny\", unendosi poi alla ciurma. Nel Trangolo Florian conoscono lo scheletro musicista Brook, che si unisce a loro, e sconfiggono il membro della Flotta dei sette Gekko Moria.\nArrivano quindi all'arcipelago Sabaody: qui fanno conoscenza con Kayme, una sirena, e con Silvers Rayleigh, vicecapitano della ciurma di Gol D. Roger, cui chiedono di preparare la Sunny al viaggio verso l'isola degli uomini-pesce. Tuttavia, per difendere Kayme, Rufy prende a pugni un Nobile mondiale venendo quindi attaccato dall'ammiraglio Kizaru. Nonostante l'intervento di Rayleigh la ciurma viene intercettata da Orso Bartholomew, che con i suoi poteri spedisce i membri in varie parti del mondo. Rufy attera ad Amazon Lily, dove fa la conoscenza dell'imperatrice dell'isola Boa Hancock e dove scopre che Ace \u00e8 stato catturato da Teach, ora membro della Flotta dei Sette, e sta per essere giustiziato. Grazie all'aiuto di Hancock, invaghitasi di lui, Rufy riesce a introdursi ad Impel Down nel tentativo di liberare il fratello: nonostante non riesca nell'intento incontra nella prigione Bagy, Crocodile, il membro della Flotta Jinbe, il rivoluzionario Emporio Ivankov e gli ex membri della Baroque Works Mr. 1, Mr. 2 e Mr. 3, con i quali riesce a fomentare un'evasione di massa. Il gruppo si dirige a Marineford, dove si sta combattendo una guerra tra la ciurma di Barbabianca, ossia i compagni di Ace, e la Marina. Grazie agli sforzi combinati degli evasi e della flotta di Barbabianca Rufy riesce a giungere al patibolo e a liberare il fratello, che tuttavia muore per difendere Rufy da un attacco dell'ammiraglio Akainu. Rufy, collassato dal dolore, viene messo in salvo da Jinbe, dalla supernova Trafalgar Law e da Shanks, giunto sul luogo per porre fine alla guerra. Ritornato ad Amazon Lily, dove viene aiutato da Jinbe a superare la depressione ricordandogli che ha ancora i suoi amici per cui combattere, viene raggiunto da Rayleigh, che gli propone di allenarlo per i due anni successivi: grazie a Jinbe e a Rayleigh riesce a far giungere ai suoi compagni il messaggio che si sarebbero ritrovati al Sabaody da l\u00ec a due anni.\nIl Nuovo Mondo e lo scontro con gli imperatori.\nDue anni dopo, la ciurma si riunisce all'arcipelago Sabaody e salpa per l'isola degli uomini-pesce: qui sconfiggono i nuovi pirati uomini-pesce capitanati da Hody Jones e fanno amicizia con il re dell'isola Nettuno e con la principessa Shirahoshi, alla quale Rufy promette che in futuro l'avrebbe accompagnata a visitare la superficie; inoltre si riunisce con Jinbe, al quale chiede di unirsi alla ciurma ricevendo un temporaneo rifiuto. Giunti nel Nuovo Mondo sbarcano sull'isola di Punk Hazard, dove Rufy stringe un'alleanza con Trafalgar Law finalizzata ad abbattere l'imperatore Kaido: insieme, aiutati da Smoker, catturano Caesar Clown, ex scienziato del Governo ora produttore di Frutti del diavolo artificiali per conto del membro della Flotta dei sette Donquijote Do Flamingo, il quale li rivende poi proprio a Kaido. Fanno anche la conoscenza di Kin'emon, samurai del paese di Wa, e di Momonosuke: assieme a loro salpano alla volta di Dressrosa, regno di Do Flamingo. Qui Rufy scopre che questi \u00e8 in possesso del Frutto appartenuto ad Ace, il Foco Foco, e che ha indetto un torneo per vincerlo: Rufy vi si iscrive, facendo la conoscenza di vari pirati e combattenti in lizza per ottenere il frutto. Superate le eliminatorie Rufy si riunisce a Sabo, sopravvissuto all'attacco del Nobile Mondiale e unitosi all'armata rivoluzionaria, con il quale si scambia nel torneo dirigendosi poi ad affrontare Do Flamingo assieme a Law. Dopo averlo sconfitto, sfugge all'attacco dell'ammiraglio Fujitora e riceve la richiesta di alcuni dei combattenti del torneo di formare una flotta ai suoi ordini. \nLa ciurma, i samurai e Law giungono a Zo, dove fanno la conoscenza con la trib\u00f9 dei visoni e dove scoprono che Sanji, separatosi assieme a Nami, Brook e Chopper a Dressrosa dalla ciurma, \u00e8 stato rapito dall'imperatrice Big Mom, intenzionata a farlo sposare con una delle sue figlie per suggellare un patto tra la sua famiglia e quella del cuoco, i Vinsmoke. Giunto a Whole Cake Island Rufy, accompagnato da Nami, Brook, Chopper e dai visoni Carrot e Pedro, riescono a convincere Sanji a tornare con loro, e si alleano con Capone Bege per far cadere l'imperatrice: il piano non funziona e Rufy, per coprire la fuga dei compagni, affronta e sconfigge Charlotte Katakuri. La ciurma riesce, aiutata anche da Jinbe e dai Vinsmoke, a scappare dall'imperatrice e, per questa impresa, Rufy viene insignito informalmente del titolo di imperatore. Arrivati a Wa la ciurma si riunisce e scopre la verit\u00e0 su Kin'emon e sui suoi compagni, venendo a conoscenza della storia di Kozuki Oden, padre di Momonosuke ed ex membro delle ciurme di Barbabianca e Roger. Incontratosi con Kaido stesso, Rufy prova ad affrontarlo venendo pesantemente sconfitto, catturato e rinchiuso in una prigione: qui riesce a spingere i prigionieri a ribellarsi alle guardie e, complice l'arrivo di Big Mom sull'isola che distrae il responsabile della prigione, a prendere il controllo della struttura. Riunitosi con gli alleati e con Jinbe, che accetta di unirsi alla ciurma, assaltano la base di Kaido; qui Rufy conosce Yamato, figlia dell'imperatore: grazie al suo aiuto e all'intervento di X Drake riesce a giungere dinanzi a Kaido e Big Mom assieme a Zoro, Law, Eustass Kidd e Killer.\nDescrizione.\nAspetto fisico.\nRufy \u00e8 un ragazzo magro dai capelli neri, con una cicatrice sotto l'occhio sinistro che si \u00e8 autoinflitto per dimostrare il suo valore alla ciurma di Shanks. Dopo i due anni di allenamento il suo fisico risulta essere pi\u00f9 muscoloso e, a causa di un attacco di Akainu subito durante la battaglia di Marineford, presenta una cicatrice a forma di X sul torace. Indossa sempre il cappello di paglia donatogli da Shanks: tale cappello \u00e8 diventato il suo simbolo caratteristico, tanto da farlo diventare noto con il soprannome di . All'inizio della storia ha 17 anni.\nPersonalit\u00e0.\nRufy \u00e8 presentato come un personaggio altruista, spensierato ed istintivo; il suo secondo doppiatore italiano, Renato Novara, lo descrive come \"[...] un eroe non convenzionale, molto auto-ironico, all'apparenza pasticcione ma pronto a mostrare gli artigli quando serve\". Il suo sogno \u00e8 quello di diventare Re dei pirati, titolo che, secondo lui, identifica la persona pi\u00f9 libera del mondo, in grado di vivere tutte le avventure che vuole: questo amore incondizionato per l'avventura e la libert\u00e0 \u00e8 stato instillato in lui da Shanks, e sviluppato poi grazie al rapporto con Ace e Sabo, che vedevano nei pirati delle persone libere da qualsiasi vincolo e autorit\u00e0. Tuttavia, Rufy fa s\u00ec che questo suo amore per la libert\u00e0 non intacchi quella altrui, e pi\u00f9 in generale vede la privazione della libert\u00e0 come il pi\u00f9 grande crimine immaginabile. \nAltra caratteristica di Rufy che viene evidenziata \u00e8 il forte attaccamento agli amici e, in particolare, ai membri della sua ciurma: la necessit\u00e0 e l'importanza del difenderli \u00e8 un'altra delle lezioni apprese da Shanks. Rufy comprende che non \u00e8 in grado di realizzare il suo sogno da solo, e che ha bisogno dei suoi compagni per riuscire a superare e colmare i suoi limiti. L'attaccamento ai suoi amici \u00e8 dimostrato anche dal fatto che non ricorda i nomi dei vari personaggi che conosce nel suo viaggio, affibbiandogli generalmente titoli o nomignoli, mentre si sforza di tenere a mente i nomi delle persone a cui tiene davvero.\nInizialmente presentato come un personaggio a tratti infantile, nel corso della storia i vari eventi lo obbligano a sviluppare una personalit\u00e0 pi\u00f9 matura: durante la saga di Water Seven, ad esempio, comprende che il suo ruolo di capitano lo pu\u00f2 portare a scelte difficili, come l'abbandono della nave \"Going Merry\" a causa della sua impossibilit\u00e0 a navigare ulteriormente nonostante il forte attaccamento della ciurma verso di essa. Il colpo pi\u00f9 duro, per\u00f2, lo subisce con la morte del fratello Ace: da quel momento in avanti inizia a prendere la sua avventura molto pi\u00f9 sul serio, diventando meno impulsivo e iniziando a lavorare molto pi\u00f9 duramente per raggiungere i suoi traguardi.\nTaglia.\nLa prima taglia assegnata a Rufy \u00e8 di 30 milioni di berry, la pi\u00f9 alta del Mare Orientale. Dopo le vicende di Alabasta viene portata a 100 milioni, nonostante il Governo neghi il suo coinvolgimento nei fatti, per poi essere aumentata a 300 milioni dopo l'assalto a Enies Lobby. Dopo la battaglia di Marineford sale a 400 milioni e a 500 dopo le vicende di Dressrosa. A causa del suo scontro con Big Mom a Tottoland e alla sua successiva fuga la sua taglia viene portata a un miliardo e 500 milioni di berry, venendo insignito informalmente del titolo di quinto imperatore.\nPoteri.\nRufy ha ingerito il frutto del diavolo paramisha , che lo ha reso un uomo di gomma: ci\u00f2 gli permette di allungare il proprio corpo senza limiti apparenti e di non subire danni da attacchi fisici, come pugni o urti, e dai proiettili; inoltre, essendo la gomma un materiale dielettrico, lo rende immune ad attacchi basati sull'elettricit\u00e0. Durante l'allenamento con Rayleigh, impara a padroneggiare tutti e tre i tipi di ambizione, specializzandosi sul controllo dell'ambizione del re. \u00c8 poi uno dei pochi personaggi in grado di udire voci di animali ancestrali, come i re del mare e Zunisha.\nQuando un fan ha fatto notare a Oda che il frutto Gom Gom \u00e8 relativamente debole rispetto a molti altri poteri comparsi nel manga questi ha dichiarato che, non sopportando l'idea di un eroe assolutamente invincibile, ha scelto quel potere per il suo protagonista perch\u00e9 \u00e8 il pi\u00f9 ridicolo che gli fosse venuto in mente: l'autore sostiene infatti che indipendentemente da quanto il manga possa diventare serio Rufy continuerebbe ad allungarsi e a deformarsi, permettendogli di creare scene ridicole in qualsiasi momento. \nGear.\nNel corso della storia Rufy sviluppa il potere del suo frutto attraverso una serie di tecniche dette , che sfruttano l'elasticit\u00e0 del suo corpo per aumentare le prestazioni fisiche:\nAmbizione.\nDurante l'allenamento con Rayleigh Rufy impara a padroneggiare i tre tipi di ambizione:\nDoppiaggio.\nNell'edizione originale della serie televisiva anime e nei media derivati, Rufy \u00e8 doppiato da una \"seiy\u016b\" donna: Mayumi Tanaka. La doppiatrice, scherzando, si \u00e8 detta dispiaciuta di non potere interpretare meglio il personaggio, per il fatto che lei \u00e8 una mamma e Rufy molto pi\u00f9 giovane. Nel suo lavoro, Tanaka si sforza inoltre di rendere il pi\u00f9 verosimile possibile le scene in cui il personaggio parla mentre mangia. Nell'OAV \"\" Rufy \u00e8 stato invece doppiato da Urara Takano.\nLa Merak Film ha scelto per il personaggio una voce maschile, quella di Luigi Rosa. Dall'episodio 256 il doppiaggio \u00e8 passato a Renato Novara, adducendo come motivazione il deteriorarsi dei rapporti lavorativi tra doppiatore e societ\u00e0. Tale versione per\u00f2, venne smentita dallo stesso Luigi Rosa durante il Cavacon Summer Edition 2015, affermando di essere stato sostituito, a sua insaputa, a causa di una richiesta fatta alla societ\u00e0 di doppiaggio da parte della rete, ovvero Italia 1; secondo Novara, il cambio di doppiatore \u00e8 stato richiesto per \"alleggerire\" la voce in carica. Rosa torna a prestare la voce a Rufy in occasione dell'uscita della versione home video del film \"One Piece Stampede - Il film\", in un doppiaggio alternativo presente nei contenuti speciali. A Rufy da bambino viene prestata la voce da Patrizia Scianca nei primi episodi.\nAccoglienza.\nCritica.\nRufy si \u00e8 piazzato al primo posto in tutti i sondaggi di popolarit\u00e0 sui personaggi di \"One Piece\", risultando il pi\u00f9 amato dal pubblico. La Society for the Promotion of Japanese Animation lo ha indicato tra i finalisti nella categoria per il miglior personaggio maschile del 2008, dove \u00e8 stato per\u00f2 battuto da Ichigo Kurosaki di \"Bleach\". \u00c8 stato inoltre incluso al 22\u00ba posto nella lista dei personaggi di anime migliori di sempre dalla redazione di IGN. In un sondaggio condotto nel 2012 da Fuji TV sugli eroi e le eroine pi\u00f9 amate della televisione nipponica tra il pubblico giapponese, Rufy \u00e8 emerso al primo posto, a pari merito con Son Goku di \"Dragon Ball\", ricevendo consensi soprattutto tra i giovani fino ai trent'anni, mentre secondo un sondaggio di MyAnimeList \u00e8 risultato essere il protagonista \"sh\u014dnen\" preferito dai lettori occidentali.\nRufy \u00e8 stato apprezzato dalla critica. Paragonando il personaggio ad altri protagonisti di serie \"sh\u014dnen\" come Naruto Uzumaki di \"Naruto\" o Ichigo Kurosaki di \"Bleach\", Joe McCulloch ha affermato di preferire Rufy, in quanto il ragazzo non \u00e8 un predestinato \"combinaguai in possesso di poteri vasti e nascosti\", ma ottiene i suoi poteri per caso e si impegna a fondo per fare avverare il suo sogno. Dello stesso avviso \u00e8 Rika Takahashi di EX.org, la quale ha affermato che il personaggio di Rufy, con la sua personalit\u00e0 e il suo corpo elastico, differenziano \"One Piece\" dai tipici manga di avventura e combattimenti. Carlos Ross di T.H.E.M. Anime l'ha definito un \"simpatico sciocco\" e un idealista capace di contagiare con il suo ottimismo, mentre Zac Bertschy di Anime News Network un duro dal cuore d'oro.\nInfluenza culturale.\nNel 2008 Toei Animation ha sponsorizzato la squadra italiana Modena Volley con un'immagine di Rufy sulle divise dei due liberi Pietro Rinaldi e Edoardo Ciabattini. Il personaggio \u00e8 apparso inoltre sulla copertina dell'edizione di gennaio 2010 della rivista giapponese di moda \"Men's Non-no\", prima volta per un personaggio dei fumetti negli oltre vent'anni di storia della rivista.\nNel 2019 l'isola di Sarushima ha cambiato il suo nome in \"Monkey D. Luffy Island\" per il periodo dall'8 luglio al 20 ottobre, in omaggio al ventesimo anniversario della pubblicazione del primo volume del manga. Rufy \u00e8 stato anche ritratto in una statua di bronzo posta nella prefettura di Kumamoto, citt\u00e0 natale dell'autore Eiichiro Oda, come ringraziamento per il suo supporto dopo il terremoto del 2016. La statua appartiene ad una serie raffigurante i membri della ciurma di Cappello di paglia, ed \u00e8 la terza ad essere stata rivelata dopo quelle di Sanji e Usop. \u00c8 stato poi scelto, assieme ad altri otto protagonisti di altrettanti manga, come ambasciatore olimpico alle olimpiadi di Tokyo del 2020; durante gli stessi giochi l'atleta Miltiad\u012bs Tentoglou, vincitore della medaglia d'oro nel salto in lungo, ha reso omaggio a One Piece durante l'ingresso in campo mettendosi nella posa che Rufy assume per il gear second.\nMerchandise.\nNel settembre 2020 sono state realizzate delle illustrazioni raffiguranti Rufy e Zoro indossanti dei capi firmati Gucci, in occasione di una collaborazione tra il marchio di moda e il franchise di Oda. Il marchio di borse spagnolo \"Mis zapatos\", in collaborazione con il manga di \"One Piece\", ha messo in vendita dei modelli di borse e zaini raffiguranti Rufy e Zoro.\nApparizioni in altre opere.\nRufy compare nel capitolo \"crossover\" presente nel volume speciale del manga \"Toriko\". \u00c8 un personaggio giocabile nel videogiochi \"Jump Force\" e \"J-Stars Victory Vs\" come rappresentante del manga. Nel 2015, Rufy \u00e8 comparso in CGI nella serie televisiva nipponica \"Yonimo Kimyona Monogatari\" assieme all'attore Hiroshi Abe in un episodio speciale per il venticinquesimo anniversario della serie."}
{"id": "292689", "revid": "131358", "url": "https://it.wikipedia.org/wiki?curid=292689", "title": "Campionato del mondo si sci alpino 1974", "text": ""}
{"id": "292690", "revid": "131358", "url": "https://it.wikipedia.org/wiki?curid=292690", "title": "Campionato del mondo si sci alpino 1978", "text": ""}
{"id": "292695", "revid": "2056951", "url": "https://it.wikipedia.org/wiki?curid=292695", "title": "Italia (dirigibile)", "text": "LItalia fu un dirigibile militare italiano, del tipo semirigido, costruito allo Stabilimento Costruzioni Aeronautiche di Roma con la denominazione \"N-4\" e completato nell'ottobre del 1927 su progetto dell'ingegnere e Generale del Genio della Regia Aeronautica Umberto Nobile.\nCon convenzione del 6 dicembre 1927, il Ministero dell'Aeronautica mise a disposizione della Reale Societ\u00e0 Geografica Italiana l'aeronave, nell'ambito di una spedizione scientifica al Polo Nord ideata, promossa e comandata dallo stesso Nobile. Il dirigibile fu quindi battezzato con il nome \"Italia\", riprendendo il nome dell'Aeronave Italia, il primo dirigibile italiano progettato da Almerico da Schio. Il dirigibile lasci\u00f2 l'hangar di Ciampino il 19 marzo 1928 per partire poi il 15 aprile dall'hangar di Baggio. Il successivo 25 maggio, dopo aver raggiunto il Polo, l\"Italia\" precipit\u00f2 sul pack, perdendo sui ghiacci polari parte della navicella di comando con 10 uomini dell'equipaggio, mentre altri 6 rimasero intrappolati all'interno dell'involucro che and\u00f2 disperso con il suo carico umano. Dei sei uomini e del dirigibile non si seppe pi\u00f9 nulla. La tragedia dell\"Italia\" pose fine all'impiego operativo dei dirigibili militari italiani.\nStoria.\nIl dirigibile \"Italia\" e la spedizione.\nLa spedizione del dirigibile \"Italia\" rappresent\u00f2, nelle intenzioni di Umberto Nobile, il seguito naturale della trasvolata polare artica da lui compiuta nel 1926 con il dirigibile \"Norge\" insieme con Roald Amundsen, Lincoln Ellsworth e con l'ufficiale Alpino Cornelio Andersen. Questa trasvolata aveva dimostrato l'efficacia del dirigibile come mezzo di esplorazione, ma dal punto di vista scientifico e cartografico non aveva portato molti risultati: restavano infatti 4 milioni di km\u00b2 inesplorati nelle regioni artiche. Umberto Nobile incominci\u00f2 a pensare a una nuova spedizione non appena il \"Norge\" termin\u00f2 la sua trasvolata in Alaska, ben prima che emergessero le rivalit\u00e0 tra il dirigibilista italiano e l'esploratore norvegese Roald Amundsen sui rispettivi meriti per la trasvolata del dirigibile \"N-1\" denominato \"Norge\".\nNobile pensava di utilizzare un nuovo dirigibile semirigido, l\"N-5,\" con capacit\u00e0 di gas tre volte superiore rispetto a quella del \"Norge\", ma non riusc\u00ec a ottenere i fondi per il suo completamento e tantomeno l'autorizzazione a compiere la nuova impresa. La produzione italiana di dirigibili militari, infatti, subiva, gi\u00e0 da anni, contrazioni a favore di quella degli aeroplani a causa della fragilit\u00e0 che il loro impiego bellico aveva dimostrato nella Grande Guerra. Sulla scia di questo orientamento, alla fine del 1927, il Sottosegretario di Stato per la Regia Aeronautica Italo Balbo era contrario a nuovi investimenti nel settore dei dirigibili militari, preferendo dedicarli al settore degli aeroplani. Gi\u00e0 da alcuni anni, inoltre, erano nati contrasti personali tra Nobile e altri esponenti dell'Aeronautica militare italiana, tra questi, in particolare, il Generale Giuseppe Valle. Questi sollev\u00f2 dubbi sulle doti di pilotaggio di aeronavi possedute da Nobile, a seguito di un incidente avvenuto il 14 aprile del 1924 con il dirigibile \"N-1\" a Ciampino che aveva provocato la morte di due soldati e di un operaio.\nDopo le insistenze di Nobile, si raggiunse un compromesso: la spedizione sarebbe stata realizzata sotto l'egida e la gestione amministrativa della Reale Societ\u00e0 Geografica Italiana con il concorso della Regia Aeronautica che avrebbe messo a disposizione il dirigibile \"N-4\", l'utilizzo dello Stabilimento Costruzioni Aeronautiche di Roma, il comandante e capo della spedizione Umberto Nobile e parte dell'equipaggio tecnico per il funzionamento dell'aeronave.\nPer le spese correnti, il Generale riusc\u00ec a ottenere fondi offerti da alcuni industriali, in particolare della stampa, e da privati della citt\u00e0 di Milano riuniti in un Comitato finanziatore che pensava di rientrare nei costi attraverso la vendita dei diritti giornalistici. Con l'aiuto del Sottosegretario Giuseppe Sirianni, Nobile ottenne il sostegno della Regia Marina Militare che mise a disposizione parte dell'equipaggio per la navigazione del dirigibile (ufficiali di rotta e radiotelegrafisti), l'intero sistema di comunicazioni radiotelegrafiche e la nave appoggio, con l'intero suo equipaggio, della \"Citt\u00e0 di Milano\", una vecchia nave posacavi opportunamente riadattata il cui comando venne affidato al Capitano di Fregata Giuseppe Romagna Manoja. La Regia Marina Militare affid\u00f2 al Comandante Romagna anche un nutrito programma di ricerche scientifiche (di fisica terrestre, di mareografia e di mappatura dei fondali e delle coste) che furono sviluppate in collaborazione con l'Istituto Idrografico della Marina ottenendo buoni risultati. Per gestire le emergenze, Umberto Nobile richiese l'appoggio di idrovolanti presso la Baia del Re, ma Italo Balbo rifiut\u00f2 questa concessione poich\u00e9 riteneva inadatti gli idrovolanti italiani ai voli polari; egli sugger\u00ec a Nobile di rivolgersi ai Paesi artici per organizzare gli eventuali soccorsi, ma ci\u00f2 non fu fatto. Nobile ottenne comunque un piccolo drappello di otto Alpini alle dipendenze del Capitano Gennaro Sora. Agli Alpini si aggiunsero anche alcuni giovani universitari del S.U.C.A.I. (Studenti Universitari Club Alpino Italiano) tra i quali Gianni Albertini e Sergio Matteoda. Appoggi arrivarono anche dal Vaticano, tanto che l'equipaggio fu accolto in udienza da Papa Pio XI prima della partenza della spedizione.\nPur mantenendo la stessa struttura del precedente dirigibile \"N-1\" (telaio a traliccio da poppa a prua a formare una sorta di chiglia per l'involucro, gondola di comando solidale con la travatura reticolare del telaio e 3 motori a eliche spingenti, 2 montati a coppia a met\u00e0 lunghezza e uno verso la coda), l\"N-4\" presentava una capacit\u00e0 di sollevamento superiore e altre migliorie introdotte dall'esperienza del \"Norge\". Nobile pot\u00e9 contare su materiali pi\u00f9 adatti ordinati appositamente per la nuova aeronave, mentre per il \"Norge\" aveva dovuto fare affidamento sui materiali gi\u00e0 disponibili presso lo Stabilimento di Costruzioni Aeronautiche di Roma.\nL\"N-4\" presentava inoltre una copertura in stoffa gommata rinforzata rispetto al \"Norge\", e il telaio a traliccio presentava un doppio rivestimento per proteggere il metallo dai \"proiettili di ghiaccio\" che avevano afflitto la precedente aeronave durante il volo artico. I proiettili di ghiaccio erano piccoli agglomerati di neve e ghiaccio che si formavano sulla copertura del dirigibile e, quando se ne distaccavano, venivano accelerati dal flusso delle eliche. Inoltre era stata prevista una cupola d'osservazione e una speciale catena di palle di bronzo del peso di circa che poteva essere utilizzata come ancora. Nobile infatti sperava di poter fermare il dirigibile in posizione sopra il polo e di far scendere due esploratori tramite un verricello. I cambiamenti introdotti da Nobile nella struttura dell'aeronave non piacquero al suo collaboratore l'ing. Felice Trojani, secondo il quale il dirigibile era diventato pi\u00f9 debole e fragile, quindi esposto a pericoli di cedimento strutturale.\nL'organizzazione aerea e navale, il sistema radiotelegrafico.\nAl termine delle attivit\u00e0 di preparazione, la spedizione poteva contare, a differenza di quella precedente, su un sistema organizzativo tutto italiano che aveva i suoi punti di forza sul dirigibile \"Italia\", sulla nave appoggio \"Citt\u00e0 di Milano\" con circa 200 persone a bordo (tra equipaggio e ospiti) e su una base operativa a Ny Aalesund, piccolo centro minerario della Baia del Re alle Isole Svalbard. A Ny Aalesund furono riutilizzati il pilone di ormeggio e l'hangar utilizzati dal \"Norge\". Novit\u00e0 assoluta (per quei tempi) dell'impresa era costituita da un sistema di collegamenti radiotelegrafici a grande distanza, che prevedeva l'utilizzo sperimentale delle onde corte oltre alle tradizionali onde medie e onde lunghe. Gli impianti furono appositamente studiati dalla Regia Marina Militare sulla base di precedenti applicazioni nelle comunicazioni intercoloniali. Le nuove tecnologie della comunicazione tenevano in costante contatto la nave appoggio, il dirigibile e la stazione radiotelegrafica di Roma San Paolo lungo tutto il percorso di oltre 4.000 chilometri della spedizione. Artefici del sistema radiotelegrafico furono i comandanti Giuseppe Pession e Gino Montefinale che si avvalsero della collaborazione del Capitano Ugo Baccarani e del Tenente Francesco Buzzacchino. Agli impianti radiotelegrafici principali furono aggiunte anche alcune stazioni radio campali, dotate di alimentazione autonoma, che fecero parte del carico della nave \"Citt\u00e0 di Milano\". Una di queste, particolarmente alleggerita e funzionante solo ad onde corte e per questo chiamata \"Ondina\", fu caricata sull'aeronave in sostituzione del tradizionale sistema di soccorso della radio di bordo che, invece, avrebbe dovuto operare sulle onde medio-lunghe, secondo le convenzioni in vigore a quel tempo. Nelle intenzioni di Nobile, questa stazione radio doveva servire ad attrezzare il campo di osservazioni scientifiche sulla superficie polare.\nGli accordi con la stampa.\nPrima della partenza, il Comitato finanziatore di Milano, attraverso la mediazione del giornalista del Corriere della Sera Cesco Tomaselli, aveva ottenuto da Nobile e, quindi, dalla Reale Societ\u00e0 Geografica Italiana, di organizzare un esclusivo servizio stampa per la spedizione. Si trattava un \"piano di comunicazione\" che, attraverso l'utilizzo dello speciale sistema di radiotelegrafia della spedizione, avrebbe consentito di sfruttare a fini giornalistici le notizie della spedizione; a tale scopo erano stati stipulati diversi contratti di esclusiva con le principali Agenzie di stampa mondiali.\nIl programma e i risultati scientifici.\nPer realizzare gli obiettivi scientifici della spedizione, Nobile ottenne la collaborazione di istituti scientifici italiani e stranieri, che fornirono la strumentazione necessaria.\nIl programma di ricerche copriva geografia, geofisica, gravimetria, meteorologia, oceanografia, studio del magnetismo terrestre e della propagazione delle onde elettromagnetiche. Inoltre vennero previsti studi sulle Diatomee della baia del Re. La morte di Malmgren e di Pontremoli, la perdita degli strumenti e di parte della documentazione non consent\u00ec di valorizzare pienamente i risultati ottenuti. Vennero comunque verificati il principio secondo cui la ionizzazione dell'atmosfera decresce al crescere dell'aria e la sterilit\u00e0 dell'aria nelle regioni polari. La permanenza presso la \"Tenda Rossa\", inoltre, offr\u00ec la possibilit\u00e0 di studiare la deriva dei ghiacci.\nEquipaggio e membri della spedizione.\nUmberto Nobile form\u00f2 il gruppo degli uomini che sarebbero stati direttamente ai suoi comandi. Essi furono messi sotto contratto dalla Reale Societ\u00e0 Geografica Italiana secondo diversi ruoli.\nL'equipaggio era cos\u00ec composto:\nDiversi membri della spedizione del \"Norge\" si ritrovarono per la spedizione dell\"Italia\": Ettore Arduino, Attilo Caratti, Natale Cecioni, Vincenzo Pomella, Renato Alessandrini e il meteorologo svedese Finn Malmgren. Anche Felice Trojani, pur non avendo fatto parte di quell'equipaggio, aveva dato il suo contributo alla precedente spedizione: l'hangar a cielo aperto era infatti un suo progetto. Veterana del precedente volo era anche la fox terrier \"Titina\", inseparabile mascotte di Nobile.\nLa Missione Artica.\nGli obiettivi scientifici e geografici.\nIl progetto della missione artica polare del Generale Umberto Nobile era quello effettuare almeno 3 voli esplorativi a scopo scientifico e geografico, e conquistare effettivamente il Polo Nord., facendo di nuovo riferimento alla base approntata presso la Baia del Re, attigua al villaggio di Ny-\u00c5lesund nell'isola di Spitsbergen, nell'Arcipelago delle Isole Svalbard, in modo da riuscire a coprire tutte le diverse aree geografiche non ancora esplorate dell'Oceano e del pack Artico.\nLa missione polare aveva come obiettivo concreto quello di riuscire a sbarcare degli uomini proprio al Polo Nord geografico, mediante una speciale piattaforma calata sul pack, al fine di poter effettuare tutta una serie di rilievi e prelievi scientifici.\nIl viaggio fu preparato con estrema attenzione scegliendo solo materiali di qualit\u00e0 ed attrezzature pi\u00f9 avanzate dell'epoca; furono caricati, tra l'altro, di strumentazioni e di materiali scientifici. Al Polo Nord, Il Gen. U. Nobile, Pontremoli, Malmgren e Mariano sarebbero scesi sul pack per montare una speciale tenda al cui interno sarebbe stata installata una stazione radio e rifornita di razioni alimentari ed in seguito effettuare osservazioni, campionature e misurazioni.\nIl volo di trasferimento \u2013 19 aprile/6 maggio 1928.\nIl Dirigibile \"Italia\" part\u00ec dall'Aeroporto di Roma-Ciampino il 19 marzo 1928 alle ore 9 raggiungendo il largo di Civitavecchia per compiere dei test di ancoraggio e discesa in mare. Verso sera giunse a La Spezia e poi a Genova da cui inizi\u00f2 la salita per superare il Monte Giovi, da cui poi raggiunger\u00e0 Milano, facendo scalo a Baggio (Milano) alle ore 7, da dove ripart\u00ec il 15 aprile 1928 all'1:55.\nAlle prime luci dell'alba l\"'Italia\" si trov\u00f2 sulla verticale di Padova ed alle ore 6 sopra Venezia, giungendo nel Golfo di Trieste due ore dopo con il tripudio della gente. Superata la dorsale delle Alpi, il dirigibile incontr\u00f2 un pericoloso fronte nuvoloso riuscendo a scorgere a quota 1500 m la citt\u00e0 di Postumia. Prosegu\u00ec seguendo la Sava diretto verso Zagabria da cui poi in Ungheria sulla verticale dell'aeroporto di Szombately e poi a Sopron e sul Lago di Neusidl a quota 800m, da cui fece rotta Nord per Vienna intravista alle ore 15. Gratz \u00e8 raggiunta alla quota di 1400 m per superare i Piccoli Carpazi, ma a causa del forte maltempo dovette far rotta per Breslavia per proseguire poi per l'aeroporto di Stolp, atterrando all'Aerostazione situata a Sedding a Nord di JeseritzIl 16 aprile 1928 alle ore 7:50 locali, il dirigibile Italia fece tappa tecnica per i rifornimenti e le manutenzioni, ripartendo il 3 maggio 1928 alle ore 3:24 alla volta di Vadso sulla costa nord orientale della Norvegia per fare una sosta di 17 giorni necessaria per effettuare le riparazioni riportate a causa dei danni della grandine alle superfici di controllo.\nRipartito il 3 maggio 1928 alle ore 3:24, il Generale Umberto Nobile, ricevuti i bollettini meteo favorevoli, far\u00e0 rotta per Vads\u00f8 in Norvegia ove era stato approntato dalla Marina Italiana un pilone di ormeggio a cui si agganci\u00f2 alle ore 9:10 del giorno seguente. Dopo i rifornimenti di benzina ed idrogeno, il Dirigibile \"Italia\" moll\u00f2 gli ormeggi alle ore 20:34 del 5 maggio facendo rotta per l'Isola degli Orsi da cui poi giunse alla Baia del Re il 6 Maggio 1928 alle ore 12:45, attraccando al pilone d'ormeggio, dal quale verr\u00e0 poi trascinato dentro lo speciale hangar approntato dall'Ing. Felice Trojani, alle ore 20 circa.\nIl primo volo \u2013 11 maggio 1928.\nL'11 maggio alle ore 7:55, il Dirigibile \"Italia\" decoll\u00f2 per il suo primo volo artico, ma a causa del maltempo abbandon\u00f2 la rotta Nord da Capo Mitra, per dirigersi verso l'Isola di Moffen, ed infine per la costa Nord-Est della Groenlandia, ma a causa della rottura di un cavo di comando dei piani di quota, subito riparato, si decise di ritornare anche per la difficoltosa trasmissione radiotelegrafica con la nave appoggio \"Citt\u00e0 di Milano\", fortemente disturbata dalle trasmissioni radio della stazione di Ny-\u00c5lesund. \nIl primo volo si concluse alle 16:20, dopo sole 8 ore e 25 minuti, che aveva anche provocato la pesante formazione di ghiaccio sui timoni orizzontali di quota.\nIl secondo volo \u2013 15/18 maggio 1928.\nIl secondo volo inizi\u00f2 alle 13:20 del 15 maggio, e dur\u00f2 circa 3 giorni percorrendo . L'esplorazione si mosse da Capo Mitra verso Nord-Est sorvolando le isole settentrionali della Terra di Francesco Giuseppe sino a Capo Fligely, arrivando in segito a lambire la Terra del Nord (o Severnaja Zemlja, allora chiamata \"Terra di Nicola II\") a Capo Vlissinger, costeggiando ad ovest sino a Capo Zhelaniya e Capo Nassau da cui cominci\u00f2 la rotta di rientro per la Terra di Nord-Est delle Svalbard, terminando alla Baia del Re, raggiunta alle ore 9:15, riuscendo ad attraccare alle ore 10:20. In totale vennero esplorati di regioni sconosciute in 69 ore. In questa missione vennero compiuti rilievi cartografici su queste regioni, dimostrata l'inesistenza della Terra di Gillis ed effettuate rilevazioni sulla Terra del Nord\u2013Est in cui venne evidenziata l'assenza di ghiacciai. Inoltre venne provato lo scandaglio acustico di tipo Behm per misurare le profondit\u00e0 marine. Fu anche rettificata la posizione dell'Isola Grossa.\nIl terzo volo e l'incidente \u2013 23/25 maggio 1928.\nL'obiettivo del terzo volo, che inizi\u00f2 alle 4:28 del 23 maggio, era quello di raggiungere il Polo Nord, facendo rotta per Capo Bridgman al limite del Mare di Wandel nel Nord-Est della Groenlandia raggiunto alle ore 6:40.\nCronologia degli eventi:\nL'involucro del dirigibile con i 6 uomini ancora a bordo non fu mai ritrovato. La posizione dell'impatto fu calcolata a 81\u00b0 14' latitudine nord, 25\u00b0 25' longitudine est, a circa 250\u00a0km dalla base italiana di Ny Aalesund alle isole Svalbard a circa 30 miglia dall'Isola di Carlo XII. I naufraghi si trovavano su di un lastrone di ghiaccio alla deriva che si spostava continuamente lasciando intravedere talvolta le isole di Foyn e di Broch. Sulla sorte dell'involucro dell\"Italia\" e dei sei uomini rimasti a bordo si fecero diverse ipotesi. Infatti, Biagi, Trojani e gli altri superstiti riferirono che circa mezz'ora dopo l'incidente, si vide una colonna di fumo all'orizzonte, segno che il dirigibile poteva essere precipitato e aver preso fuoco o che forse il fumo era un'ultima segnalazione degli altri membri dell'equipaggio. Nobile ritenne che il fumo fosse dovuto all'incendio di benzina dopo l'urto del dirigibile sul pack.\nPossibili cause dell'incidente.\nLe cause dell'incidente restano tutt'oggi dibattute. Nobile stesso non riusc\u00ec a dare una spiegazione, ma ipotizz\u00f2 tre cause concomitanti: le incrostazioni di ghiaccio, una perdita di gas a poppa per l'apertura automatica di alcune valvole e, infine, una lacerazione dell'involucro dovuta alla rottura di un tubo dell'armatura.\nSia Nobile che Trojani e i sopravvissuti al disastro, durante la permanenza sul pack e successivamente, cercarono una spiegazione tecnica logica. Ne trovarono oltre 11, ma nessuna di esse sembrava plausibile e pot\u00e9 essere mai dimostrata. Citiamo, tra le ipotesi, quella che la causa dell'appesantimento dell'aeronave fosse dovuta alle lacerazioni prodotte a seguito della rimozione, con attrezzi poco adatti e scarponi chiodati, della neve dall'involucro prima della partenza dell'aeronave.\nSulle cause dell'incidente si sofferm\u00f2 la perizia tecnica del Generale del Genio Aeronautico Gaetano Arturo Crocco, pioniere della costruzione dei dirigibili italiani e mentore di Nobile nei suoi anni giovanili, che fu inserita negli atti dell'inchiesta governativa che fu condotta tra il 12 novembre 1928 e il 27 febbraio 1929 per chiarire i fatti della spedizione. Ascoltate tutte le testimonianze dei naufraghi, Crocco concluse che l'incidente fosse dovuto ad errori di manovra del Generale Nobile. Contro la relazione di Crocco si sollevarono diverse contestazioni. In particolare, Nobile e Crocco continuarono a scontrarsi sulle pagine della Rivista Aeronautica nel 1945, ma ognuno rimase sul proprio parere.\nLa Tenda Rossa e le operazioni di soccorso.\nTra i materiali recuperati vi era una stazione radio da campo ad onde corte composta da un ricevitore inglese \"Burndept\" e da un trasmettitore costruito appositamente dalla Regia Marina Militare denominato \"Ondina 33\" perch\u00e9 avrebbe dovuto funzionare, secondo il regolamento fissato prima della partenza, sulla lunghezza d'onda di 33 metri. Biagi attiv\u00f2 la stazione radio con l'aiuto degli altri naufraghi e lanci\u00f2 un primo breve S.O.S., ma non pot\u00e9 continuare a causa di un guasto al trasmettitore; riprese il giorno dopo. Dal 28 maggio aggiunse al messaggio di soccorso anche le coordinate dell'accampamento; inoltre, pensando, insieme a Nobile, di migliorare le comunicazioni, cambi\u00f2 la lunghezza d'onda convenuta con la nave appoggio portandola su quella di 32 metri della Stazione radiotelegrafica di Roma San Paolo e aggiunse la frase \"rispondete via IDO (nome in codice della stazione di Roma) 32\". Il cambiamento del protocollo di comunicazione, le precarie condizioni di funzionamento della radio da campo, la particolare propagazione delle onde corte e l'uso spregiudicato delle stazioni radio alla base italiana di Ny Aalesund da parte dei giornalisti, impedirono a lungo il collegamento. Solo il 9 giugno la stazione radio della nave \"Citt\u00e0 di Milano\" pot\u00e9 intercettare le coordinate dei naufraghi. Quel giorno, sulla tenda, progettata per 4 persone e destinata alla eventuale discesa e breve permanenza sul pack, venne tracciato un reticolo di colore rosso con l'anilina destinata alle rilevazioni altimetriche al fine di farla riconoscere dagli aerei dei soccorritori. La luce continua dell'estate artica fece per\u00f2 svanire il colore in pochi giorni, ma l'appellativo di Tenda Rossa era ormai cristallizzato nelle memorie.\nPer il salvataggio dei sopravvissuti la nave appoggio \"Citt\u00e0 di Milano\" si mobilit\u00f2 per prima. Il 25 maggio Il Comandante Romagna Manoja lanci\u00f2 l'allarme, chiese soccorsi e il 27 maggio si mobilit\u00f2 verso le coste di Nord-Est delle Isole alla ricerca dell'aeronave. In seguito si aggiunsero mezzi navali, aerei e terrestri provenienti da Italia, Francia, Germania, Finlandia, Norvegia, Svezia e URSS. Gli sforzi internazionali, poco coordinati tra loro, presero vigore e divennero efficaci solo dopo l'intercettazione delle coordinate della posizione dei naufraghi. Ci vollero 48 giorni prima che tutti i superstiti dell\"Italia\" e alcuni dei soccorritori che non erano riusciti a far ritorno alle loro basi venissero salvati. Nove soccorritori perirono nelle loro ricerche, e tra questi anche il famoso Roald Amundsen, disperso con il suo idrovolante Latham 47 nel corso delle operazioni.\nPrincipali mezzi specificatamente impegnati nelle ricerche dei naufraghi del dirigibile.\nL'elenco \u00e8 tratto dalla parte terza \" Le opere di soccorso\" della relazione della \"Commissione d'Indagine per la spedizione dell'aeronave Italia\" al quale si aggiungono gli studi fatti in seguito da Ovidio Ferrante, da Felice Trojani, da George Simmons e da Fred Goldberg. Non si tiene conto dei mezzi che furono impegnati per le ricerche dell'aereo di Amundsen dopo la sua scomparsa avvenuta il 18 giugno del 1928 e nemmeno dei mezzi messi a disposizione da privati svedesi, francesi, tedeschi e statunitensi che non riuscirono ad operare o il cui apporto non ebbe alcuna rilevanza.\nCronologia delle principali operazioni di soccorso.\nLa cronologia \u00e8 tratta dal libro di Umberto Nobile \"L'Italia al Polo Nord\" e dalla parte terza della Relazione dell'Inchiesta governativa del 1928-29 che vengono integrati da altri documenti e libri indicati nelle note.\nIl bilancio delle vittime della spedizione del dirigibile \"Italia\" sal\u00ec cos\u00ec a 17, contando i 6 uomini dispersi con l'involucro dopo l'incidente, il motorista Pomella morto durante l'impatto della navicella, il meteorologo Malmgren perito nel tentativo di salvarsi con una marcia sui ghiacci, i 9 uomini degli aerei di Amundsen e di Penzo. Nel 1929 si aggiunse un'ultima vittima: la guida alpina Giulio Guedoz.\nLe operazioni di ricerca italiane del 1929: la \"spedizione Albertini\".\nAbbandonate le operazioni di ricerca ufficiali, un anno dopo la sciagura una nuova spedizione fu attrezzata per cercare i dispersi dell\"Italia\" nella speranza che fossero ancora vivi\".\"\nLa nuova spedizione ebbe il finanziamento privato dei senatori Silvio Crespi, Senatore Borletti, Giuseppe Bevione e del commendator Francesco Luigi Merli; ebbe inoltre l'approvazione del Duce Mussolini e finanziamenti del Partito Fascista, oltre che un contributo economico privato di papa Pio XI. Il comando fu affidato all'ingegner Gianni Albertini, il quale part\u00ec con la baleniera \"Heimen-Sucai\" da Bergen il 15 maggio del 1929 e fece ritorno a Tromso il 5 ottobre 1929. Durante la spedizione perse la vita la guida alpina di Courmayeur Giulio Guedoz.\nLe ultime ricerche del dirigibile.\nLa ricerca del relitto dell'aeronave e dei resti della spedizione, interrottasi de facto all'inizio degli anni Trenta, si ripropone oggi come possibile in forza del notevole sviluppo delle tecnologie di ricerca e del sempre pi\u00f9 ampio ritiro dei ghiacci a causa del cambiamento climatico. Nell'estate 2018, nel quadro delle iniziative per il 90\u00ba anniversario dei voli dell\"Italia\", la spedizione di ricerca e comunicazione scientifica PolarQuest 2018 ha dedicato una parte delle proprie operazioni ad una visita sui luoghi della caduta del dirigibile e dell'epopea dei soccorsi. Tale spedizione ha previsto l'impiego del natante ecosostenibile NANUQ ed \u00e8 stata diretta da Paola Catapano (project leader) e da Peter Gallinelli (skipper) con un equipaggio di ricercatori ed esperti di comunicazione. PolarQuest 2018 ha, in particolare, condotto la prima ricognizione sonar \u201cmirata\u201d di una delle possibili aree di presenza del relitto del dirigibile. I dati sono attualmente in fase di elaborazione.\nUna seconda spedizione, denominata Airship Italia Search Expedition 2018, diretta da Simone Orlandini, avrebbe dovuto svolgersi nello stesso periodo con l'impiego della goletta MEA LUX. A causa di una grave avaria della stessa, verificatasi durante il viaggio di avvicinamento alle Svalbard, le operazioni previste non hanno avuto luogo.\nMemorabilia.\nDal Dirigibile Italia e dalla spedizione di Nobile del 1928 prende il nome la Base artica Dirigibile Italia, stazione di ricerca italiana situata a Ny-\u00c5lesund.\nCimeli ed opere.\nIn alcuni musei in Italia e in Europa sono conservati diversi cimeli e opere a ricordo della spedizione:\nBibliografia.\nQui di seguito si propone una selezione di testi tratti dalla vasta letteratura sull'argomento tra libri di memorie, resoconti dell'epoca dei fatti e studi storici.\nAltre fonti di primaria importanza sono costituite dalla documentazione inedita consultabile presso gli archivi storici ell'Aeronautica Militare, del Museo dell'Aeronautica Militare di Vigna di Valle, del Museo Umberto Nobile di Lauro (AV), della Societ\u00e0 Geografica Italiana, della Marina Militare.\nUno studio delle fonti e una bibliografia ragionata sulla spedizione del dirigibile \"Italia\" \u00e8 stata pubblicata da Claudio Sicolo nel 2017 (\"Le Onde smarrite della Tenda Rossa\", Sandit, pp. 17-30 e 495-525)."}
{"id": "292696", "revid": "1331959", "url": "https://it.wikipedia.org/wiki?curid=292696", "title": "Very large scale integration", "text": "Very large scale integration (in acronimo VLSI) \u00e8 una denominazione generica che indica una elevata integrazione di transistor all'interno di un singolo chip. Questa denominazione venne utilizzata fin dagli anni ottanta per indicare quei dispositivi che allora sfruttavano le pi\u00f9 avanzate tecnologie disponibili per la realizzazione di circuiti integrati.\nDescrizione.\nInizialmente ogni chip conteneva un solo transistor, in seguito con lo sviluppo tecnologico in un chip furono integrati sempre pi\u00f9 transistor aumentando la cosiddetta scala di integrazione. Con i miglioramenti tecnologici il numero aument\u00f2 vertiginosamente. Tutti i microprocessori sono VLSI.\nLa prima generazione di computer utilizzava valvole termoioniche. In seguito si iniziarono ad utilizzare i primi transistor e in seguito i chip con pi\u00f9 transistor. La prima generazione era la generazione Small-Scale Integration (SSI) che integrava un ridotto numero di componenti come diodi, resistenze, capacit\u00e0 e ovviamente transistor in un singolo chip. Questa tecnologia consentiva di realizzare porte logiche. In seguito la tecnologia Large-Scale Integration (LSI) permise la realizzazione di molte porte logiche in un singolo chip. La tecnologia VLSI permetteva un'integrazione almeno dieci volte maggiore della LSI. L'attuale tecnologia consente l'integrazione di decine di milioni di porte logiche in un singolo chip.\nCon la continua evoluzione dei procedimenti produttivi si sono cercate di imporre altre denominazioni tecnologiche successive alla VLSI come la \"Ultra-large scale integration\" (ULSI) ma queste denominazioni non hanno avuto successo. Allo stato attuale tutti i chip ad alta tecnologia sono costruiti in tecnologia VLSI o migliore, non si sono diffuse denominazioni successive anche perch\u00e9 ormai si tende a specificare direttamente la dimensione minima dei transistor per indicare la tecnologia costruttiva del chip."}
{"id": "292697", "revid": "307923", "url": "https://it.wikipedia.org/wiki?curid=292697", "title": "Kokyu", "text": "Koky\u016b \u547c\u5438 (scritto in kanji) \u00e8 un termine della lingua giapponese usato nelle arti marziali giapponesi ed in particolare nell'Aikid\u014d. Significa \"manifestazione\" o \"estensione\" del Ki \u6c23 all'esterno del corpo o anche \"esercitare\" il \u6c23 Ki fuori dal corpo.\nLe parole Koky\u016b-H\u014d e Kokyu-Nage si riferiscono ad una parte fondamentale ed imprescindibile dell'Aikid\u014d e pertanto ricorrono molto sovente.\nVi sono moltissime tecniche nell'Aikid\u014d basate sull'estensione all'esterno del Ki \u6c23, specialmente in quelle numerose e molteplici tecniche chiamate tutte genericamente \"Koky\u016b-Nage\" ma che si diversificano moltissimo le une dalle altre per tipologia di risposta ad uno specifico attacco.\nIl Koky\u016b \u00e8 quindi quel particolare movimento del Ki \u6c23che si manifesta esteriormente attraverso il movimento del corpo che segue il movimento del \u6c23 Ki; ci\u00f2 vale sia quando si agisce come \"tori\" (cio\u00e8 colui che esegue la tecnica di difesa) sia come \"uke\" (cio\u00e8 il partner d'allenamento che si presta ad attaccare ed a ricevere l'effetto delle tecniche eseguite dal \"tori\").\nAvere un forte Koky\u016b significa possedere un'elevata capacit\u00e0 di espressione e di controllo dell'estensione all'esterno del proprio \u6c23 Ki e padroneggiarlo in modo che il corpo irradi sempre il \u6c23 Ki in modo vigoroso in ogni circostanza: in tale modo si riesce a muoversi ed a proiettare l'avversario senza fatica e con estrema naturalezza ed efficacia, per effetto dello sfruttamento dell'energia interiore e della forza fisica dell'avversario, piuttosto che per effetto dell'impiego della propria forza fisica ed energia interiore.\nAnche per portare gli \"atemi\" con efficacia (cio\u00e8 i colpi a percussione portati con gli arti) \u00e8 richiesto un forte \"koky\u016b\" e quindi non basta possedere una buona tecnica di \"atemi\"."}
{"id": "292699", "revid": "2091899", "url": "https://it.wikipedia.org/wiki?curid=292699", "title": "Replicazione", "text": ""}
{"id": "292700", "revid": "842", "url": "https://it.wikipedia.org/wiki?curid=292700", "title": "VLSI", "text": ""}
{"id": "292701", "revid": "775504", "url": "https://it.wikipedia.org/wiki?curid=292701", "title": "TVN (rete televisiva polacca)", "text": "TVN \u00e8 una rete televisiva generalista polacca, appartenente a Grupa ITI, a sua volta integrato in Discovery.\nLe trasmissioni televisive principalmente proprie produzioni e adattamenti (programma di notizie, serie TV, talk show, reality show, spettacoli di giochi)."}
{"id": "292733", "revid": "599013", "url": "https://it.wikipedia.org/wiki?curid=292733", "title": "Maurice Evans (cestista)", "text": "Carriera.\nDopo due stagioni alla Wichita State University, si trasfer\u00ec all'Universit\u00e0 del Texas per divergenze con l'allora allenatore di Wichita Randy Smithson.\nNon selezionato nel draft NBA una volta conclusa l'universit\u00e0, trov\u00f2 comunque un ingaggio nella National Basketball Association (NBA), dove gioc\u00f2 con i Sacramento Kings e i Minnesota Timberwolves.\nDal 2002 al 2004 gioc\u00f2 in Europa. Nella prima stagione fece parte del \"roster\" dell'Olympiakos. L'anno seguente pass\u00f2 alla Benetton Basket\nDal 2005 gioc\u00f2 di nuovo nella NBA nelle file dei Detroit Pistons, passando in seguito ai Los Angeles Lakers e, nell'ottobre 2007, agli Orlando Magic insieme a Brian Cook, in cambio di Trevor Ariza.\nNel 2008 pass\u00f2 agli Atlanta Hawks; in seguito pass\u00f2 ai Washington Wizards."}
{"id": "292734", "revid": "599013", "url": "https://it.wikipedia.org/wiki?curid=292734", "title": "Berit Aunli", "text": ", e moglie di Ove Aunli, a sua volta fondista di alto livello.\nBiografia.\nIn Coppa del Mondo ha ottenuto il primo risultato di rilievo, nonch\u00e9 primo podio, il 15 gennaio 1982 nella 5\u00a0km di La Bresse (2\u00aa) e la prima vittoria il 3 marzo 1984 nella 5\u00a0km di Lahti.\nIn carriera ha partecipato a tre edizioni dei Giochi olimpici invernali: (17\u00aa nella 5\u00a0km, 18\u00aa nella 10\u00a0km, 5\u00aa nella staffetta), (14\u00aa nella 5\u00a0km, 13\u00aa nella 10\u00a0km, 3\u00aa nella staffetta) e (2\u00aa nella 5\u00a0km, 4\u00aa nella 10\u00a0km, 1\u00aa nella staffetta), e a tre dei Campionati mondiali, vincendo quattro medaglie.\nRiconoscimenti.\nNel 1983 venne premiata con la Medaglia Holmenkollen. ."}
{"id": "292739", "revid": "712828", "url": "https://it.wikipedia.org/wiki?curid=292739", "title": "Ainulindal\u00eb", "text": ""}
{"id": "292741", "revid": "1934238", "url": "https://it.wikipedia.org/wiki?curid=292741", "title": "Lingua frisone occidentale", "text": "Il frisone occidentale \u00e8 un dialetto della lingua frisone, parlato nei Paesi Bassi. Viene parlato nella provincia della Frisia, nella regione della Frisia Occidentale (la zona nord-orientale della provincia di Olanda settentrionale) e in parte della provincia di Groninga. Il frisone occidentale \u00e8 simile al dialetto olandese.\nUno dei pi\u00f9 importanti eventi per la promozione e la tutela del Frisone occidentale \u00e8 l'annuale Krystkongres (congresso di Natale), congresso annuale dei membri delle associazioni studentesche della Frisia che si volge dal 1931."}
{"id": "292742", "revid": "121578414", "url": "https://it.wikipedia.org/wiki?curid=292742", "title": "Omikuji", "text": "L'omikuji (giapponese: \u5fa1\u5fa1\u7c64, \u5fa1\u795e\u7c64 o \u304a\u307f\u304f\u3058), anche chiamato mikuji (\u307f\u304f\u3058), \u00e8 un biglietto contenente una predizione divina, un oracolo scritto che si estrae presso i templi shintoisti (Jinja) e buddisti in Giappone in occasione di particolari festivit\u00e0 per conoscere la propria sorte (vita, salute, lavoro, amore, ecc.). L'omikuji \u00e8 in definitiva una forma di oracolo scritto.\nSignificato.\nLetteralmente significa \"lotteria sacra\" e viene ricevuta pescandone una alla cieca da una scatola che viene scossa, sperando che la divinazione sia buona. L'o-mikuji arrotolato cade fuori da un piccolo buco (al giorno d'oggi vengono usate spesso slot machine a moneta). Srotolare il pezzo di carta rivela la divinazione scritta su di essa, che pu\u00f2 essere una delle seguenti: Grande benedizione (\"dai-kichi\", \u5927\u5409), Media benedizione (\"ch\u016b-kichi\", \u4e2d\u5409), Piccola benedizione (\"sh\u014d-kichi\", \u5c0f\u5409), Benedizione (\"kichi\", \u5409), Mezza-benedizione (\"han-kichi\", \u534a\u5409), Quasi-benedizione (\"sue-kichi\", \u672b\u5409), Quasi-piccola-benedizione (\"sue-sh\u014d-kichi\", \u672b\u5c0f\u5409), Maledizione (\"ky\u014d\", \u51f6), Piccola-maledizione (\"sh\u014d-ky\u014d\", \u5c0f\u51f6), Mezza-maledizione (\"han-ky\u014d\", \u534a\u51f6), Quasi-maledizione (\"sue-ky\u014d\", \u672b\u51f6), Grande maledizione (\"dai-ky\u014d\", \u5927\u51f6).\nL'o-mikuji predice le possibilit\u00e0 che le speranze di una persona si avverino, di trovare un buon partner o generalmente di aver buona salute, fortuna o vita. Quando la predizione \u00e8 cattiva \u00e8 consuetudine annodare il foglietto di carta ed attaccarlo ad un pino nel territorio del tempio. La motivazione addotta per questa consuetudine \u00e8 un gioco di parole sulla parola per \"pino\" (\u677e \"matsu\") ed il verbo \"attendere\" (\u5f85\u3064 \"matsu\"); il concetto sarebbe che la cattiva sfortuna attender\u00e0 presso l'albero piuttosto che attaccarsi a chi ha aperto il foglietto. Nel caso che la predizione sia buona il foglietto dovrebbe essere conservato.\nDiffusione.\nOggi \u00e8 pi\u00f9 comune nei santuari utilizzare la divinazione delle fortune personali prendendo bastoncini sottili da un cilindro per poi ricevere una poesia corrispondente al numero stampato sul bastone. E sebbene al giorno d'oggi questa tradizione sembra pi\u00f9 un divertimento per bambini, gli o-mikuji si trovano presso molti santuari, dove in genere vengono venduti dalle \"miko\", e rimangono una delle attivit\u00e0 tradizionali da compiere visitando un santuario.\nLo si pu\u00f2 forse comparare alla tradizione di scrivere una preghiera su un blocco di legno appositamente preparato chiamato \"ema\", che viene quindi legato ad un'apposita scaffalatura.\nNella cultura di massa.\nNel film \"Lost in Translation - L'amore tradotto\" la protagonista Charlotte lega un o-mikuji all'albero quando visita un tempio a Ky\u014dto."}
{"id": "292745", "revid": "1564499", "url": "https://it.wikipedia.org/wiki?curid=292745", "title": "Lingua frisone del Saterland", "text": "La lingua frisone del Saterland, o lingua frisone orientale \u00e8 una lingua frisone che \u00e8 parlata soltanto (col nome di \"Saterfriesisch\") nel comune di Saterland, in Bassa Sassonia da circa 1.000-2.500 persone. Saterland era in origine una lunga e sottile striscia di sabbia circondata interamente da aree paludose, e solo in una tale condizione di isolamento il frisone ha potuto sopravvivere per secoli.\nDecisamente estinto \u00e8 invece il frisone orientale nella Frisia Orientale propriamente detta, anche se fino a met\u00e0 del XX secolo era ancora parlato nell'isola di Wangerooge."}
{"id": "292747", "revid": "123465066", "url": "https://it.wikipedia.org/wiki?curid=292747", "title": "Lingua frisone settentrionale", "text": "Il frisone settentrionale \u00e8 un dialetto parlato in Germania in alcune parti della Frisia Settentrionale (\"Nordfriesland\", la costa occidentale dello Schleswig-Holstein). In particolare la lingua frisona \u00e8 ancora parlata nelle isole di Sylt, Amrum, F\u00f6hr e in alcune isolette vicine, in pochi circondari della terraferma ed anche nell'isola di Helgoland.\nSu 164.000 abitanti delle zone della Frisia Settentrionale, 10.000 parlano ancora frisone. Esistono nove dialetti del frisone settentrionale, ed alcuni di essi sono a rischio d'estinzione. Nella porzione danese della Frisia settentrionale la lingua \u00e8 ormai praticamente estinta.\n\u00c8 da segnalare la recente (2004) introduzione di una legge a tutela del frisone (il cd. \"Friisk Ges\u00e4ts\", Legge Frisona). Tale legge, essendo stata approvata dal \"Land\" Schleswig-Holstein, \u00e8 applicabile limitatamente ai territori in cui si parla frisone settentrionale."}
{"id": "292748", "revid": "2175", "url": "https://it.wikipedia.org/wiki?curid=292748", "title": "Jetsi", "text": ""}
{"id": "292749", "revid": "83531", "url": "https://it.wikipedia.org/wiki?curid=292749", "title": "Dorota Zag\u00f3rska", "text": "All'inizio della sua carriera agonistica nel pattinaggio di figura Dorota Zag\u00f3rska gareggiava nel singolo, poi pass\u00f2 alle coppie con Janusz Komendera. Nel 1995 cambi\u00f2 partner, e da allora pattina con Marius Siudek.\nLa coppia Zag\u00f3rska-Siudek ha vinto una medaglia di bronzo ai campionati mondiali di pattinaggio di figura nel 1999, due medaglie d'argento ai campionati europei di pattinaggio di figura (1999, 2000) e un'altra medaglia di bronzo agli europei del 2004.\nI due sono stati i primi pattinatori polacchi ad entrare nelle Finali della serie senior Grand Prix nel 2000, bissando il risultato nel 2003.\nOltre che sul ghiaccio, i due pattinatori sono una coppia anche nella vita privata. Si sono sposati nel 2001. Nel 2003 si sono trasferiti in Canada, a Montr\u00e9al, dove si sono allenati con Richard Gauthier.\nSi sono ritirati nel 2007 per dedicarsi all'allenamento, a Toru\u0144, di Stacey Kemp e David King."}
{"id": "292754", "revid": "125819418", "url": "https://it.wikipedia.org/wiki?curid=292754", "title": "Un mercoled\u00ec da leoni", "text": "Un mercoled\u00ec da leoni (\"Big Wednesday\") \u00e8 un film del 1978 diretto da John Milius e dedicato al mondo del surf. Il regista presenta una sorta di avventura autobiografica, in ricordo dei propri anni giovanili passati a Malib\u00f9, California, accompagnata dalle musiche di Basil Poledouris.\nTrama.\nLa voce narrante di Fly, un giovane surfista, presenta l'ambiente in cui tre amici, Matt Johnson, Jack Barlow e Leroy \"S\"paccatutto\"\" Smith vivono in modo spensierato la loro giovent\u00f9, praticando il \"surf\" sulle spiagge della California. I tre sono molto diversi tra loro: Leroy \u00e8 chiassoso e noncurante; Jack, riflessivo e educato; Matt vive con inquietudine il suo passaggio dalla spensieratezza alla maturit\u00e0, ma nonostante questo accetta con entusiasmo la gravidanza della fidanzata Peggy Gordon, che lo segue e gli rester\u00e0 costantemente accanto, anche se non sempre condivider\u00e0 le sue scelte, spinta dall'amore e comprendendo la fragile natura del suo ragazzo.\nTutti sono accomunati, oltre che dalla passione per lo sport, dall'affetto e dal rispetto per Bear, un esperto surfista che vive, rappresentandola idealmente, l'ascesa e il declino della passione dei tre ragazzi: egli infatti dapprima costruisce artigianalmente le tavole da surf sul ponte della spiaggia, crescendo fino a diventare un imprenditore del settore e rimanendo per loro sempre punto di riferimento e di consiglio, per poi finire tuttavia in povert\u00e0 e in solitudine a causa del divorzio.\nLe quattro grandi mareggiate che colpirono la California nel 1962, nel 1965, nel 1968 e nel 1974 costituiscono il canovaccio su cui si svolgono la crescita e il cambiamento dei protagonisti attraverso gli anni Sessanta e Settanta statunitensi, che comprendono anche la guerra del Vietnam, alla quale Matt e Leroy riescono a sottrarsi facendosi riformare alla visita medica ricorrendo ad alcuni stratagemmi, mentre Jack accetta quello che lui, di l\u00e0 dal dispiacere per l'abbandono della fidanzata Sally, considera un dovere.\nLa guerra cambier\u00e0 profondamente la societ\u00e0 americana e indirettamente colpir\u00e0 anche la generazione dei tre surfisti, con la morte dell'amico Waxer: Jack, al ritorno a casa, trova l'amara sorpresa di Sally sposata con un altro uomo, ma al contempo la terribile esperienza vissuta in Vietnam ne ha limato la rigidit\u00e0 caratteriale; Leroy lascia la California, dandosi a una vita priva di scopi; mentre Matt continua a non accettare la maturit\u00e0 che incombe, fino a quando i tre non si ritrovano per vivere \"il Grande mercoled\u00ec\", una mareggiata di vaste proporzioni. Nell'occasione, Matt rischia la vita, rimanendo ferito dopo essere caduto dalla tavola cavalcando un'onda enorme ma suscitando comunque l'ammirazione degli astanti.\nTornato sulla spiaggia con l'aiuto dei due amici, Matt regala a un giovane la tavola che gli era stata donata da Bear, il quale l'aveva conservata per una grande occasione, e accetta definitivamente quel passaggio d'et\u00e0 che egli aveva sempre fuggito, anche ammirando, come un ideale passaggio di consegne, la bravura di un giovanissimo Gerry Lopez, emergente leggenda del \"surf\", che, nella scena finale, interpreta se stesso.\nProduzione.\nPersonaggi.\nPer realizzare il film Milius ed i suoi collaboratori sono stati influenzati dalle esperienze e dagli incontri umani fatti in giovent\u00f9 dal regista, durante la sua \"militanza\" nella comunit\u00e0 di surfisti di Malib\u00f9 (California). \nIl personaggio di Matt Johnson fu ispirato agli sceneggiatori dalla vita reale di Lance Carson, all'epoca il pi\u00f9 noto surfista tra i frequentatori delle spiagge di Malib\u00f9, noto per le sue evoluzioni sulle onde medio piccole, e che a diciannove anni soffriva di problemi di alcolismo, dai quali usc\u00ec con le proprie forze; in tempi recenti \u00e8 divenuto un abile costruttore di tavole oltre a rimanere ancora in ottimi rapporti d'amicizia con l'autore.\nLa figura di \"Leroy Spaccatutto\" (interpretato nel film da Gary Busey) fu basata su quella di un certo Mitch, un eccentrico personaggio appartenente al mondo hippie e se possibile ancora pi\u00f9 folle della sua trasposizione cinematografica, e che all'epoca di ambientazione del film aveva acquistato grazie ad un lascito ereditario nella zona di Venice Beach numerosi appartamenti in forte stato di degrado, i quali col tempo aumentarono progressivamente di valore, rendendolo miliardario; si trasfer\u00ec poi nella zona di Santa Cruz, localit\u00e0 celebre per le sue altissime onde. Noto per la sua conoscenza di numerosi stratagemmi per evitare il servizio di leva, era specializzato nel fingersi pazzo, ma tale prassi gli cost\u00f2 cara: per diversi anni fu costretto ad entrare ed uscire da numerose strutture psichiatriche. Mentre William Katt e Jan-Michael Vincent erano gi\u00e0 esperti surfisti, Gary Busey dovette imparare a surfare prima che iniziassero le riprese. Nel 1991 Busey, nel film \"Point Break - Punto di rottura\", imperson\u00f2 l'agente dell'FBI Angelo Pappas, che spinge il suo collaboratore Johnny Utah (Keanu Reeves) a imparare il \"surf\" per dare la caccia a una banda di rapinatori di banche.\nI personaggi di \"Bear\" e di \"Jack\" sono frutto della fusione di numerose persone realmente conosciute da Milius durante la sua giovinezza: nel primo si sono riconosciuti vari celebri costruttori di tavole come Dale Velzy, Hap Jacobs e Bob Bolen, mentre per caratterizzare il secondo il regista si ispir\u00f2 a numerosi lifeguard incontrati nella sua vita.\nRiprese.\nMolti interrogativi circolano tra la comunit\u00e0 di appassionati di surf circa le spiagge ove il film \u00e8 stato girato. Ambientato tra le infinite spiagge del sud della California il film, per le scene di mare, \u00e8 stato girato nella spiaggia di Cojo Point, all'interno della tenuta del Hollister Ranch, una vasta area privata non accessibile al pubblico situata ad ovest di Santa Barbara, tra Point Conception e Gaviota State Park, noleggiata per il tempo necessario alle riprese.\nNello stesso luogo, per le esigenze di scena, \u00e8 stata realizzata la scalinata in dissesto tra le due colonne che scende verso la spiaggia, che apre e chiude il film, nonch\u00e9 una riproduzione del celebre muro di mattoni che si trova presso Malibu Beach ove i surfisti, da svariati decenni, sono soliti appoggiare le proprie tavole..\nIl pontile di Bear si trova invece nella vicina Gaviota Beach, mentre le scene di surf pi\u00f9 estreme sono state girate alle isole Hawaii."}
{"id": "292762", "revid": "1543377", "url": "https://it.wikipedia.org/wiki?curid=292762", "title": "Eutettico", "text": "Un eutettico, o miscela eutettica, (dal greco \u03b5\u1f50, \"eu-\" = buono e \u03c4\u03ae\u03ba\u03c9, \"t\u0113k\u014d\" = fondere) \u00e8 una miscela di sostanze il cui punto di fusione \u00e8 pi\u00f9 basso di quello delle singole sostanze che la compongono (da cui il nome \"facile da fondere\"). Nel diagramma di fase viene identificato da un punto che corrisponde a un equilibrio invariante. Una miscela eutettica, a un determinato valore di pressione costante, \u00e8 caratterizzata da un ben determinato rapporto in peso tra i suoi costituenti e da un ben determinato valore di temperatura eutettica. \nUn esempio \u00e8 una miscela di ghiaccio e sale (H2O allo stato solido e NaCl), il ghiaccio fonde a , il sale a 804\u00a0\u00b0C, mentre la loro miscela eutettica fonde a \u221221,3\u00a0\u00b0C. Al punto eutettico sono contemporaneamente presenti le due fasi solide (ghiaccio e NaCl) e la fase liquida (la soluzione) in contemporaneo equilibrio.\nGli eutettici riguardano in particolare le leghe metalliche, specie quelle tra stagno, zinco, piombo, rame, cadmio, bismuto e le miscele frigorifere, ma anche i minerali. Ad esempio le lave vulcaniche rimangono allo stadio fluido a temperature molto inferiori a quelle di fusione di qualsiasi loro costituente.\nSistema eutettico.\nLa trasformazione eutettica coinvolge la diffusione degli atomi delle due specie pure A e B (visto che la loro composizione \u00e8 molto diversa). Appena un grano di A nuclea avremo un addensamento del componente B nelle zone circostanti, \"espulso\" (ovvero tolto dalla fase liquida) per dare origine alla fase \u03b1.\nA sua volta si originer\u00e0 quindi un nucleo di fase \u03b2 che per formarsi dovr\u00e0 espellere il componente A. In questo modo i due grani cresceranno simultaneamente.\nLa disposizione spaziale che possono assumere i grani delle due fasi all'interno della microstruttura eutettica pu\u00f2 essere molto diversa. Si possono avere eutettici di tipo lamellare, di tipo sferoidale, a barrette, ecc.\nIn un sistema eutettico bilineare Al-Cu (Cu\u00a0=\u00a033% massa) per una solidificazione eutettica a 548\u00a0\u00b0C si pu\u00f2 avere una segregazione in cui si formano delle lamelle \u03b1 e \u03b2 comprese tra una distanza \u03bb che varia con la velocit\u00e0 di solidificazione (cio\u00e8 la velocit\u00e0 di diffusione, dalla legge di Fick): pi\u00f9 questa \u00e8 alta infatti, pi\u00f9 il valore di \u03bb \u00e8 piccolo, cio\u00e8 le lamelle sono pi\u00f9 sottili. Questo fenomeno avviene quando le fasi \u03b1 e \u03b2 solidificano alla stessa velocit\u00e0 e quindi la variazione delle concentrazioni solide aumenta di pari passo. Il sistema eutettico \u00e8 perci\u00f2 chiamato binario eutettico. Il problema con questo sistema \u00e8 che aumenta la superficie di contatto tra le due fasi e quindi l'energia interna (data dalla tensione superficiale).\nUn'alternativa alla segregazione binaria eutettica \u00e8 data dalla segregazione con formazione di dendriti (diversa velocit\u00e0 di diffusione)."}
{"id": "292765", "revid": "599013", "url": "https://it.wikipedia.org/wiki?curid=292765", "title": "Jimmy Ellis", "text": "Carriera pugilistica.\nIn carriera dal 1961, inizi\u00f2 a combattere nei pesi medi. Batt\u00e9 Luis Guitierrez, futuro avversario di Nino Benvenuti, ma perse da Rubin Carter e Don Fullmer, anche quest'ultimo avversario prima di Mazzinghi e poi di Benvenuti. Dopo essersi allenato come sparring partner di Muhammad Ali pass\u00f2 nella categoria dei mediomassimi e poi nei pesi massimi, con ottimi risultati. \nAlla fine del 1967 Muhammad Ali fu destituito dalla WBA per il suo rifiuto a partecipare alla guerra del Vietnam. La federazione indisse un torneo per l'attribuzione del titolo che fu vinto da Jimmy Ellis, battendo in finale Jerry Quarry il 27 aprile 1968. Durante gli incontri di eliminazione, Ellis aveva battuto Leotis Martin, futuro vincitore su Sonny Liston e Oscar Bonavena.\nEllis difese vittoriosamente il titolo mondiale WBA battendo ai punti Floyd Patterson il 14 settembre 1968. Nel frattempo fu la Commissione atletica dello Stato di New York ad allestire un match per l'attribuzione del titolo tra Joe Frazier e Buster Mathis nel quale usc\u00ec vincitore Frazier. A questo punto anche la WBC dichiar\u00f2 decaduto Ali e fu allestito un match per l'individuazione unanime del campione del mondo tra Joe Frazier e Jimmy Ellis che fu vinto da Frazier il 16 febbraio 1970. \nIl 10 maggio 1971, a Toronto, batt\u00e9 ai punti il forte canadese George Chuvalo. Ellis affront\u00f2 poi Muhammad Ali nel luglio 1971, nel primo match combattuto dal fuoriclasse di Louisville dopo la sua sconfitta contro Frazier nell'\"incontro del secolo\". Ellis perse per knock-out tecnico alla dodicesima ripresa, all'Astrodome di Houston, di fronte a 31.947 spettatori. In quell'occasione Angelo Dundee, storico allenatore di Ali, era all'angolo di Ellis.\nDopo questo match, Ellis affront\u00f2 altri grandi pugili come Earnie Shavers, Ron Lyle, Joe Bugner e nuovamente Joe Frazier, scendendo sempre sconfitto dal ring. Si \u00e8 ritirato il 6 maggio 1975, dopo aver messo KO Carl Baker con un bilancio di 40 vittorie (24 prima del limite), 12 sconfitte e un pari. Nel 1998 la rivista The Ring lo ha collocato al 42\u00ba posto in una propria classifica dei migliori pesi massimi della storia del pugilato.\nCuriosit\u00e0.\nNegli anni 80 il mondo della boxe annover\u00f2 un secondo Jimmy Ellis, nato nel 1964. Questo pugile, bianco, non aveva alcun legame di parentela col suo collega di colore."}
{"id": "292772", "revid": "297031", "url": "https://it.wikipedia.org/wiki?curid=292772", "title": "143 Adria", "text": "143 Adria \u00e8 un piccolo e scuro asteroide della Fascia principale. Ha probabilmente una primitiva composizione carboniosa condritica.\nAdria fu scoperto il 23 febbraio 1875 da Johann Palisa dall'Osservatorio della marina di Pola, di cui fu direttore dal 1872 al 1880, grazie a un telescopio rifrattore da 6 pollici. Fu battezzato cos\u00ec in onore del Mar Adriatico, che bagna la citt\u00e0 da cui l'asteroide fu individuato.\nL'unica occultazione stellare da parte di Adria riportata finora, \u00e8 stata osservata il 21 agosto 2000 dal Giappone. I risultati ricavati dall'occultazione indicano una forma pressoch\u00e9 sferica, di dimensioni pari a ."}
{"id": "292776", "revid": "1699816", "url": "https://it.wikipedia.org/wiki?curid=292776", "title": "Kenshin - Samurai vagabondo", "text": " \u00e8 un manga creato da Nobuhiro Watsuki. I capitoli sono stati serializzati dal 2 settembre 1994 al 4 novembre 1999 sulla rivista \"Weekly Sh\u014dnen Jump\" di Sh\u016beisha e in seguito raccolti in 28 volumi \"tank\u014dbon\". L'edizione italiana \u00e8 stata pubblicata da Star Comics nella collana \"Kappa Extra\" dal 1\u00ba aprile 2001 al 10 luglio 2003.\nDal manga sono stati tratti una serie televisiva anime, una coppia di romanzi light novel, alcuni OAV e un film animato. La Warner Bros. ne ha prodotto un adattamento cinematografico live action uscito nei cinema nell'agosto 2012 con Takeru Sat\u014d nella parte del protagonista.\nTrama.\nLa narrazione ruota attorno al protagonista Batt\u014dsai Himura (parzialmente basato sul personaggio storico dell'hitokiri Kawakami Gensai), spietato assassino, che a met\u00e0 1800 contribu\u00ec alla fine dello Shogunato Tokugawa, sul trono da 200 anni, e all'avvento del periodo Meiji. In seguito all'insediamento del nuovo governo, Batt\u014dsai scompare per tornare sotto nuovo nome: Kenshin. Ora viaggia con una \"sakabato\" con un solo filo (una spada a lama invertita), che anzich\u00e9 essere rivolta verso l'avversario risiede sul lato opposto; il suo obiettivo sta nel proteggere le persone che incontra dalle ingiustizie. Nel suo viaggio, Kenshin si trover\u00e0 coinvolto in combattimenti con samurai che non apprezzano il nuovo stile di vita pacifico (nella nuova era Meiji non \u00e8 pi\u00f9 permesso nemmeno a un samurai di portare la spada) e in complotti che cercano di restaurare la vecchia societ\u00e0 feudale.\nLa spada \"sakabato\".\n \u00e8 l'arma di Kenshin Himura ed \u00e8 considerata \"l'arma del pacifista\", cio\u00e8 un'arma che non pu\u00f2 uccidere se non come ultima risorsa.\nSi tratta di una katana giapponese a lama invertita: su una normale katana, la lama ricurva della spada \u00e8 affilata sul lato esterno (quello che si rivolge verso l'avversario), mentre quello interno \u00e8 spuntato; nella sakabato \u00e8 invece il lato interno a essere tagliente. Nella storia giapponese non si hanno notizie di spade simili, ma una reliquia conservata al museo Deoksu Royal Palace in Corea sembrerebbe testimoniare l'utilizzo di spade a lama invertita, costruite durante il periodo di dominazione giapponese, prendendo spunto dal modello coreano. Un'altra reliquia originale \u00e8 conservata a Shiroi in Giappone. \nSuccessivamente, sar\u00e0 un altro personaggio di Kenshin ad usarla, in uno spin-off dell'opera, cio\u00e8 Yahiko My\u014djin in \"Yahiko no Sakabato\".\nMedia.\nManga.\nScritto e disegnato da Nobuhiro Watsuki, il primo capitolo di \"Rurouni Kenshin\" \u00e8 stato pubblicato su \"Weekly Sh\u014dnen Jump\" nel 1994 ed \u00e8 stato serializzato sulla rivista sino al 1999. I 255 capitoli del manga sono stati raccolti e pubblicati in 28 tank\u014dbon dalla Sh\u016beisha, con il primo volume pubblicato il 9 settembre 1991 e l'ultimo il 4 novembre 1999. Nel luglio 2006, la Shueisha ha iniziato la pubblicazione della serie in ventidue \"kanzenban\". Un unico capitolo speciale dedicato al personaggio di Yahiko My\u014djin \u00e8 stato pubblicato dopo la fine della serie su \"Weekly Sh\u014dnen Jump\", intitolato . Lasciato fuori dai volumi originali, \u00e8 stato aggiunto nell'ultimo \"kanzenban\" pubblicato. In Italia la serie \u00e8 stata pubblicata dalla Star Comics.\nLa serie comincia quando l'ex assassino Batt\u014dsai, che ora si fa chiamare Kenshin Himura, nel suo incessante vagabondare arriva a Tokyo. Qui conosce Kaoru Kamiya, con la quale diverr\u00e0 subito amico e che lo convincer\u00e0 ad abbandonare per un po' il suo vagabondaggio e fermarsi alla sua palestra. Da qui in poi la storia si sviluppa agevolmente: si uniscono a Kenshin nelle sue peripezie Yahiko, Sanosuke, Megumi, Aoshi, Saito e molti altri personaggi. Insieme, affronteranno molte difficili sfide, tra cui la battaglia contro il samurai Shishio che ha costruito un esercito per avviare una rivolta contro il nuovo governo Meiji, e la battaglia personale pi\u00f9 difficile che Kenshin si possa trovare ad affrontare: contro Enishi, fratello di Tomoe che si sacrific\u00f2 al suo posto in un combattimento, ma della cui morte Enishi giudica Kenshin il vero responsabile.\nAnime.\nLe trasmissioni dell'anime, diretto da Kazuhiro Furuhashi, sono iniziate su Fuji TV il 19 gennaio 1996 e sono terminate l'8 settembre 1999. La serie \u00e8 stata prodotta dalla Aniplex e Fuji TV, ed \u00e8 stata animata dall'episodio 1 al 66 dalla Gallop, mentre dal 67 in avanti dallo Studio Deen. L'ultimo episodio, il numero 95, non \u00e8 stato trasmesso in Giappone, ma \u00e8 stato reso disponibile come bonus delle pubblicazioni della serie in VHS e DVD. Sin dalla sua prima trasmissioni in Giappone, gli episodi della serie sono stati raccolti in collezioni di VHS e DVD numerose volte. Sono state pubblicate infatti almeno due raccolte di DVD, contenente quattro episodi a disco. In Italia la serie \u00e8 allo stato attuale ancora inedita.\nFilm.\nDalla serie televisiva \u00e8 stato tratto un film d'animazione cinematografico intitolato \"Kenshin samurai Vagabondo - The Movie\" (). Il film \u00e8 stato diretto da Hatsuki Tsuji ed \u00e8 stato proiettato in Giappone il 20 dicembre 1997. Il relativo DVD \u00e8 stato pubblicato il 21 agosto 1998. Il DVD \u00e8 stato successivamente ripubblicato due volte: nel 2000 e nel 2002, con l'aggiunta di nuovi contenuti speciali. Il 7 dicembre 2005 \u00e8 stato inoltre pubblicato su Universal Media Disc. In Italia, la pubblicazione \u00e8 avvenuta per opera della Dynit. La storia del film non appare nel manga originale.\nLive action.\nIl 25 agosto 2012 \u00e8 uscito il film con attori in carne e ossa. La pellicola ripropone una storia alternativa dei primi capitoli del manga. Il 1\u00ba agosto 2014 \u00e8 uscito un secondo film intitolato Rurouni Kenshin Kyoto Inferno. La pellicola narra la saga di Kyoto in cui Kenshin dovr\u00e0 sconfiggere Makoto Shishio. Tuttavia il film finisce a met\u00e0 della saga. Il 13 settembre 2014 esce Rurouni Kenshin: The Legend Ends, il terzo film. Il 23 aprile 2021 esce \"Rurouni Kenshin: The Final basato sull'arco finale della saga e il 4 giugno 2021 \u00e8 uscito Rurouni Kenshin: The Beginning un prequel che narra il passato di Kenshin.\"\nOAV.\n\"Memorie del passato\".\nSono state pubblicate due serie di OAV dedicate a \"Rur\u014dni Kenshin\". La prima intitolata \u00e8 stata pubblicata in quattro episodi nel 1999 in Giappone, per poi essere ripubblicata nel 2003 nella forma di un film di due ore, con nuove sequenze animate per il mercato statunitense dove \u00e8 stata reintitolata \"Samurai X: Trust &amp; Betrayal\". La serie di OAV rappresenta un prequel della serie televisiva ed \u00e8 stata diretta da Kazuhiro Furuhashi e prodotta dallo Studio Deen. Diviso in 4 atti, l'OAV racconta il passato di Kenshin, dall'incontro con il maestro Hiko che gli insegner\u00e0 la scuola Mitsurugi Hiten fino all'incontro con Tomoe e la morte di quest'ultima per salvarlo nello scontro nella foresta nera. I quattro OAV furono trasmessi in Italia su MTV all'interno del contenitore \"Anime Night\" tra il 18 ottobre e l'8 novembre del 2005.\n\"Capitolo del tempo\".\nLa seconda, intitolata e diretta nuovamente da Furuhashi, \u00e8 stata pubblicata in due episodi fra il 2001 ed il 2002. La storia degli OAV, tratta in parte da alcuni capitoli del manga, \u00e8 ambientata durante e dopo gli eventi della serie (non tratto dal manga), e si concentra principalmente sugli ultimi anni di Kenshin e Kaoru. \u00c8 conosciuta negli Stati Uniti d'America col titolo \"Samurai X: Reflection\". Gli OAV sono inoltre stati doppiati e resi disponibili in Italia da Shin Vision. Si svolge nel 1893, 15 anni dopo il primo incontro tra Kenshin e Kaoru. Ora sono felicemente sposati e Kenji, il figlio dei due, si allena con il maestro Hiko. Entrambi gli innamorati dovranno fare i conti con una malattia mortale che li consuma.\nLe sigle di chiusura delle due opere sono \"Quiet Life\" cantata da Taku Iwasaki per \"Kenshin samurai vagabondo: Memorie del passato\" e cantata da Hiroko Kasahara per \"Kenshin il Vagabondo: Capitolo del tempo\".\n\"Shin Kyoto-hen\".\nUltimo adattamento della serie prodotto come OAV dallo Studio Deen, \u00e8 stato prodotto con due episodi, uno uscito nel 2011 e l'altro nel 2012, gli OAV riprendono gli eventi dall'episodio 28 al 62 della serie nata il 1997 durante l'arco narrativo di Kyoto in cui Kenshin fronteggia il suo \"successore\" Shisho.\nLe due sigle di chiusura sono di per il primo OAV e \"feel you\", sempre di Rina Sumioka, per il secondo.\nVideogiochi.\nEsistono due videogiochi ispirati a \"Rur\u014dni Kenshin\" e pubblicati per PlayStation. Nessuno dei due \u00e8 mai stato pubblicato al di fuori del Giappone. Il primo, \u00e8 stato pubblicato nel 1996 ed \u00e8 un picchiaduro a incontri in grafica 3D, ispirato ai primi volumi del manga. Il secondo, \u00e8 stato pubblicato nel 1997 ed \u00e8 un videogioco di ruolo, con una storia scollegata sia all'anime che al manga. \u00e8 l'unico titolo disponibile per PlayStation 2, ed \u00e8 stato pubblicato nel 2006. Il gioco ha venduto oltre 130,000 copie in Giappone. Un quarto videogioco, un picchiaduro 2D intitolato \"Rurouni Kenshin, Meiji Kenkaku Romantan Saisen\" \u00e8 stato pubblicato per PlayStation Portable nel 2011 in Giappone.\nKenshin appare nel cast di personaggi giocabili nei due titoli cross-over di Jump per Nintendo DS e PlayStation 3, PlayStation 4, PlayStation Vita: \"Jump Ultimate Stars\" per la piattaforma Nintendo, e \"J-Stars Victory Vs +\" per la piattaforma Sony in cui oltre a lui \u00e8 giocabile il suo rivale Makoto Shishio. Nel titolo \"Jump Force\" per PlayStation 4, Xbox One e PC Kenshin Himura e Makoto Shishio compaiono come personaggi giocabili.\nLight novel.\nDue light novel, ispirate a \"Rurouni Kenshin\" sono state pubblicate dalla Shueisha Jump j-Books e scritte da Kaoru Shizuka. La maggior parte del materiale pubblicato in forma di light novel sono storie inedite, successivamente adattate in animazione, oppure adattamenti di storie gi\u00e0 apparse nell'anime o nel manga. Il primo romanzo, \"Rurouni Kenshin: Voyage to the Moon World\", \u00e8 stato pubblicato in Giappone il 10 ottobre 1996, ed in America del Nord il 17 ottobre 2006. Il secondo, \"Yahiko's Battle\", \u00e8 stato pubblicato il 3 ottobre 1997, ed \u00e8 una reinterpretazione di varie storie presenti nel manga e nella serie televisiva. L'ultimo volume \u00e8 \"TV Anime Shimabara Arc\" pubblicato il 4 febbraio 1999.\nAccoglienza.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Kenshin - Samurai vagabondo\" si \u00e8 classificata al 31\u00ba posto."}
{"id": "292781", "revid": "1418004", "url": "https://it.wikipedia.org/wiki?curid=292781", "title": "Ol'ga Aleksandrovna Sedakova", "text": "Olga Sedakova \u00e8 l'erede della tradizione dei grandi poeti russi del Novecento quali Anna Achmatova, Osip Mandel'\u0161tam, Velimir Chlebnikov e Josif Brodskij. Figura di grande rilievo, \u00e8 ammirata non solo come \"donna di lettere\" e scrittrice, ma anche come studiosa nel mondo accademico internazionale. La sua presenza nel mondo della poesia e delle lettere dalla fine del Novecento agli inizi del Duemila non ha subito incrinature. Il suo pensiero, lucido e penetrante, \u00e8 fortemente radicato nella sua coscienza religiosa e poetica. Il filosofo Sergej Averincev ha scritto di lei: \nBiografia.\nOl'ga Aleksandrovna \u00e8 nata nel 1949. Ha studiato e si \u00e8 laureata presso la Facolt\u00e0 di Filologia dell'Universit\u00e0 di Mosca Lomonosov nel 1976. Scrive fin dagli anni sessanta e la sua produzione poetica, rimasta ai margini tra gli anni settanta e ottanta, era affidata, in patria alla fortuna delle copie dattiloscritte di circolazione limitata e, all'estero, all'editoria dei centri culturali dell'emigrazione. Ma dalla met\u00e0 degli anni ottanta circa i suoi versi e la sua prosa e la sua attivit\u00e0 di traduzione cominciarono ad apparire in riviste letterarie russe specializzate, in Estonia (a Tartu) e in Russia. I suoi testi furono nello stesso tempo tradotti in diverse lingue: inglese, italiano, tedesco, francese, svedese, olandese, ebraico, albanese, serbo, greco, finlandese, polacco e cinese. La sua prima raccolta di poesie \u00e8 stata pubblicata a Parigi nel 1986. In Russia i suoi libri sono pubblicati dal 1989. Ol'ga Aleksandrovna insegna dal 1991 alla Facolt\u00e0 di Filologia dell'Universit\u00e0 di Mosca, Dipartimento di Storia e Teoria della cultura mondiale.\nLe opere.\nLa raccolta delle sue opere in due volumi \u00e8 stata pubblicata a Mosca nel 2001, nell'edizione russa En Ef K'ju/Tu Print: (O. Sedakova, \"Proza, Stichi\", Moskva, 2001, voll. I-II.). L'edizione comprende, in millecinquecentotrenta pagine, tutti gli scritti pi\u00f9 importanti. Scritti in versi, noti e meno noti alle giovani generazioni, ma soprattutto mille pagine in prosa di grande interesse non solo per la slavistica italiana ma anche per altri ambiti del sapere: estetica, filosofia, antropologia, scienza della letteratura e poesia. Il primo volume, dedicato all'opera in \"versi\", comprende cinquecento pagine di poesie. Il secondo volume, dedicato alla \"prosa\", si apre con un racconto autobiografico (gi\u00e0 tradotto in Francia), che riassume e annuncia tutta l'attivit\u00e0 letteraria della Sedakova: \"Pochvala poezii\" (\"Elogio della poesia\"). Il testo diffuso alla fine degli anni ottanta tra i lettori di Mosca e Leningrado, circolava in edizioni dattiloscritte, Samizdat, edizioni di una letteratura non ufficiale, pubblicate e diffuse in principio nella ristretta cerchia urbana e, in seguito, alla met\u00e0 degli anni ottanta, diffuse e conosciute anche lontano dalle capitali. L'opera comprende i testi scritti e detti dalla Sedakova nell'arco di circa trenta anni di attivit\u00e0, \u00e8 stata curata da A.Velikanova. \nNella sezione: \"traduzioni\" dalle letterature straniere in lingua russa, sono state selezionate opere scelte da: Dante, Petrarca, San Francesco, Properzio, Flaminio, Bertrand de Born, Lewis Carroll, T. S. Eliot, Ezra W. L. Pound, Emily Dickinson, Pierre de Ronsard, Mallarm\u00e9, Victor Hugo, Paul Claudel, Rainer M. Rilke, Paul Celan.\nRiconoscimenti.\nI riconoscimenti ufficiali alla Sedakova provengono attualmente da ogni luogo della cultura occidentale laica e religiosa, e si riferiscono tutti alla sua attivit\u00e0 trentennale nell'ambito della cultura russo-ortodossa e della poesia russa in Occidente e in Oriente:"}
{"id": "292784", "revid": "466539", "url": "https://it.wikipedia.org/wiki?curid=292784", "title": "Campo-controcampo", "text": "Il campo-controcampo \u00e8 una tecnica utilizzata durante la fase di montaggio di un film, articolata in due distinte inquadrature speculari. Si tratta di uno degli effetti pi\u00f9 usati nel linguaggio cinematografico. \nTecnica.\nDi solito viene usato nei dialoghi e mostra alternativamente il primo e il secondo soggetto mentre parlano, o scambiano gesti e sguardi: al botta e risposta corrispondono le inquadrature dell'uno o dell'altro. Il punto di vista pu\u00f2 essere soggettivo (come se vedessimo con gli occhi del personaggio) o semi-soggettivo (con la macchina da presa posta in un punto dietro il personaggio in modo da vedere sia lui sia ci\u00f2 che gli sta davanti), con un punto di vista coerente per altezza e inclinazione col suo. Ad esempio se un personaggio sta parlando da una terrazza con un altro si alterneranno inquadrature dal basso (verso la persona sul balcone) e dall'alto (verso la persona in strada), mantenendo all'incirca il punto di vista dei personaggi. \nIl campo contro-campo pu\u00f2 avere varie angolature. Nel cinema classico era di solito di tre quarti, mentre il campo controcampo a 180 gradi era riservato alle (rare) scene di violento contrasto tra i personaggi, secondo l'uso che ne aveva fatto per primo David W. Griffith, nel \"Giglio infranto\" (1919). Si possono intendere come campo-controcampo anche i raccordi di soggettiva (dove si mostra un personaggio e poi l'oggetto che sta guardando). Nello spettatore il collegamento spaziale tra i due elementi, soggetto e oggetto, all'interno della stessa azione \u00e8 immediato e automatico. \nQuesta tecnica \u00e8 una delle pi\u00f9 usate nel cinema, per cui alcuni autori hanno anche cercato di superarla con altri mezzi stilistici. Il campo-controcampo \u00e8 adottato anche nell'ambito del fumetto, eseguito in due vignette consecutive. "}
{"id": "292785", "revid": "1718925", "url": "https://it.wikipedia.org/wiki?curid=292785", "title": "Giardino all'inglese", "text": "Il giardino all'inglese \u00e8 un tipo di giardino sviluppato nel corso del Settecento che, al contrario di quelli geometrici (all'italiana e alla francese), non si avvale pi\u00f9 di elementi per definire e circoscrivere lo spazio, come fondali, quinte arboree o prospettive, ma si basa sull'accostamento e sull'avvicendarsi di elementi naturali e artificiali, tra cui, grotte, ruscelli, alberi secolari, cespugli, pagode, pergole, tempietti e rovine, che chi passeggia scopre senza mai arrivare ad una visione d'insieme; nonostante l'aspetto simile ad un paesaggio naturale, \u00e8 comunque un luogo in cui la natura non \u00e8 mai incolta, anche quando assume un'apparenza selvaggia.\nStoria.\nIl giardino all'inglese \u00e8 un fenomeno che ebbe inizio attorno al XVIII secolo, conducendo al superamento dei vecchi schemi geometrici (giardino all'italiana e giardino alla francese) all'interno dei nuovi giardini nobiliari.\n\u00c8 un fenomeno legato all'Illuminismo. Il giardino \u00e8 visto come il luogo in cui il piacere, suscitato dall'avvicendarsi delle sorprese, viene temprato dall'armonia che lega le varie parti, attraverso la contrapposizione degli opposti, come il regolare al selvaggio, il maestoso all'elegante, l'ameno al malinconico, in modo da bilanciare le differenti sensazioni.\nUn esempio \u00e8 quello realizzato a Stowe (Buckinghamshire), in Inghilterra, tra il terzo e quarto decennio del Settecento da Charles Bridgeman e da William Kent. Nel parco si susseguono, disseminati in un terreno irregolare, 38 monumenti, tra cui la \"Piramide\", il \"tempio di Venere e Bacco\", il \"tempio dei grandi uomini britannici\" e il \"tempio gotico\", in modo che vi sembrino riuniti differenti luoghi e civilt\u00e0.\n, che lo applic\u00f2 per la prima volta alla propria villa; in seguito riscosse una buona fortuna e lo stesso Ercole Silvia partecip\u00f2 alla realizzazione di diversi parchi e giardini, connotati all'inglese, non per ultimi i Giardini Reali di Monza e il Giardino della Villa Belgiojoso Bonaparte.\n il Giardino inglese di Palermo, Parco Giardino Sigurt\u00e0 e il giardino Treves de Bonfili, oggi appartenente al Comune di Padova che ne ha, con tutti i limiti dei gravi danni subiti a met\u00e0 Novecento, restaurato una parte. Di elevato valore botanico e storico il Giardino Inglese della Reggia di Caserta, realizzato da John Andrew Graefer.\nAspetti ambientali.\nTra Canada e USA i prati all'inglese occupano circa 25 milioni di ettari, ossia 250 000 chilometri quadrati. \u00c8 la tipologia di giardino che occupa pi\u00f9 spazio in tutto il Nordamerica. Per raderli si consumano ogni anno 3 miliardi di litri di benzina che producono sette milioni di tonnellate di CO2. Infatti come accade per i campi da golf (molto simili ai giardini all'inglese) questo tipo di giardino prevede una manutenzione molto costante e continua attraverso la tosatura e l'irrigazione. Questo significa un consumo importante di benzina per tosaerba, il consumo di molta acqua e una quasi totale assenza di animali invece presenti in altri tipi di giardini, poich\u00e9 il giardino all'inglese prevede generalmente poche piante al suo interno. Ci\u00f2 significa che animali come insetti, api, scoiattoli, lucertole e cos\u00ec via non trovano un habitat favorevole in questa tipologia di giardino, soprattutto per mancanza di cibo e riparo."}
{"id": "292786", "revid": "14894", "url": "https://it.wikipedia.org/wiki?curid=292786", "title": "Giardini all'inglese", "text": ""}
{"id": "292787", "revid": "287204", "url": "https://it.wikipedia.org/wiki?curid=292787", "title": "Borislav Pekic", "text": ""}
{"id": "292794", "revid": "125241320", "url": "https://it.wikipedia.org/wiki?curid=292794", "title": "Victor Cavallo", "text": "Biografia.\nNato con la poesia e il teatro \"underground\" romano della fine degli anni sessanta, si specializza in ruoli da proletario e marginale in film come \"La tragedia di un uomo ridicolo\", \"Pasolini, un delitto italiano\" e \"Il grande cocomero\". Noto al grande pubblico come solido caratterista in tante \"fiction\" e miniserie televisive, \u00e8 ricordato nel ruolo del giornalista Alvaro Maurilli ne \"La piovra 2\", in quello di Partanna (personaggio di fantasia al posto di Salvatore Riina) in \"Ultimo\", in \"Cadaveri eccellenti\" di Ricky Tognazzi del 1999, ma anche attore teatrale di grande spessore come nell'opera \"Scarface\", insieme a Daniela Silverio, con la quale gir\u00f2 l'Italia negli anni settanta. Negli anni ottanta ha partecipato anche a uno spot pubblicitario di una nota marca di caramelle. Mor\u00ec all'ospedale San Giovanni di Roma il 22 gennaio 2000 di cirrosi epatica, a 52 anni, poco prima della messa in onda del nono episodio di \"Don Matteo\", del quale era protagonista.\nOmaggi.\nIl 29 marzo 2015, nel quartiere Garbatella di Roma, dove nacque e dove crebbe, gli fu dedicato un sentiero urbano, il primo di Roma, segnalato con i classici segnavia dei sentieri di montagna, in rosso e bianco e su ogni segno l'effigie di Victor Cavallo della locandina di \"Ecchime\", sua opera. Il sentiero, ad anello, parte e ritorna presso la Casetta Rossa associazione di promozione sociale che ha creato il sentiero. Il sentiero \"Victor Cavallo\" attraversa i lotti popolari della Garbatella, passando per i luoghi storici pi\u00f9 significativi del quartiere. All'inizio del sentiero una targa recita: \"Qui inizia e qui ritorna il sentiero urbano Victor Cavallo, il sentiero percorre i lotti della Garbatella e attraversa i cortili, gli spazi verdi, i luoghi del quartiere dove \u00e8 nato e cresciuto, giocando a pallone e corteggiando donne, Vittorio Vitolo in arte Cavallo, poeta sovversivo e ribelle, attore stalker e centrocampista anarcosorcosituazionista.\""}
{"id": "292796", "revid": "15756", "url": "https://it.wikipedia.org/wiki?curid=292796", "title": "Enrico Chiesa", "text": "Autore di 138 reti in Serie A, \u00e8 annoverato tra i migliori attaccanti italiani della sua generazione. Nel corso della sua carriera ha conquistato una Coppa Italia e una Coppa UEFA nelle file del (entrambe nella stagione 1998-1999, laureandosi inoltre capocannoniere della competizione europea), mentre con la ha vinto una seconda Coppa Italia (2000-2001). Dopo aver militato per 14 stagioni consecutive nella massima serie italiana, ha concluso la carriera in Lega Pro, vincendo un campionato di seconda divisione (2008-2009) e una Supercoppa di categoria (2009) con la maglia del .\nTra il 1996 e il 2001 ha fatto parte della nazionale, con cui ha disputato il e il ; in maglia azzurra conta 17 presenze e 7 reti.\nA livello individuale ha vinto l'edizione 1995-1996 del Guerin d'oro, in qualit\u00e0 di giocatore con la media voto pi\u00f9 alta della Serie A nelle pagelle della stampa specializzata; \u00e8 stato inoltre candidato al Pallone d'oro nel 1996 e nel 1997.\nBiografia.\n\u00c8 originario di Mignanego, con radici ad Agneto, frazione di Carrega Ligure in val Borbera. Ha tre figli, due dei quali, Federico (1997) e Lorenzo (2004), hanno ripercorso le orme paterne divenendo calciatori.\nCaratteristiche tecniche.\nGiocatore.\nGeneralmente schierato come centravanti o seconda punta, durante la sua militanza nella ha ricoperto anche il ruolo di esterno destro. Ottimo esecutore di punizioni \u2014 alle quali era solito imprimere una traiettoria \u00aba giro\u00bb calciando di interno destro \u2014, era un attaccante \u00abopportunista\u00bb, abile con entrambi i piedi, avvezzo a mandare in gol i compagni di squadra nonch\u00e9 rapido nello scatto e nella conclusione a rete. In caso di necessit\u00e0 sapeva rendersi utile anche in fase difensiva, sebbene rendesse al meglio quando impiegato da \u00abattaccante puro\u00bb.\nFabio Capello lo descrisse come \u00abun incrocio tra Gigi Riva e Paolo Rossi\u00bb; lo stesso Riva afferm\u00f2 di rivedersi in lui sul piano tecnico e caratteriale.\nCarriera.\nGiocatore.\nClub.\nSampdoria e vari prestiti.\nCresciuto nelle giovanili della Sampdoria, viene ceduto in prestito a Teramo e Chieti, per rientrare in blucerchiato nella stagione 1992-1993. In questa annata viene utilizzato con buona frequenza nella massima serie come esterno di centrocampo, mettendo a segno anche un gol. Viene quindi nuovamente prestato in Serie B al Modena, dove giocando da attaccante realizza 14 gol, insufficienti a evitare la retrocessione degli emiliani.\nPassa quindi sempre in prestito alla Cremonese in Serie A, e con 14 gol risulta stavolta decisivo per la salvezza dei grigiorossi. Rientra alla Sampdoria per la stagione 1995-1996, durante la quale segna 22 gol in 27 partite affiancando in attacco Roberto Mancini.\nParma e Fiorentina.\nSi trasferisce poi al Parma per 25 miliardi di lire, formando un'ottima coppia d'attacco con l'argentino Hern\u00e1n Crespo. Resta in Emilia per un triennio, e nella stagione 1998-1999 vince la Coppa Italia e la Coppa UEFA, competizione della quale si laurea capocannoniere con 8 reti e in cui realizza il terzo gol della finale contro il Marsiglia, sconfitto per 3-0.\nNel 1999 lascia a malincuore i ducali e si trasferisce per circa 30 miliardi di lire alla Fiorentina. Condizionato da diversi problemi fisici e da una collocazione tattica a lui poco congeniale, nella prima stagione non va oltre i 7 gol in campionato. L'anno successivo, dopo un avvio stentato, ne mette a segno 22 in 30 partite, eguagliando il proprio primato personale di marcature, stabilito cinque anni prima alla Sampdoria, e compensando la cessione di Gabriel Batistuta, miglior realizzatore della Fiorentina nelle precedenti nove stagioni; contribuisce inoltre, con 5 reti, al trionfo della squadra in Coppa Italia.\nLa stagione successiva si chiude per lui anzitempo, dopo 5 partite e altrettanti gol segnati: il 30 settembre 2001, nella gara contro il , Chiesa riporta infatti un grave infortunio al ginocchio che lo tiene lontano dai campi di gioco per quasi un anno. A fine campionato la Fiorentina retrocede in Serie B, prima di essere declassata in Serie C2 per dichiarato fallimento.\nLazio e Siena.\nNell'estate del 2002, svincolato, approda alla Lazio, dove, reduce dall'infortunio della stagione precedente, colleziona 12 gare e 2 gol.\nNell'estate 2003 passa alla neopromossa : milita nel club toscano per un quinquennio, disputando tre ottime stagioni prima di imboccare la parabola discendente.\nPer un certo periodo di tempo, in seguito al ritiro dall'attivit\u00e0 agonistica di Roberto Baggio e Giuseppe Signori, Chiesa risulta essere il maggior realizzatore in attivit\u00e0 in Serie A, giungendo a collezionare 138 marcature complessive nel corso della stagione 2005-2006.\nUltimi anni.\nNel giugno 2008 annuncia il suo addio al Siena e alla Serie A, per ricominciare in Seconda Divisione (l'ex Serie C2) con il Figline. All'esordio con la formazione toscana, il 31 agosto 2008, realizza una rete nel successo interno contro la Cisco Roma. In questa stagione segna 5 gol in 21 partite, in un campionato che si conclude con la storica promozione in Prima Divisione. Mette la firma anche sulla conquista della Supercoppa realizzando una doppietta nel 3-0 finale al . Il 1\u00ba novembre 2009, al 16' della gara Sorrento-Figline, subisce un infortunio al ginocchio destro riportando la \u00ablacerazione del tendine rotuleo\u00bb; torner\u00e0 in campo il 9 maggio 2010 per l'ultima giornata di campionato.\nNazionale.\nConvocato da Arrigo Sacchi, debutta nella nazionale italiana il 29 maggio 1996, in occasione di un'amichevole giocata a Cremona contro il , finita 2-2, in cui realizza anche una rete. Nel mese successivo disputa il , ottenendo due presenze e una rete, messa a segno nella gara persa contro la . L'Italia non supera la fase a gironi.\nDurante la gestione di Cesare Maldini viene impiegato raramente, ma prende comunque parte al : dapprima convocato in soprannumero per via delle incerte condizioni di Alessandro Del Piero, viene poi confermato nel gruppo azzurro per sostituire l'indisponibile Fabrizio Ravanelli, scendendo in campo in due occasioni. Il cammino dell'Italia si interrompe ai quarti di finale contro i padroni di casa della .\nIl 16 dicembre 1998, nell'amichevole contro la selezione \"FIFA World Stars\", realizza una tripletta. In seguito verr\u00e0 impiegato da Dino Zoff in diverse gare di qualificazione al , senza per\u00f2 partecipare alla fase finale del torneo. Il 25 aprile 2001, chiamato da Giovanni Trapattoni, disputa la sua ultima gara in maglia azzurra, un'amichevole contro il .\nIn nazionale conta 17 presenze e 7 reti.\nAllenatore.\nFrequentato nel 2010 il corso per allenatori di Coverciano, Chiesa deve rinunciare al primo incarico come guida del Figline per la stagione 2010-2011, a causa del sopravvenuto fallimento e la mancata iscrizione del club al campionato.\nNella stagione 2012-2013 viene nominato allenatore degli Allievi Nazionali \"B\" della . A fine stagione viene \"promosso\" e nominato nuovo allenatore della Primavera blucerchiata. Conquista due volte di fila il 5\u00ba posto e i quarti di finale in campionato, mentre in Coppa Italia si ferma il primo anno agli ottavi e il secondo al 2\u00ba turno eliminatorio.\nIl 13 giugno 2015 decide di lasciare la panchina della Primavera per intraprendere la carriera da allenatore di prima squadra.\nStatistiche.\nTra club e nazionale maggiore, Chiesa ha giocato globalmente 616 partite segnando 223 reti, alla media di 0,33 gol a partita."}
{"id": "292802", "revid": "106908", "url": "https://it.wikipedia.org/wiki?curid=292802", "title": "Sokoban", "text": "Sokoban (giapponese: \u5009\u5eab\u756a ovvero \"custode del magazzino\") o Soko-Ban \u00e8 un videogioco del tipo rompicapo in cui il giocatore spinge delle casse in un labirinto e prova a posizionarle nel luogo assegnato.\n\"Sokoban\" fu creato nel 1980 da Hiroyuki Imabayashi e pubblicato originariamente per NEC PC-8801 nel 1982 da Thinking Rabbit, una software house di Takarazuka, in Giappone. \"Sokoban\" \u00e8 stato convertito per numerose piattaforme, soprattutto home computer e personal computer. Le versioni per i computer occidentali vennero pubblicate prevalentemente dalla Spectrum HoloByte con il titolo \"Soko-Ban\". Thinking Rabbit ha anche realizzato tre sequel: \"Boxxle\", \"Sokoban Perfect\" e \"Sokoban Revenge\".\nModalit\u00e0 di gioco.\nIl giocatore controlla un personaggio che si pu\u00f2 muovere nelle quattro direzioni all'interno di un'area chiusa vista dall'alto, con forma irregolare e diversa a ogni livello. L'area \u00e8 idealmente suddivisa in caselle quadrate e il personaggio si muove a scatti da una casella all'altra. Nell'area sono sparse delle casse, in numero variabile a seconda del livello; il personaggio pu\u00f2 spingere una cassa spostandosi verso la sua casella, se dietro di essa c'\u00e8 spazio libero. Solo una cassa alla volta pu\u00f2 essere spinta, non pi\u00f9 casse in fila, e le casse non possono essere tirate. Alcune caselle, in numero uguale alle casse, sono marcate da segnalini e rappresentano gli obiettivi: per completare un livello bisogna spingere le casse fino a occupare tutte le posizioni indicate. Si pu\u00f2 finire facilmente in situazioni senza uscita, ad esempio se si spinge una cassa contro un angolo sar\u00e0 impossibile spostarla ulteriormente. Almeno in alcune delle versioni \u00e8 disponibile una funzione di annullamento dell'ultima mossa, ma non delle precedenti. Se si rimane bloccati non resta che arrendersi e ricominciare il livello da capo.\nVarianti di Sokoban.\nOltre a una serie di seguiti ufficiali continuata fino agli anni '90, esistono numerosi cloni e imitazioni di \"Sokoban\" per ogni genere di piattaforme. Esistono anche versioni per console e per console portatili, inclusi i cellulari. Anche il videogioco \"NetHack\" contiene una serie di livelli simili a labirinti che riproducono il gioco \"Sokoban\".\nMolti puzzle possono essere considerati varianti di \"Sokoban\", nel senso che presentano un personaggio controllabile che spinge le casse dentro un labirinto.\nAltre caratteristiche si ritrovano ad esempio nei giochi \"Sokonex\", \"Xsok\", \"Cyberbox\" e \"Block-o-Mania\", che aggiungono nuovi elementi quali buche, teletrasporti, blocchi in movimento e passaggi a senso unico."}
{"id": "292810", "revid": "124012744", "url": "https://it.wikipedia.org/wiki?curid=292810", "title": "Basilio II Bulgaroctono", "text": "Il suo regno fu il pi\u00f9 lungo di tutta la storia dell'Impero, ben 50 anni. Nei primi tredici il giovane imperatore dovette affrontare due guerre civili, causate - come testimonia Michele Psello nelle sue cronache - dai generali Barda Sclero e Barda Foca, che lo ritenevano troppo giovane per governare l'Impero. Una volta sconfitti i due generali ribelli, Basilio II consegu\u00ec notevoli risultati in ambito militare, distruggendo il Primo Impero Bulgaro ed occupandone i territori.\nIn politica interna l'imperatore contrappose alla grande aristocrazia militare delle province una nuova aristocrazia proveniente da diversi settori dell'economia e dell'apparato burocratico, sostenendo nel contempo la piccola propriet\u00e0 terriera, politica iniziata da quasi un secolo dal bisnonno Leone VI il Saggio (886-912). Sotto di lui, l'impero raggiunse l'apice delle sue fortune, per poi iniziare, dopo il suo trapasso, un inesorabile declino, che solo i Comneni riusciranno a rallentare.\nBiografia.\nInfanzia.\nFiglio di Romano II (959-963) e di Teofano, apparteneva alla famiglia dei Macedoni, salita al potere nell'867 con l'assassinio di Michele III l'Ubriaco (842-867) da parte di Basilio I il Macedone (867-886), il quale aveva cominciato la sua scalata al potere venti anni prima, come stalliere personale dell'imperatore. Nato intorno al 958, il 22 aprile 960, giorno di Pasqua, fu incoronato co-imperatore dal patriarca Polieucte nella basilica di Santa Sofia.\nIl padre mor\u00ec nel 963, quando Basilio aveva soli cinque anni, ed essendo egli e il fratello Costantino troppo giovani per regnare, la reggenza venne assunta dalla madre Teofano. Comprendendo l'instabilit\u00e0 di questa situazione, Teofano si accord\u00f2 con il generale Niceforo II Foca (963-969), accettando di sposarlo affinch\u00e9 divenisse imperatore e tutore, in qualit\u00e0 di patrigno, dei suoi due figli.\nNel 969, per\u00f2, Niceforo venne ucciso in una congiura ordita da Teofano e dal suo complice, il generale Giovanni Zimisce, che divenne imperatore. Il patriarca Polieucte, per\u00f2, si rifiut\u00f2 di incoronare il nuovo imperatore finch\u00e9 questi non avesse fatto penitenza per l'empio atto e avesse punito la complice Teofano con l'esilio; Zimisce fu costretto a obbedire all'autorit\u00e0 religiosa e Teofano pot\u00e9 tornare nella capitale solo dopo l'ascesa al potere dei figli. Giovanni I Zimisce regn\u00f2 dal 969 al 976 come tutore dei due porfirogeniti.\nBasilio II Basileus dei Romei.\nGiovanni Zimisce mor\u00ec nel 976; in quell'anno Basilio aveva compiuto i diciott'anni e riusc\u00ec, grazie all'appoggio del \"parakoimomenos\", a farsi incoronare imperatore.\nAnche Costantino fu nominato co-imperatore, ma il potere rimase in mano al fratello maggiore, in quanto egli era soltanto sedicenne e per giunta non interessato alla vita politica. Il giovane principe rappresent\u00f2 sempre un problema per il fratello, a causa dei suoi costumi lascivi e delle enormi somme spese in cortigiane e altri piaceri carnali.\nQuanto alle sue abitudini, Basilio era un ottimo cavallerizzo, mangiava con misura piatti non troppo elaborati ed era alquanto misogino, tanto da essere stato l'unico basileus a non sposarsi.\nIl neo-imperatore ebbe subito due gravi problemi da risolvere: il primo era un suo prozio omonimo, il gi\u00e0 citato \"parakoimomenos\" Basilio, il quale gli lasci\u00f2 poca autonomia, gestendo gran parte degli affari di stato; il secondo era costituito dalla scelta dell'erede al trono: infatti riteneva suo fratello Costantino e gli altri suoi familiari inadatti a governare un impero.\nPrima rivolta di Barda Sclero.\nSempre nel 976 si verific\u00f2 la rivolta del generale Barda Sclero, che si fece nominare \"basileus\" dalle sue truppe in seguito al tentativo del ciambellano Basilio di destituirlo dalla carica di domestico d'Oriente. Sembra che il generale ribelle avesse intenzione di mantenere sul trono i due porfirogeniti, regnando da dietro le quinte come loro reggente. All'inizio del 978 Sclero, dopo aver conquistato Nicea, marci\u00f2 in direzione della capitale Costantinopoli; in quel momento Sclero era riuscito ad assoggettare tutti i territori orientali bizantini. Sclero poteva vantare sull'appoggio della flotta bizantina meridionale (thema dei Cibirreoti), ma gli scontri navali furono favorevoli a quella parte della flotta rimasta fedele all'imperatore legittimo, che sventarono cos\u00ec il tentativo di Sclero di passare in Europa.\nIl ciambellano Basilio richiam\u00f2 dall'esilio Barda Foca e gli affid\u00f2 il comando delle forze di terra bizantine, nominandolo domestico d'Oriente, per conseguire una vittoria decisiva.\nBarda Foca era un nipote dell'imperatore Niceforo ed era descritto dalle fonti dell'epoca come un formidabile guerriero dalla statura gigantesca; da parte sua, aveva tentato una usurpazione sotto Giovanni Zimisce, venendo poi ridotto all'obbedienza proprio da quel Barda Sclero che ora era chiamato a fronteggiare. Barda Foca non si tir\u00f2 indietro, deciso a vendicare la morte dello zio, che era stato ucciso da Giovanni Zimisce di cui Sclero era stato partigiano. Organizzato l'esercito, reclut\u00f2 diverse schiere da Cesarea e dalla Cappadocia. La guerra civile si protrasse per altri due anni e mezzo, fino al 24 maggio 979, giorno in cui si combatt\u00e9 la battaglia finale presso Pancalea, che vide la vittoria delle truppe di Basilio. Nel corso della battaglia Barda Foca sconfisse in un duello individuale Barda Sclero, che riusc\u00ec comunque a fuggire, rifugiandosi dal califfo abbaside di Baghdad al-T\u0101\u02be\u012b\u02bf bi-ll\u0101h (974-991). Venne cos\u00ec debellata la prima rivolta di Barda Sclero e Barda Foca prese il suo posto come generale supremo delle forze bizantine.\nGuerra contro i Bulgari.\nNel 985 Basilio II, mal tollerando il fatto che l'effettivo potere fosse detenuto dal prozio omonimo e volendo governare in maniera autonoma, lo fece arrestare con l'accusa di ribellione. Sembrerebbe infatti che il ciambellano Basilio, temendo di cadere da un momento all'altro in disgrazia, si fosse accordato con Barda Foca e altri comandanti per organizzare una congiura contro l'imperatore. La punizione fu severa: fu condannato all'esilio e alla confisca dei beni. Successivamente l'imperatore fece abrogare tutte le leggi del prozio, tranne quelle che contenessero una nota di conferma scritta da Basilio II stesso. Giustific\u00f2 questa decisione nel modo seguente:\nL'anno dopo condusse la sua prima campagna militare da sovrano completamente autonomo, contro i Bulgari. Dopo la morte di Giovanni Zimisce, infatti, i figli del governatore di Macedonia Nicola, i cosiddetti \"quattro comitopuli\", avevano organizzato una rivolta in Macedonia, nel corso della quale riuscirono a liberare, approfittando della guerra civile che stava dilaniando Bisanzio, gran parte dei Balcani dal giogo bizantino. Alla notizia della rivolta, l'ex zar di Bulgaria Boris, tenuto prigioniero a Costantinopoli, riusc\u00ec a evadere insieme al fratello Romano, ma mor\u00ec durante la fuga. Poich\u00e9 Romano non poteva diventare zar di Bulgaria essendo stato castrato, la corona di zar spett\u00f2 a Samuele, l'unico dei quattro comitopuli ancora in vita. Sotto la guida di Samuele i Bulgari sferrarono incursioni in Tessaglia, espugnando tra la fine del 985 e l'inizio del 986 l'importante citt\u00e0 di Larissa.\nBasilio II replic\u00f2 alle incursioni di Samuele cercando di riconquistare Serdica, ma sub\u00ec una cocente sconfitta, che segn\u00f2 profondamente i suoi rapporti con i Bulgari allorch\u00e9 il grosso del suo esercito fu decimato in un'imboscata. Mentre tornava a Costantinopoli con quello che rimaneva dell'esercito, giur\u00f2 solennemente che tutta la Bulgaria, un giorno, avrebbe pagato col sangue la sua disfatta.\nSeconda rivolta di Barda Sclero e rivolta di Barda Foca.\nIl califfo di Baghdad aveva accolto Barda Sclero per usarlo nel momento di maggiore debolezza dell'Impero, allo scopo di impadronirsene e assoggettarlo al dominio arabo. L'occasione si present\u00f2 nel 986, quando Sclero venne a conoscenza della sconfitta di Basilio II ad opera dei Bulgari. Equipaggiato con uomini e mezzi dal califfo di Baghdad, Sclero si autoproclam\u00f2 basileus ma, giunto in Anatolia, cap\u00ec subito che i nobili non l'avrebbero appoggiato, in quanto fedeli a Barda Foca.\nLo stesso Foca, che a quel punto era diventato estremamente popolare, si proclam\u00f2 basileus e propose a Sclero di unire le forze per dividersi l'Impero: la parte europea sarebbe spettata a Foca, mentre i territori asiatici sarebbero spettati a Sclero. Sclero accett\u00f2, ma l'alleanza dur\u00f2 poco, in quanto Foca non aveva alcuna intenzione di mantenere le promesse fatte. Appena Sclero ebbe abbassato la guardia, Foca lo fece imprigionare, avendo cos\u00ec sotto il suo comando anche le truppe di Sclero. Esse rimanevano fedeli al califfo, il quale era interessato soltanto al logoramento degli eserciti imperiali.\nFoca pensava che il modo migliore per distruggere Basilio II fosse di dividere in due il suo esercito; una parte sarebbe andata ad ovest di Abido sull'Ellesponto, l'altra si sarebbe dovuta trincerare a Crisopoli. Basilio II non si pose il problema di intervenire subito, in quanto non era in grado di agire al di fuori di Costantinopoli; dal canto suo Foca voleva combattere sulla difensiva, per cui Basilio aveva bisogno di un alleato: lo trov\u00f2 in Vladimir di Kiev. Vladimir pose sotto il comando dell'imperatore seimila Variaghi, pretendendo come unica contropartita la mano della principessa Anna, sorella di Basilio. La corte bizantina non prese bene questa notizia, non gradendo che una figlia di un imperatore bizantino andasse sposa di un principe barbaro.\nD'altro canto tale matrimonio, oltre che politicamente conveniente, era auspicabile anche dal punto di vista religioso. Vladimir di Kiev, che in seguito fu proclamato santo dalla chiesa ortodossa, stava cercando una religione per il suo popolo e, dopo aver valutato le alternative dell'Islam, della chiesa di Roma e della fede ebraica, non era rimasto convinto da nessuna delle tre dottrine. Basilio II acconsent\u00ec al matrimonio, alla sola condizione che Vladimir si convertisse all'ortodossia, cosa che quest'ultimo a questo punto fu ben felice di fare.\nL'attesa per le truppe variaghe dur\u00f2 quasi un anno. A gennaio del 989 tutte le loro navi approdarono nel porto del Corno d'Oro. I seimila Variaghi sbarcarono al comando di Basilio e, qualche settimana dopo, colpirono di notte l'accampamento di Barda Foca. I nordici non fecero praticamente prigionieri, distruggendo tutto l'accampamento; solo tre sottufficiali furono consegnati all'imperatore, il quale ordin\u00f2 che il primo fosse impiccato, il secondo impalato e il terzo crocifisso. Barda Foca torn\u00f2 alla carica con l'altra met\u00e0 dell'esercito e assedi\u00f2 Abido. La citt\u00e0 resistette e Basilio II mand\u00f2 in soccorso un esercito comandato da suo fratello Costantino. All'alba del 13 aprile l'imperatore diede l'ordine di attaccare; l'esercito di Barda Foca fu scompaginato e tutti i ribelli trucidati. Secondo alcune cronache dell'epoca, Foca si sarebbe lanciato a cavallo contro Basilio con l'intento di ucciderlo di persona. L'imperatore sarebbe rimasto immobile stringendo con la mano destra la spada, mentre con la sinistra avrebbe tenuto una icona miracolosa della vergine Maria. Ad un tratto Foca sarebbe caduto da cavallo, preso da vertigini: quando le compagini imperiali arrivarono, lo trovarono morto. Le circostanze della sua morte destarono sospetti e secondo Psello non \u00e8 da escludere la possibilit\u00e0 che Foca fosse stato avvelenato e che il veleno avesse fatto effetto proprio durante la cavalcata verso Basilio.\nSclero, che era riuscito a fuggire dalla sua prigionia, si proclam\u00f2 di nuovo imperatore, ma entro la fine dell'anno si arrese in cambio della grazia. In seguito Basilio gli chiese consiglio su quali misure dovessero essere prese per prevenire eventuali nuove rivolte dei nobili. Il consiglio di Sclero, secondo quanto narra Psello, fu quello di rimuovere i generali eccessivamente ambiziosi, di non dare eccessive risorse ai generali in guerra e di vessarli con tasse ingiuste ed eccessive, in modo da tenerli occupati; gli consigli\u00f2 inoltre di non ammettere donne nei concili imperiali, di divenire inaccessibile e di non confidare i suoi segreti a nessuno, se non alle persone per cui godeva un'assoluta fiducia.\nAvanzata in Bulgaria.\nLa conversione di Vladimir I il Grande (980-1015), che spos\u00f2 a Kiev Anna, sorella dell'imperatore, segn\u00f2 l'entrata della Russia nella chiesa cristiana-ortodossa. Nel 989 la pace regnava nell'Impero bizantino; Basilio poteva cos\u00ec intraprendere, come promesso, la guerra contro i Bulgari. Prima per\u00f2 decise di compiere una spedizione punitiva contro gli Iberi, rei di aver appoggiato Barda Foca; l'azione ebbe successo e il re ibero fu costretto a promettere il suo regno in eredit\u00e0 all'impero, poich\u00e9 non aveva figli. Nella primavera del 991 part\u00ec alla volta di Tessalonica con un grande esercito. Da quel momento e fino al 995 non allent\u00f2 mai la presa sulla Bulgaria, riconquistando, assediando e radendo al suolo molte citt\u00e0 della Grecia settentrionale e riuscendo persino nell'impresa di catturare l'imperatore bulgaro nominale Romano. Nel 993 si alle\u00f2 con il principe serbo di Doclea e occup\u00f2 Borea, sembrando pronto a invadere il cuore dell'Impero bulgaro.\nTuttavia le emergenze in Oriente, dove i Fatimidi avevano di nuovo invaso la Siria bizantina, lo costrinsero nel 994 ad abbandonare temporaneamente la conduzione personale delle campagne in Bulgaria, affidando il comando delle truppe illiriche al duca di Tessalonica Gregorio di Taron.\nL'alleanza con Venezia.\nNel 992 giunsero a Costantinopoli ambasciatori da Venezia, i quali si lamentarono per il fatto che le loro navi mercantili, una volta giunte nella capitale bizantina, fossero costrette a pagare dazi ritenuti troppo cari, che negli ultimi tempi erano aumentati addirittura di circa sette volte. L'imperatore decise di venire incontro ai Veneziani e nel marzo 992 promulg\u00f2 una \"crisobolla\" con cui ridusse le tasse doganali che i mercanti veneziani erano tenuti a pagare a due solidi all'entrata nella dogana di Abido e quindici all'uscita. In cambio i Veneziani avrebbero trasportato con le loro navi le truppe bizantine dalla Grecia in Italia meridionale.\nL'idea si riveler\u00e0 nei secoli a venire assai sfortunata. La dipendenza nei confronti di Venezia aumenter\u00e0 di pari passo con i \"privilegi\" ad essa concessi, e la Serenissima finir\u00e0 per diventare il vettore nevralgico dell'economia bizantina.\nL'alleanza con Venezia port\u00f2 comunque iniziali vantaggi per l'Impero: nel 1000 il doge di Venezia Pietro II Orseolo (991-1009) aveva sottomesso la Dalmazia nel corso di una grande spedizione punitiva contro la pirateria nell'Adriatico. Basilio concesse al Doge il titolo di \"Dux Veneticorum et Dalmaticorum\" e pochi anni dopo, a seguito del sostegno ricevuto da Pietro Orseolo nella difesa di Bari dagli Arabi, acconsent\u00ec al matrimonio diplomatico della nipote Maria con Giovanni Orseolo, figlio del doge, che fu ricompensato inoltre con una dignit\u00e0 palatina e fu accolto a Costantinopoli con tutti gli onori.\nGuerra contro i musulmani.\nMentre Basilio II stava conducendo la guerra in Macedonia, la Siria fu invasa dai Fatimidi, che inflissero ai Bizantini una sconfitta sull'Oronte (15 settembre 994) e strinsero d'assedio Aleppo. L'imperatore dovette interrompere momentaneamente la campagna contro i Bulgari per correre a salvare l'Oriente dalla capitolazione.\nNel 995 Basilio II radun\u00f2 il suo esercito di fanteria e mosse verso la Siria. Le regioni limitrofe, difatti, erano sconquassate da disordini causati dai musulmani e i soldati giunsero appena in tempo per riuscire a difendere Aleppo. In breve l'imperatore riusc\u00ec a sconfiggere l'esercito islamico, che si ritir\u00f2 in Siria, e a occupare Raphamea (Apamea) ed Emesa (Homs).\nLa \"Novella\".\nIl 1\u00ba gennaio del 996 Basilio II eman\u00f2 la \"Novella\". Questo editto requisiva ai proprietari terrieri dell'Impero tutte quelle propriet\u00e0 che fossero state acquistate negli ultimi 61 anni - cio\u00e8 dal tempo di Romano I (920-944) - restituendole ai precedenti proprietari, a meno che non venissero riconfermate dallo stesso imperatore. Questo provvedimento aveva lo scopo di bloccare le ambizioni espansionistiche di molti dei grandi casati nobiliari, che nell'ultimo secolo avevano assorbito in latifondi la piccola propriet\u00e0 terriera. L'imperatore non intendeva soltanto tutelare la piccola propriet\u00e0 terriera, ma mirava soprattutto a indebolire economicamente le grandi famiglie nobiliari che avevano appoggiato le rivolte di Barda Sclero e di Barda Foca, in particolare le famiglie dei Foca e dei Malini. Basilio II, in particolare, confisc\u00f2 le estesissime tenute di Eustachio Malino, un precedente sostenitore di Barda Foca. L'imperatore, ricordando i consigli di Barda Sclero, non si accontent\u00f2 di togliere le terre all'aristocrazia, ma la costrinse a pagare l\"'allenlengyon\", tassa in precedenza pagata dai villaggi. Questa tassa aveva una duplice funzione: da una parte indeboliva ancora di pi\u00f9 i nobili, dall'altra assicurava cospicui introiti: era difatti decisamente pi\u00f9 semplice riscuoterla dai nobili abbienti che dai poveri, i quali spesso, non potendo pagarla, emigravano, provocando un ulteriore danno allo stato.\nIl matrimonio imperiale.\nSempre nel 996, a Costantinopoli, arriv\u00f2 un'ambasciata di Ottone III (983-1002), che chiedeva a Basilio la mano di una nobildonna bizantina. Le trattative, tuttavia, fallirono.\nNel 1001 il sovrano tedesco mand\u00f2 un secondo emissario per conseguire lo stesso risultato. Basilio decise allora di concedergli la mano di una delle sue nipoti, Zoe; la sorte per\u00f2 si accan\u00ec contro questo progetto. La ragazza era appena partita per Bari, dove avrebbe dovuto incontrare il suo promesso sposo, quando arriv\u00f2 la notizia che Ottone era morto per una febbre improvvisa.\nDistruzione del regno bulgaro.\nApprofittando della campagna dell'imperatore contro i Fatimidi, lo zar Samuele aveva invaso la Grecia e il Peloponneso; nel 997, mentre stava tornando in Bulgaria, tuttavia, i Bizantini, condotti dal generale Niceforo Urano, riuscirono a sconfiggere l'esercito bulgaro, ferendo Samuele, che riusc\u00ec a salvarsi solo a stento. Negli anni successivi, tuttavia, lo zar bulgaro riprese l'offensiva, conquistando la Rascia e la Doclea. Nel 999 Basilio II conquist\u00f2 Serdica, ma fu costretto a lasciare i Balcani per andare ad affrontare i Fatimidi che avevano invaso i territori orientali. Conclusa una tregua di dieci anni con il potente nemico islamico e annessa l'Iberia caucasica all'Impero alla morte del principe che la governava (egli aveva infatti promesso che alla sua morte l'Iberia sarebbe passata all'Impero), l'imperatore pot\u00e9 tornare nei Balcani, dove le operazioni militari erano continuate durante la sua assenza, con la riconquista bizantina di parte della Bulgaria orientale e la perdita di Durazzo.\nA partire dal 1001 Basilio inizi\u00f2 una campagna punitiva contro i Bulgari, che procedette lenta ma con ottimi risultati e grazie alla quale i bizantini riuscirono a riconquistare tutta la penisola balcanica orientale. Inizialmente invase e occup\u00f2 i dintorni di Serdica, successivamente invase la Macedonia, riconquist\u00f2 la Tessaglia ed espugn\u00f2, dopo un assedio di otto mesi, la fortezza di Vidin, lungo il corso del Danubio. Da quella fortezza si diresse a meridione, dove inflisse un'altra sconfitta a Samuele presso il fiume Vardar nel 1004.\nDopo queste vittorie, con le quali aveva strappato a Samuele met\u00e0 del suo impero, Basilio decise di tornare a Costantinopoli. L'anno successivo, ripresa la campagna, riusc\u00ec a espugnare Durazzo grazie a un provvidenziale tradimento. Degli anni successivi di campagne non sappiamo molto.\nL'odio dell'imperatore contro i Bulgari, causato dalla disastrosa campagna condotta contro di loro 20 anni prima, non era stato attenuato dal tempo. Dopo la vittoria conseguita nell'alta valle dello Strimone, il 4 ottobre del 1014, nella battaglia di Kleidion, la sua ferocia nel punire tale popolazione fu tale da fargli assumere l'appellativo di \"Bulgaroctono\", ovvero \"massacratore di Bulgari\". Essendogli sfuggito lo zar Samuele di Bulgaria (997-1014), Basilio cattur\u00f2 circa Bulgari, li accec\u00f2 e li mand\u00f2 dal loro re, che nel frattempo era riparato nella fortezza di Prespa (Macedonia). Erano stati messi in fila a gruppi di cento e al primo della fila era stato cavato un occhio solo, in modo che potesse condurre i suoi compagni. Lo zar, sconvolto dalla visione di come la sua grande armata era stata distrutta, mor\u00ec due giorni dopo per il contraccolpo.\nA Samuele succedette il figlio Gavril Radomir, che implor\u00f2 la pace offrendosi di diventare vassallo dell'Impero; Basilio rifiut\u00f2 e continu\u00f2 l'offensiva, conquistando altre citt\u00e0. Gavril mor\u00ec nel 1015 ucciso da Ivan, suo cugino, che gli succedette; il nuovo zar tent\u00f2 di nuovo di giungere alla pace, dicendo di essere disposto ad accettare il vassallaggio. In un primo momento l'imperatore bizantino accett\u00f2, ma quando vide che, nonostante i patti, lo zar aveva pianificato di aggredire Durazzo, si infuri\u00f2 e attacc\u00f2 Giovanni, conquistando Ocrida e accecando i prigionieri.\nA questo punto i Fatimidi invasero di nuovo l'oriente, conquistando il protettorato bizantino di Aleppo mentre il re di Georgia Giorgio I aveva aggredito il thema di Iberia, ma Basilio non si fece distrarre da tali offensive e continu\u00f2 la conquista di ci\u00f2 che rimaneva del potente Impero bulgaro. Giovanni tent\u00f2 una disperata resistenza, ma mor\u00ec nel tentativo di espugnare Durazzo (febbraio 1018). Venuto a conoscenza della morte dello zar, Basilio decise di condurre l'offensiva finale, occupando di nuovo Ocrida (recuperata poco tempo prima da Giovanni) e annettendo completamente la Bulgaria occidentale all'Impero. Con questa vittoria Basilio riport\u00f2 tutta la penisola balcanica sotto il controllo dell'Impero. Basilio festeggi\u00f2 la vittoria prima nel Partenone di Atene, da tempo trasformato in chiesa cristiana, e successivamente a Costantinopoli.\nI territori riconquistati furono riorganizzati in \"themata\": vennero dunque istituiti i \"themata\" di Bulgaria (parte centrale dell'Impero bulgaro), \"Paristrion\" (parte orientale, Basso Danubio, dell'Impero bulgaro), \"Sirmia\" e \"Dalmazia\". Inoltre i territori di Doclea, Zaclumia, Rascia e Bosnia divennero vassalli dell'Impero.\nL'imperatore adott\u00f2 un approccio pragmatico e flessibile con i sudditi dei territori conquistati, stabilendo che essi pagassero le tasse in natura e non in denaro, come invece accadeva nelle regioni pi\u00f9 sviluppate dell'Impero. Inoltre, pur declassando il patriarcato bulgaro a arcivescovato, gli garant\u00ec comunque dei privilegi, conferendogli l'autocefalia, cio\u00e8 l'indipendenza dal patriarcato di Costantinopoli. In tal modo consent\u00ec all'Impero di controllare la chiesa bulgara (il cui capo era nominato dall'Imperatore) senza per\u00f2 ampliare ulteriormente la gi\u00e0 vasta sfera d'influenza del patriarcato di Costantinopoli.\nUltimi anni e morte.\nConcluse le sue campagne di conquista in Occidente, Basilio si concentr\u00f2 sull'Oriente. Grazie a una ribellione del governatore fatimide di Aleppo, che pass\u00f2 dalla parte bizantina, i Bizantini ristabilirono il loro protettorato su quella regione. Per contrastare gli attacchi del gi\u00e0 citato re Giorgio, che si era nel frattempo alleato con il re di Ani Hovhannes-Smbat, Basilio invase la Georgia e lo costrinse a una pace sfavorevole, che prevedeva l'instaurazione di un protettorato bizantino in Georgia e la cessione di alcuni territori all'Impero. Ani divenne essa stessa un protettorato bizantino e alla morte del loro re, secondo le condizioni di pace, sarebbe stato annesso all'Impero bizantino. Anche lo stato armeno di Kars divenne vassallo dell'Impero, mentre il territorio di Vaspurakan, ceduto all'Impero dal suo sovrano Senekerim-Hovhannes Artsruni, divenne un nuovo thema. I domini bizantini nel Caucaso si erano ulteriormente estesi.\nNel 1022 scoppi\u00f2 una nuova rivolta in Anatolia: infatti il figlio di Barda Foca, Niceforo, si era proclamato imperatore e aveva ottenuto l'appoggio della Georgia e di Ani; Basilio soppresse rapidamente la rivolta, riuscendo inoltre a ridurre di nuovo all'obbedienza i due stati vassalli che avevano osato appoggiare l'usurpatore. Nel 1025 egli stava preparandosi per partire alla riconquista della Sicilia; il 15 dicembre, per\u00f2, lo sorprese la morte. Il suo piano di riconquista in Italia fu lasciato a chi lo segu\u00ec sul trono come eredit\u00e0 morale; essi ottennero per\u00f2 su quel fronte risultati tanto disastrosi da portare alla perdita della Langobardia.\nCon Basilio II l'Impero raggiunse la sua massima espansione dopo Giustiniano I il Grande (527-565). Pi\u00f9 di un secolo e mezzo dopo Niceta Coniata lo avrebbe definito il migliore imperatore mai avuto dall'Impero bizantino, assieme a Eraclio I il Grande (610-641). La sua morte fu l'inizio dell'inesorabile declino dell'Impero, che solo i Comneni riusciranno a rallentare.\nLa fine della famiglia dei Macedoni.\nNon avendo lasciati eredi maschi, la dinastia macedone si perpetu\u00f2 per altri 32 anni attraverso le figlie (Zoe e Teodora) del fratello minore di Basilio II, ossia Costantino VIII (1025-1028), che Basilio aveva cinto della corona imperiale prima di spirare. Costui, formalmente co-imperatore, in realt\u00e0 non aveva esercitato alcun potere effettivo durante il lunghissimo regno del fratello, alla cui morte continu\u00f2 la vita dissoluta che aveva sempre condotto, non curandosi degli affari di stato e preparando cos\u00ec la rovina dell'Impero. I Macedoni, dopo aver reso Costantinopoli capitale-regina del Mediterraneo, intorno all'XI secolo la lasciarono nelle mani dell'aristocrazia burocratica e in quelle dei mercanti italiani."}
{"id": "292811", "revid": "124594959", "url": "https://it.wikipedia.org/wiki?curid=292811", "title": "Lamberto Boranga", "text": "Carriera.\nCalcio.\n\u00c8 nato in Umbria da una famiglia originaria di Belluno. Cresciuto nel , esord\u00ec in Serie A con la maglia della nel corso del campionato 1966-1967; milit\u00f2 poi con la , il Brescia, il , il , il Foligno e il (con cui conquist\u00f2 una promozione in Serie B nel 1978-1979).\nNel corso della carriera di calciatore si laure\u00f2 in Biologia e in Medicina. Nel 1992, divenuto medico sociale della squadra dilettantistica di Bastardo (localit\u00e0 in provincia di Perugia), a 50 anni suonati torn\u00f2 tra i pali per una domenica a causa del forfait contemporaneo di tutti i portieri della rosa. L'incontro si concluse con una sconfitta per 1-0 e Boranga si distinse per il fisico ancora asciutto e per un pregevole intervento in tuffo, grazie al quale imped\u00ec al pallone di insaccarsi sotto la traversa.\nNell'ottobre 2005, in un'intervista rilasciata all'\"Avvenire\", denunci\u00f2 il dilagare della cocaina nel mondo del calcio: l'ex portiere e medico sportivo, che lavorava all'ASL di Perugia, sosteneva la necessit\u00e0 di test tricologici per individuare la sostanza nel corpo di chi l'ha assunta.\nIl 25 agosto 2009, all'et\u00e0 di 66 anni, ritorn\u00f2 in campo con la maglia dell'Ammeto, squadra di Seconda Categoria umbra. L'esordio avvenne il 20 settembre 2009. Il 27 luglio 2011 firm\u00f2 un contratto con il Papiano, squadra della Seconda Categoria Umbra; il 7 gennaio 2013, visti gli ottimi risultati, rinnov\u00f2 il contratto con la societ\u00e0 fino al 2015. Terminata la sua esperienza con la squadra umbra, continua a mantenersi in forma dedicandosi all'atletica. Nel 2018 \u00e8 entrato nella rosa della Marottese, neonata societ\u00e0 marchigiana di Terza Categoria. Ha debuttato il 5 maggio, nella partita vinta per 3-1 contro il Villa Ceccolini, per poi ritirarsi definitivamente dal calcio giocato all'et\u00e0 record di 77 anni e 7 mesi.\nAtletica master.\nCon 1,61 m \u00e8 primatista italiano di salto in alto di atletica master, categorie master over 45, over 55 e pre 65 e con 11,26 m nel salto triplo over 65.\nNel 2008 ha ottenuto agli Europei di atletica il record mondiale di salto in lungo over 60 con 5,47 metri. Nel 2014 si laure\u00f2 campione del mondo di salto in alto nella categoria over 70."}
{"id": "292816", "revid": "292162", "url": "https://it.wikipedia.org/wiki?curid=292816", "title": "Ramnunte", "text": "Ramnunte () era un demo dell'Attica situato su un altipiano sulla costa nord-est della regione presso l'attuale Ovriokastro. \nDescrizione.\nIl demo prende nome da un arbusto spinoso che cresce nella zona. Il centro del demo era fortificato sin dal IV secolo a.C. e la cittadella risale almeno al 413 a.C. Nel IV secolo a.C. le fortificazioni erano presidiate dagli efebi del secondo anno. Il demo venne conquistato nel 295 a.C. da Demetrio Poliorcete, ma cadde di nuovo nelle mani degli Ateniesi e divenne una base per gli alleati Tolomei durante la guerra Cremonidea.\nRamnunte ospitava il santuario della dea Nemesi. Secondo la leggenda, ella era la madre di Elena, nata dall'uovo fecondato da Zeus e lasciato nel grembo di Leda. Le prime testimonianze del culto di Nemesi nel demo risalgono al 499 a.C., anche se verosimilmente era pi\u00f9 antico. Attorno al 430 a.C. fu costruito il tempio intitolato alla divinit\u00e0, uno degli ultimi esempi di costruzione poligonale. Accanto ad esso c'era un tempio di Nemesi e Temi.\nL\"'agalma\", molto apprezzata da Marco Terenzio Varrone, era probabilmente opera di Agoracrito, anche se da alcuni viene attribuito al suo maestro Fidia. Si raccontava che fosse inizialmente una statua di Afrodite che fu rifiutata dai committenti e fu trasformata in una di Nemesi e venduta a Ramnunte a condizione di non essere mai portata ad Atene. \nA Ramnunte c'erano anche santuari di Afrodite Egemone, Dioniso, Zeus Soter e Atena Soteira e degli eroi Archegete e Aristomaco. In onore di Dioniso venivano rappresentate commedie e, come parte dei riti sacri a Nemesi, veniva svolta una gara di portatori di fiaccole."}
{"id": "292817", "revid": "339392", "url": "https://it.wikipedia.org/wiki?curid=292817", "title": "Les Mistons", "text": ""}
{"id": "292818", "revid": "345405", "url": "https://it.wikipedia.org/wiki?curid=292818", "title": "Ornitottero", "text": "L'ornitottero (dal greco \u1f44\u03c1\u03bd\u03b9\u03c2, -\u03b9\u03b8\u03bf\u03c2 \"\u00f3rnis\", -\"ithos\", \"uccello\" e \u03c0\u03c4\u03b5\u03c1\u03cc\u03bd \"pter\u00f3n\", \"penna, ala\") \u00e8 un aeromobile a superficie alare battente.\nIl primo disegno di un ornitottero risale a Leonardo da Vinci: rappresenta probabilmente il pi\u00f9 antico tentativo di progettare un oggetto volante pi\u00f9 pesante dell'aria (aerodina).\nIl complesso meccanismo riproduceva le ali di un uccello.\nNascita dell'ornitottero.\nL'idea di costruire delle ali per imitare il volo degli uccelli risale alla leggenda greca di Dedalo e Icaro. Il primo tentativo di volo meccanico \u00e8 attribuito a Abbas ibn Firnas, che lanci\u00f2 un rudimentale ornitottero dal Monte della sposa (Jabal al-'Arus) nell'area di Rusafa, vicino a Cordova, in Spagna nell'875 d.C. Ruggero Bacone, filosofo del 1260, fu il primo a prendere in considerazione dei mezzi tecnologici per il volo. Attorno al 1490, Leonardo da Vinci inizi\u00f2 gli studi sul volo degli uccelli. Cap\u00ec che gli umani sono troppo pesanti e non abbastanza forti per volare usando semplicemente delle ali attaccate alle braccia. Consider\u00f2 quindi un mezzo in cui l'aviatore sia disteso su una tavola e che manovri due grandi ali membranose usando delle ali, pedali e leve.\nIl primo ornitottero capace di volare venne costruito in Francia nel 1870. Il modello di Gustave Trouv\u00e9 vol\u00f2 per una distanza di 70 metri in una dimostrazione all'Accademia francese delle scienze. Le ali erano mosse da cariche di polvere da sparo che muovevano dei tubi a pressione. Jobert nel 1871 us\u00f2 degli elastici per far alzare in volo un piccolo uccello in scala. Alphonse P\u00e9naud, Hureau de Villeneuve, Victor Tatin e altri seguirono presto questi progetti.\nAttorno al 1890, Lawrence Hargrave costru\u00ec diversi ornitotteri mossi da vapore o aria compressa. Egli introdusse l'uso di piccole ali mobili che fornivano la spinta alle grandi ali fisse. Questo elimin\u00f2 l'uso di un ingranaggio di riduzione, e quindi semplificando la produzione.\nNel 1930, Erich von Holst us\u00f2 l'elastico di gomma per portare modelli di uccelli ad un alto stato di sviluppo e grande realismo. Sempre nel 1930, Alexander Lippisch e altri ricercatori in Germania sfruttarono un motore a pistoni interno.\nVoli con passeggeri.\nGli ornitotteri in grado di trasportare un uomo a bordo sono di due tipi: quelli con motore e quelle mossi dai muscoli del pilota.\nNel 1929, un ornitottero mosso da energia umana progettato da Alexander Lippisch vol\u00f2 per una distanza di 250-300 metri dopo il lancio. Il volo dur\u00f2 relativamente poco a causa dei limiti d'energia dei muscoli umani. Poich\u00e9 era stata utilizzata una rampa, alcuni dubitarono che l'aereo fosse capace di volo prolungato. Lippisch afferm\u00f2 che effettivamente l'aereo vol\u00f2, e non fu una semplice planata. Pi\u00f9 tardi vennero effettuati altri lanci tra cui si ricordano quelli con Bedford Maule (1942), Emil Hartmann (1959) e Vladimir Toporov (1993). Tutti ebbero portata limitata a causa della potenza sviluppabile dai muscoli umani.\nNel 1942, Adalbert Schmid vol\u00f2 con un ornitottero motorizzato a guida umana a Monaco-Laim. Era guidato da piccole ali battenti montati ai lati della fusoliera, dietro una grande ala fissa mossa da un motore Sachs da 3 hp. Il primo volo dur\u00f2 15 minuti. Schmid costru\u00ec in seguito un ornitottero da 10\u00a0hp basato sull'aliante Grunau-Baby IIa, che vol\u00f2 nel 1947. Questo secondo modello aveva pannelli battenti all'esterno.\nOrnitotteri sperimentali recenti.\nNel corso dei primi anni duemila, un gruppo di studenti dell'University of Toronto Institute for Aerospace Studies diretta dal docente e progettista James DeLaurier, progett\u00f2 e realizz\u00f2 un ornitottero sperimentale designato UTIAS Ornithopter No.1 ed immatricolato C-GPTR. Questo aeromobile, capace di staccarsi da terra per un breve periodo l'8 luglio 2006, \u00e8 stato al centro di controversie in quanto la sua capacit\u00e0 di librarsi autonomamente in volo \u00e8 stata messa in dubbio dalla comunit\u00e0 scientifica, in quanto il volo era assistito da un motore a getto.\nNel 2010, Todd Reichert, dottorando all'Universit\u00e0 di Torontoh, \u00e8 riuscito nella storica impresa di volare a bordo di un ornitottero \u2013 chiamato Snowbird\u00a0\u2013 per 19,3 secondi coprendo una distanza di 145,3 metri alla velocit\u00e0 di 25,6\u00a0km/h, utilizzando come mezzo di propulsione la sola forza dei muscoli delle sue gambe per far battere le ali lunghe 32 metri. Lo snowbird \u00e8 stato costruito in fibra di carbonio, legno di balsa e schiuma espansa, in modo da pesare solo 42 chilogrammi. Il volo, eseguito alla presenza della Federation Aeronautique Internationale, \u00e8 stato il primo ad essere ufficialmente confermato come effettuato su un ornitottero."}
{"id": "292819", "revid": "1652635", "url": "https://it.wikipedia.org/wiki?curid=292819", "title": "Calciobalilla", "text": "Il calciobalilla o calcio-balilla, detto anche biliardino o impropriamente calcetto , \u00e8 un gioco che simula una partita di calcio, in cui i giocatori manovrano, in un tavolo da gioco apposito con sponde laterali, tramite barre (o stecche), le sagome di piccoli calciatori (detti \"omini\" od \"ometti\"), cercando di colpire con essi una pallina per spingerla nella porta avversaria. Tale pallina \u00e8 solitamente realizzata in materiale plastico bianco, piena, con diametro dai 32\u00a0mm a 34\u00a0mm. \nStoria.\nLe origini del calciobalilla risalgono al periodo tra la prima e la seconda guerra mondiale in Europa, ma non si conosce con certezza l'autore. Tra i possibili inventori sono citati in Germania il tedesco Broto Wachter e in Francia un operaio della Citro\u00ebn, in Inghilterra l'inglese Harold Sea Thornton registr\u00f2 il brevetto di un \"apparato per giocare un gioco di football\" nel 1922, ma comunque nei primi anni del XX secolo sono stati registrati numerosi brevetti per giochi di questo tipo, con piccoli miglioramenti e differenze, rendendo difficile riuscire a stabilire con precisione l'inventore originale. In Spagna l'invenzione viene accreditata a Alejandro Finisterre, che comunque ha registrato un brevetto per il \"futbol\u00edn\" solo nel 1937. Il primo calcetto italiano sarebbe stato costruito artigianalmente da un artigiano di Poggibonsi nel 1937.\nLa produzione industriale dei calciobalilla \u00e8 iniziata in Francia nel 1947 quando il marsigliese Marcel Zosso cre\u00f2 i primi calcetti in serie simili a quelli che conosciamo oggi. Il successo \u00e8 stato immediato, soprattutto nel sud del Paese, tanto che Zosso ha iniziato a esportare all'estero la propria attivit\u00e0. Nel 1949 Zosso \u00e8 arrivato in Italia dove, curiosamente, ha trovato dei fornitori tra i produttori di casse da morto. La famiglia Garlando \u00e8 stata tra le prime a produrre calcetti: nel 1950 \u00e8 stato realizzato il primo di una lunghissima serie, visto che oggi Garlando \u00e8 diventato leader mondiale del settore.\nNegli anni cinquanta il calcetto si \u00e8 diffuso anche negli Stati Uniti d'America, anche se per il boom vero e proprio si \u00e8 dovuto attendere qualche anno, quando i soldati americani che avevano combattuto in guerra in Europa sono ritornati a casa e l'hanno fatto conoscere a parenti e amici. Oggi il calcetto \u00e8 diffuso in tutto il mondo ed \u00e8 considerato un vero e proprio sport, con tanto di federazioni, associazioni e campionati.\nDagli anni cinquanta la disciplina ha iniziato ad assumere le caratteristiche di sport, grazie all'organizzazione di tornei. A Parigi si \u00e8 svolta la prima Coppa del Mondo nel 1998, giocato su tavoli Bonzini.\nNomi.\nIl nome italiano di calciobalilla deriva dal nomignolo del giovane patriota genovese Giovan Battista Perasso, detto appunto \"Balilla\".\nIn Italia viene anche popolarmente denominato \"calciobalilla\", \"biliardino\", \"fubalino\", \"calcetto\", \"calcino\", \"pincanello\", \"subotto\". In Svizzera italiana viene chiamato comunemente \"footbalino\".\nFederazioni.\nLa Federazione Internazionale di Calcio da Tavolo (International Table Soccer Federation, ITSF) \u00e8 stata fondata nell'agosto del 2002 e conta oltre 50 nazioni affiliate, tra cui per l'Italia la Federazione Paralimpica Italiana Calcio Balilla, la Federazione Italiana Sport Calcio Balilla e la Lega Italiana Calcio Balilla.\nLa Federazione Paralimpica Italiana Calcio Balilla (FPICB), fondata nel 2011 e riconosciuta dal Comitato Italiano Paralimpico, \u00e8 ad oggi l'unica Federazione in Italia strutturata per attribuire titoli sportivi.\nTavoli.\nEsistono diversi tipi di tavoli da calcetto e stili particolari legati ai paesi di provenienza. Esistono gli stili francese, americano, italiano, belga e cinese. Le marche pi\u00f9 famose dei tavoli sono Garlando, Bonzini, Tornado, Roberto-Sport, Fas Pendezza, Eurosoccer, Kicker, L\u00f6wen-Soccer, Warrior, Lehmacher, Tecball, Fabi, Fireball, Cr, Rigel, Leonheart. Normalmente, la lunghezza di un tavolo da calciobalilla oscilla tra i 110 e i 120 centimetri, mentre la larghezza va dai 65 ai 72 centimetri, con rampe agli angoli e qualche volta ai lati per evitare i \u201cpunti morti\u201d, in cui la pallina rischierebbe di fermarsi.\nTradizionalmente ci sono otto file di omini da calcetto, quattro per ognuna delle due squadre, distinte dai colori rosso e blu. Ogni formazione ha 3 attaccanti, 5 centrocampisti, 2 difensori e 1 portiere.\nIn Spagna 4 attaccanti, 3 centrocampisti, 3 difensori e 1 portiere.\n\u00c8 un gioco simbolo delle sale da giochi, in particolar modo degli oratori.\nI tavoli ufficiali dell'ITSF sono cinque: Bonzini, Garlando, Roberto Sport, Leonhart e Tornado.\nIl giusbalino (o jusbalino) \u00e8 la variante del calciobalilla realizzata per due giocatori; nel tavolo sono presenti solo quattro stecche, con portieri e coppie di difensori.\nSpecialit\u00e0.\nIl gioco del calciobalilla non \u00e8 universale, ma esistono diverse specialit\u00e0. Le regole utilizzate in Italia, ad esempio, sono diverse rispetto a quelle degli altri Paesi. All'estero e nelle competizioni internazionali sono infatti consentiti i tiki taka, ossia passaggi da un giocatore all'altro della stessa linea, ma anche passetti stop e tiro, palle ferme e trascinate. Pratiche che in Italia sono assolutamente proibite e che penalizzano non poco i giocatori italiani nelle competizioni fuori dalla Penisola, dato lo svantaggio tattico che comporta il non poter essere allenati a usarle.\nSi pu\u00f2 aggiungere che ci sono altre \"specialit\u00e0\" utilizzate per competizioni amatoriali organizzate da EPS o ASD, le pi\u00f9 comuni sono: \"Tradizionale\" e \"Volo\". Negli anni si sono create altre specialit\u00e0 pi\u00f9 regionali o legate alla fantasia di una ASD.\nColpi tipici del gioco all'italiana hanno varie definizioni che derivano dalla regione in cui si pratica, come ad esempio: la \"Napoletana\", ossia il tiro dal tridente con l'attaccante centrale che \u201cspizzica\u201d la pallina in modo che finisca in porta dopo aver colpito la sponda, e la \u201ccinese\u201d che consiste nel tirare dal tridente la palla in sponda e poi colpirla subito con l'attaccante. Oltre a: \"Tavoletta\", simile alla cinese ma con palla spostata con il fianco dell'ometto; \"Cavalluccio\", simile alla napoletana ma con mano chiusa; \"Mattonella\", detta anche \"uno due\"; \"Frusta o Caruso\"; \"Siracusana\"; \"Gancio sardo\"; \"Flash\", detto anche \"contropiede\", \"Flash di centrocampo\"; \"Spondina\", tiro dalla difesa di grande uso detto anche \"rattaiola\"; \"Spondone\", tiro dalla difesa di grande efficacia; \"Scaleno dalla difesa\"; \"Doppietta Rovesciata\", a mano aperta ma posta sulla stecca compiendo al massimo un giro; \"Finta di corpo\"; \"Strappata\"; \"Veronica\".\nIl gioco pi\u00f9 comune al bar \u00e8 il \"Volo\", il quale prevede solamente un singolo tocco di palla per ogni stecca da parte del giocatore in una giocata, fatta eccezione dei casi in cui, in velocit\u00e0, viene intercettata e subito tirata."}
{"id": "292821", "revid": "1318658", "url": "https://it.wikipedia.org/wiki?curid=292821", "title": "PK2", "text": ""}
{"id": "292826", "revid": "118768515", "url": "https://it.wikipedia.org/wiki?curid=292826", "title": "G\u00f6reme", "text": "G\u00f6reme (: \"\u039a\u03cc\u03c1\u03b1\u03bc\u03b1\" in greco, \"K\u00f2rama\"), cittadina di circa 2.000 abitanti posizionata tra le formazioni di roccia denominate \"camini delle fate\", \u00e8 una citt\u00e0 della Cappadocia, regione storica della Turchia. Si trova nella provincia di Nev\u015fehir nell'Anatolia centrale, 12 chilometri ad est dell'omonima capitale. Il \"Parco Nazionale di G\u00f6reme\" (G\u00f6reme Milli Parklar in Turco) venne aggiunto ai patrimoni dell'umanit\u00e0 dell'UNESCO nel 1985.\nI primi insediamenti nella regione risalgono all'era della cristianit\u00e0 del periodo romano. Tra i siti archeologici si possono ricordare le chiese di Ortahane, Durmus Kadir, Yusuf Koc e Bezirhane, inclusa Tokali Kilise, una chiesa scavata nella roccia. Entrare a Goreme \u00e8 come entrare in un sogno: appena si arriva ci si rende conto che questo \u00e8 uno dei posti pi\u00f9 incantevoli della terra, una meraviglia."}
{"id": "292827", "revid": "729019", "url": "https://it.wikipedia.org/wiki?curid=292827", "title": "Paramotore", "text": "Il parapendio a motore o, pi\u00f9 semplicemente, paramotore o anche ala a motore, nasce come apparecchio aerosportivo alla fine degli anni ottanta. Similmente alla evoluzione del deltaplano da volo libero cui, nel 1979, vennero applicate le prime motorizzazioni, all'ala flessibile (chiamata anche vela) del parapendio fu abbinato l'uso di un propulsore, che consente il decollo in pianura liberando il pilota dalla necessit\u00e0 del decollo da pendio. Il motore, con relativa elica propulsiva, \u00e8 alloggiato su un telaio che \u00e8 collocato a mo' di zaino sulle spalle del pilota. Al telaio \u00e8 anche agganciata la velatura tramite due moschettoni collegati alle bretelle della vela. Il pilotaggio \u00e8 in tutto simile a quello del parapendio da volo libero.\n\u00c8 il mezzo volante pi\u00f9 economico e pratico esistente attualmente. Ha avuto, come logico, la massima diffusione nelle zone con vaste pianure. L'Italia \u00e8 leader mondiale nella sua produzione, anche se la diffusione maggiore \u00e8 negli USA e in alcuni stati europei come la Francia e la Spagna. La sua attivit\u00e0 agonistica \u00e8 gestita e regolamentata dalla FAI (F\u00e9d\u00e9ration A\u00e9ronautique Internationale) nella categoria Microlight-New Classes e partecipa alle competizioni internazionali come categoria a s\u00e9 stante. Negli ultimi anni anche alcune Forze Armate si sono dotate di questo mezzo per i loro reparti speciali.\nIl paramotore, nella versione pi\u00f9 semplice e pi\u00f9 conosciuta, permette il decollo e l'atterraggio con una semplice rincorsa a piedi (PPG) e, con opportuni accessori, pu\u00f2 permettere il trasporto di un passeggero o di un allievo per l'istruzione. Una variante del paramotore, chiamata paracarrello, \u00e8 dotata di ruote che sostituiscono la necessit\u00e0 di correre a piedi, a scapito per\u00f2 della semplicit\u00e0 costruttiva, della trasportabilit\u00e0 e della leggerezza.\nI motori del paramotore sono a due tempi, preferiti per il miglior rapporto potenza/peso, con cilindrata compresa tra gli 80 ed i 250 cm\u00b3, in grado di esprimere potenze dai 13 ai 30 hp. Abbinati ad un'elica dal diametro tra i 60 ed i 130 cm, la spinta statica \u00e8 compresa tra i 30 e gli 80\u00a0kg. Il paracarrello \u00e8 un mezzo pi\u00f9 pesante, a volte dotato di motori a 4 tempi e le potenze possono arrivare a 50 Hp.\nPu\u00f2 viaggiare a velocit\u00e0 comprese tra i 20 ed i 65 km/h, quindi con tutti i vantaggi e gli svantaggi del volo lento. \u00c8, infatti, in grado di decollare ed atterrare in spazi limitati, dell'ordine di pochi metri e pu\u00f2 tranquillamente effettuare voli radenti. \nPer la legislazione italiana \u00e8 considerato un apparecchio per il Volo da Diporto Sportivo (VDS) provvisto di motore, che \u00e8 regolamentato dalla Legge 106/85 e suoi Decreti applicativi."}
{"id": "292828", "revid": "20768", "url": "https://it.wikipedia.org/wiki?curid=292828", "title": "Aleksej Nikolaevi\u010d Romanov", "text": "Biografia.\nInfanzia.\nPierre Gilliard, il precettore svizzero dei figli dello zar, raccont\u00f2 nel suo libro \"Tredici anni alla corte dello Zar\" del suo primo incontro con lo zarevic a Carskoe Selo: \nEssendo un discendente per linea materna della regina Vittoria del Regno Unito, Aleksej Nikolaevic aveva aplogruppo mitocondriale H.\nChiamato affettuosamente dai suoi genitori e dalle sorelle \"Baby\" o \"Aljo\u0161a\" (\"\u0410\u043b\u0451\u0448\u0430\"), \"Ljo\u0161ka\" (\"\u041b\u0451\u0448\u043a\u0430\"), era malato di emofilia trasmessagli dalla madre che cerc\u00f2 di alleviare le sue sofferenze con l'aiuto (assai contestato) dello starec siberiano Rasputin. Per evitare che Aleksej si ferisse cadendo, e quindi morisse a causa della sua malattia, i genitori fecero imbottire con piumini tutta la sua stanza.\nPrima guerra mondiale.\nDurante la prima guerra mondiale, visse con il padre presso le sedi dell'esercito militare a Mogil\u00ebv. Nel 1917, nella cancelleria di Sua Maest\u00e0 comparve il suo ultimo elenco ufficiale militare. Nel mese di marzo 1917 Nicola II abdic\u00f2 a favore del fratello minore Michele II (regn\u00f2 solo per un giorno), in quanto prevedeva che, se il figlio fosse stato proclamato sovrano (solo dal 1912 la malattia del ragazzo era di dominio pubblico), sarebbe stato separato dalla famiglia (per la quale, con molta probabilit\u00e0, era previsto l'esilio). Nell'agosto dello stesso anno, infatti, fu confinato con i congiunti a Tobol'sk.\nPrigionia e morte.\nIl 30 aprile 1918 i Romanov furono deportati a Ekaterinburg, nella Casa Ipat'ev, dove dimorarono 78 giorni. Nella notte tra il 16 e il 17 luglio vennero fucilati, insieme alla servit\u00f9, dalla pattuglia del commissario bolscevico Jakov Jurovskij. Nel 2000 furono canonizzati come martiri dalla Chiesa ortodossa russa e tumulati, accanto ai genitori e alle sorelle, nella cappella di Santa Caterina Martire della Cattedrale dei Santi Pietro e Paolo (San Pietroburgo). Michael Goleniewski, ex ufficiale polacco, poi spia per l'Unione Sovietica e successivamente per la CIA, afferm\u00f2 di essere lo zarevic, ma pochi gli credettero.\nNel 1991 furono riesumati alcuni corpi della famiglia Romanov, ma tra questi non c'erano Aleksej Nicolaevic e la granduchessa Marija. Nell'agosto del 2007, nella regione degli Urali, furono rinvenuti i resti di due ragazzi, accanto ai quali vi erano pallottole e boccette di acido solforico (usato per occultare i cadaveri). Gli esami del DNA, conclusi e resi pubblici il 16 luglio 2008, hanno confermato che le ossa ritrovate sono quelle di Marija Nicolaevna e dello zarevic Aleksej, chiudendo cos\u00ec per sempre la possibilit\u00e0 che qualche membro della casata imperiale fosse riuscito a salvarsi dal massacro di Ekaterinburg.\nPretendenti.\nDopo l'assassinio poco chiaro dei Romanov, cominciarono a presentarsi varie persone che affermavano di appartenere all'ex casa regnante, mettendo in luce la controversa questione dell'omicidio, la dubbia veridicit\u00e0 dell'accaduto ed alimentando la curiosit\u00e0 intorno a quello che per molto tempo fu un mistero. Effettivamente i corpi dello zarevic e delle sue sorelle non sono stati rinvenuti completamente fino al 2007. Alcuni personaggi dell'epoca asserivano di essere il sopravvissuto principe Aleksej.\nNella cultura di massa.\nCinema.\nLa notizia della rivoluzione russa e della caduta dei Romanov colpisce l'opinione pubblica mondiale. I primi film che riguardano Aleksej furono prodotti gi\u00e0 nel 1917-18, quando egli \u00e8 ancora in vita. Aleksej torna ad essere rappresentato sullo schermo nel 1926 (in Austria), nel 1932 (in Germania e negli Stati Uniti), nel 1938 (in Francia), e quindi con ancora pi\u00f9 frequenza nel secondo dopoguerra. A colpire continua soprattutto ad essere il misterioso ruolo esercitato nella vita di Aleksej da Grigori Rasputin.\nCon la fine del regime comunista si riaccende anche in Russia, a partire dagli anni novanta, l'interesse sulla famiglia imperiale dei Romanov con una lunga serie di produzioni, specie televisive, sul soggetto. A interpretare il ruolo di Aleksej sono stati attori bambini di varia nazionalit\u00e0, incluso un giovane Christian Bale al suo debutto cinematografico nel 1986."}
{"id": "292831", "revid": "1494169", "url": "https://it.wikipedia.org/wiki?curid=292831", "title": "King's College", "text": ""}
{"id": "292832", "revid": "1993797", "url": "https://it.wikipedia.org/wiki?curid=292832", "title": "Ricardo Eliecer Neftal\u00ed Reyes Basoalto", "text": ""}
{"id": "292833", "revid": "1993803", "url": "https://it.wikipedia.org/wiki?curid=292833", "title": "Ricardo Neftal\u00ed Reyes Basoalto", "text": ""}
{"id": "292841", "revid": "14480", "url": "https://it.wikipedia.org/wiki?curid=292841", "title": "Saint Cristopher e Nevis", "text": ""}
