{"id": "354979", "revid": "124835173", "url": "https://it.wikipedia.org/wiki?curid=354979", "title": "James Stewart", "text": "Nato a Indiana, vicino a Pittsburgh, intraprese gli studi di architettura alla Princeton University, prima di essere attratto dal teatro. Il suo primo successo arriv\u00f2 a Broadway, prima di esordire a Hollywood nel 1935. La sua carriera prese slancio grazie ai film di Frank Capra: il ruolo in \"Mister Smith va a Washington\" (1939) gli valse una candidatura all'Oscar. Dimostr\u00f2 la sua versatilit\u00e0 in un ampio numero di generi cinematografici: dalla commedia al western, al thriller e ai film per famiglie, interpretando classici come \"Scandalo a Filadelfia\" (1940), con cui riusc\u00ec a ottenere l'ambita statuetta, \"La vita \u00e8 meravigliosa\" (1946), \"Nodo alla gola\" (1948), \"Harvey\" (1950), \"La finestra sul cortile\" (1954), \"L'uomo che sapeva troppo\" (1956), \"La donna che visse due volte\" (1958). Lavor\u00f2 per i registi pi\u00f9 importanti dell'epoca, fra cui Alfred Hitchcock (con cui ebbe un forte sodalizio artistico), John Ford, Billy Wilder, Frank Capra, Anthony Mann, George Cukor. Tra le icone del cinema statunitense, \u00e8 stato candidato per cinque Oscar, vincendone uno, pi\u00f9 un altro alla carriera. L'American Film Institute lo ha inserito al terzo posto tra le pi\u00f9 grandi star della storia del cinema.\nEbbe anche una notevole carriera militare nella United States Army Air Force e poi nella United States Air Force, totalizzando venti missioni di guerra durante la seconda guerra mondiale, venendo insignito della terza decorazione militare statunitense in ordine di importanza, e raggiungendo il grado di Generale di Brigata.\nBiografia.\nGli inizi.\nJames Maitland Stewart nacque il 20 maggio 1908, da genitori d'origine scozzese, Elizabeth Ruth Jackson e Alexander Maitland Stewart, a Indiana, Pennsylvania. Figlio maggiore (aveva due sorelle pi\u00f9 giovani, Virginia e Mary) di un ricco proprietario di magazzini e rivendite di ferramenta, ci si aspettava da lui la continuazione dell'attivit\u00e0 paterna, appartenuta alla famiglia per tre generazioni. Il giovane Stewart dapprima attratto dall'aviazione, abbandon\u00f2 i sogni da pilota nel 1928 per frequentare la Princeton University, laureandosi nel 1932. Inizi\u00f2 subito l'iter professionale dei laureati in architettura, ma gradualmente venne attratto dalle scuole di arte drammatica e dai circoli musicali, incluso il famoso Princeton Triangle Club. All'epoca fu membro del Princeton Charter Club.\nLe sue doti interpretative gli permisero di essere invitato alla University Players, un circolo d'arti drammatiche frequentato da musicisti e attori iscritti alla Thespian. Dopo aver recitato per il circolo in piccole parti durante l'estate del 1932, in inverno si trasfer\u00ec a New York, dove condivise un appartamento con l'attore emergente Henry Fonda e il regista/autore Joshua Logan. A novembre, fu scritturato nel ruolo di autista nella commedia di Broadway \"Goodbye Again\", la sua prima produzione teatrale importante, dove aveva due battute. La commedia ebbe un discreto successo e gli port\u00f2 altri ruoli a teatro, incluso un successo del 1934, \"Page Miss Glory\", e il suo primo ruolo teatrale drammatico nel \"Yellow Jack\" di Sidney Howard.\nCon molte recensioni favorevoli a Broadway, attrasse l'interesse della MGM e firm\u00f2 un contratto con la compagnia nell'aprile del 1935. Inizialmente ebbe dei problemi a sfondare a Hollywood a causa del suo aspetto allampanato e della sua presenza timida e dimessa. Il suo primo film, \"Ultime notizie\" (1935) di Tim Whelan, con protagonista Spencer Tracy, fu un flop, ma \"Rose Marie\" (1935) di W. S. Van Dyke, adattamento di un'operetta popolare, ebbe pi\u00f9 successo. Dopo film accolti mediamente bene, ottenne il suo primo ruolo di rilievo in \"Dopo l'uomo ombra\" (1936) di W. S. Van Dyke, interpretando un killer psicopatico. Stewart trov\u00f2 una sua collocazione a Hollywood grazie soprattutto al contributo di una ex dell'University Players, Margaret Sullavan, che lo volle come suo primo attore nella commedia romantica \"Next Time We Love\" (1936), provata ampiamente con lui.\nIl successo prebellico.\nNel 1938 Stewart inizi\u00f2 una collaborazione di successo col regista Frank Capra, quando fu dato in prestito alla Columbia Pictures per recitare in \"L'eterna illusione\" (1938). La pellicola, dai buoni sentimenti sulla Grande depressione, con l'attrice preferita da Capra, Jean Arthur, vinse l'Oscar per il miglior film del 1938. L'anno successivo Stewart lavor\u00f2 ancora insieme a Capra e alla Arthur in \"Mr. Smith va a Washington\" (1939), una commedia a sfondo politico in cui sostitu\u00ec Gary Cooper nel ruolo di un uomo idealista lanciato nell'arena politica. Quando il film fu distribuito in ottobre, consegu\u00ec il plauso della critica e divenne un successo al botteghino. Per la sua interpretazione, Stewart ottenne la prima delle sue cinque candidature all'Oscar come miglior attore. \"Partita d'azzardo\" (1939) di George Marshall, accanto a Marlene Dietrich, fu il suo primo western, un genere che lo render\u00e0 famoso pi\u00f9 tardi nella sua carriera. \"Ritorna l'amore\" (1939) di John Cromwell vide Stewart condividere lo schermo con Carole Lombard in un melodramma che raccolse buone recensioni per entrambi. Il Newsweek scrisse che erano perfettamente calati nei ruoli principali.\nNel 1940 Stewart e Margaret Sullavan lavorarono di nuovo insieme per due film. Il primo, la commedia romantica \"Scrivimi fermo posta\" di Ernst Lubitsch, li vede come colleghi di lavoro coinvolti a loro insaputa in una storia d'amore per corrispondenza che non riesce a sbocciare nella loro vita reale (ne fu realizzato un remake nel 1998, \"C'\u00e8 posta per te\", con Tom Hanks e Meg Ryan). \"Bufera mortale\" (1940), diretto da Frank Borzage, fu uno dei primi film apertamente antinazisti a essere prodotti a Hollywood, e vede la coppia come marito e moglie intrappolati nella turbolenta ascesa al potere di Adolf Hitler.\nStewart nello stesso anno recit\u00f2, insieme a Katharine Hepburn e Cary Grant, in uno dei classici di George Cukor, \"Scandalo a Filadelfia\". La sua interpretazione di un giornalista invadente e persuasivo gli valse il suo unico Oscar in una categoria competitiva (Miglior attore, 1941). Stewart diede la statuetta a suo padre, che la mise in mostra nel suo negozio di ferramenta per molti anni.\nIn questo periodo, apparve in una serie di screwball comedy con successi alterni: \"Non \u00e8 tempo di commedia\" (1940) e \"Vieni a vivere con me\" (1941), il musical \"Le fanciulle delle follie\" (1941) di Robert Z. Leonard, con Judy Garland e Lana Turner, e la commedia romantica \"Un sacco d'oro\" (1941) di George Marshall. Con la guerra alle porte, nel marzo 1941 Stewart si arruol\u00f2 nello United States Army Air Corps, l'aviazione americana dell'epoca. L'arruolamento coincise con la fine del suo contratto con la MGM e segn\u00f2 un punto di svolta della sua carriera.\nSotto le armi.\nLa famiglia di Stewart aveva profonde radici militari, poich\u00e9 entrambi i nonni avevano combattuto nella guerra di secessione, e suo padre aveva servito l'esercito sia nella guerra ispano-americana sia nella prima guerra mondiale. Poich\u00e9 Stewart considerava il padre come un riferimento per la sua vita, non era sorprendente che nell'eventualit\u00e0 di una guerra, ritenesse un dovere arruolarsi. Diversamente dai precedenti familiari nella fanteria, Stewart scelse di volare.\nCirca due anni prima dell'attacco di Pearl Harbor (dicembre 1941), Stewart era diventato pilota privato e aveva accumulato oltre 400 ore di volo. Considerato un abilissimo pilota, partecip\u00f2 come copilota anche a una gara nel 1939. Insieme al musicista e compositore Hoagy Carmichael, comprendendo il bisogno di piloti da guerra addestrati, Stewart si un\u00ec ad altri grandi di Hollywood e insieme a loro invest\u00ec il proprio denaro nella creazione di una scuola di volo, la Thunderbird Field, a Glendale (Arizona). Questo campo di volo addestr\u00f2 pi\u00f9 di 200\u00a0000 piloti durante la guerra.\nStewart fu scelto dall'Army Air Corps ma venne respinto per problemi di peso. La USAAC aveva richieste molto severe riguardo ad altezza e peso per le nuove reclute e l'attore era sottopeso di circa due chili (5 pound). Per arrivare ai 67,3 chilogrammi (148 pound) richiesti, chiese aiuto al trainer Don Loomis della Metro-Goldwyn-Mayer, leggendario per l'abilit\u00e0 di aggiungere o togliere peso nella sua palestra-studio. In seguito ritent\u00f2 di arruolarsi nello United States Army Air Corps ma, arrivato ai test ancora sotto il peso richiesto, persuase l'addetto al reclutamento dell'AAF a rieseguire i test, questa volta passando la verifica, col risultato di arruolarsi ufficialmente nell'esercito nel marzo del 1941. Divenne la prima star cinematografica importante a indossare un'uniforme militare nella seconda guerra mondiale.\nPoich\u00e9 gli Stati Uniti non avevano ancora dichiarato guerra alla Germania e a causa della riluttanza a inviare le celebrit\u00e0 al fronte, Stewart fu dispensato dal dover combattere, nonostante si fosse guadagnato l'incarico di sottotenente e avesse completato l'addestramento da pilota. Fu poi messo di stanza ad Albuquerque, Nuovo Messico, divenendo un pilota istruttore delle Fortezze volanti B-17.\nLe sue sole apparizioni pubbliche del periodo furono limitate agli impegni programmati dall'Army Air Corps. Intervenne in parecchie occasioni alla radio con Edgar Bergen e Charlie McCarthy. Subito dopo Pearl Harbor, recit\u00f2 con Orson Welles, Edward G. Robinson, Walter Huston e Lionel Barrymore in un programma radiofonico chiamato \"We Hold These Truths\", dedicato al 150\u00ba anniversario del Bill of Rights. Ma per lo pi\u00f9, passava le notti e i giorni a prepararsi per i test di volo futuri, per la scuola di terra e per gli esami accademici necessari al suo incarico.\nCon il prosieguo del conflitto, per il trentaseienne Stewart l'adempimento del dovere in battaglia sembrava lontano e irraggiungibile, ed egli non aveva chiari piani per il futuro. La diceria secondo cui sarebbe stato esonerato dal volo e assegnato a fare film di addestramento, lo convinse ad attuare un'azione immediata e decisiva, dal momento che ci\u00f2 che temeva di pi\u00f9 era lo spettro di un vicolo cieco. Quindi chiam\u00f2 il suo comandante, gi\u00e0 aviatore prima della guerra, che cap\u00ec la situazione e lo riassegn\u00f2 a un'unit\u00e0 oltreoceano. Il periodo passato a combattere contro la Germania nazista in Europa culmin\u00f2 per Stewart con la promozione a colonnello. Dopo venti missioni ufficiali, ricevette per due volte la Croce di guerra al valore aeronautico per le azioni in battaglia e fu insignito della Croix de guerre francese.\nStewart mantenne un ruolo attivo nell'aeronautica statunitense anche dopo il conflitto, raggiungendo il grado di Generale di Brigata il 23 luglio 1959; non parlava spesso del suo servizio ai tempi di guerra, perch\u00e9 desiderava essere considerato come un soldato che faceva il suo dovere invece che come celebrit\u00e0.\nIl successo nel dopoguerra.\nAl ritorno a Hollywood nell'inverno del 1945, Stewart decise di non rinnovare il contratto con la MGM, ma di firmare con un'agenzia della MCA; quel contratto lo rese uno dei primi attori indipendenti, e gli diede pi\u00f9 libert\u00e0 di scelta nella selezione dei ruoli che desiderava interpretare. Per il resto della sua carriera, pot\u00e9 quindi lavorare senza le limitazioni imposte dagli studios.\nIl primo film, dopo cinque anni di pausa forzata, fu la sua ultima collaborazione con Frank Capra, \"La vita \u00e8 meravigliosa\". Stewart interpreta George Bailey, un onesto cittadino di provincia deluso dalla routine quotidiana e assillato dai problemi finanziari. Sull'orlo del suicidio alla vigilia di Natale, viene aiutato a riesaminare la sua vita da un aspirante angelo, interpretato da Henry Travers. Il film ottenne cinque candidature all'Oscar, inclusa quella come miglior attore per Stewart, ma ricevette una fredda accoglienza al botteghino. Tuttavia, negli anni seguenti il film fu indicato come quello che meglio definiva il personaggio di Stewart, fu considerato come un classico di Natale e uno dei migliori film mai realizzati (American Film Institute).\nStewart torn\u00f2 anche sul palcoscenico in una commedia di Mary Chase, \"Harvey\", che esord\u00ec nel novembre del 1944. Elwood P. Dowd, il suo personaggio, \u00e8 un ricco eccentrico che ha come miglior amico un coniglio invisibile e che vive con sua sorella e la nipote. Per tre anni Stewart fu la star della commedia, fino al 1947, anno in cui cedette il ruolo a Frank Fay. Nel 1950 lo spettacolo fu riadattato per il grande schermo, con la regia di Henry Koster, che avr\u00e0 occasione di dirigere l'attore anche in varie pellicole degli anni sessanta. Il film aveva Stewart ancora nel ruolo di Dowd e Josephine Hull nel ruolo della sorella Veta. Questa interpretazione gli valse la quarta candidatura all'Oscar come miglior attore. Dopo \"Harvey\", il film avventuroso \"Malesia\" (1949) di Richard Thorpe, accanto a Valentina Cortese, e il biografico \"Il ritorno del campione\" (1949) di Sam Wood, Stewart entr\u00f2 in .\nIl 9 agosto 1949, a 41 anni, spos\u00f2 l'ex modella Gloria Hatrick McLean, adottando Michael e Ronald, i figli che lei aveva avuto da un precedente matrimonio. Il 7 maggio 1951 nacquero due gemelle: Judy e Kelly.\nNegli anni cinquanta accett\u00f2 ruoli pi\u00f9 impegnativi: si diede al western e al thriller, grazie soprattutto alle collaborazioni con i registi Alfred Hitchcock e Anthony Mann. Interpretazioni da ricordare del periodo sono \"L'amante indiana\" (1950) di Delmer Daves, in cui interpret\u00f2 un ex-soldato che fa pace con gli Apache; un clown irrequieto in \"Il pi\u00f9 grande spettacolo del mondo\" (1952) di Cecil B. DeMille; l'aviatore Charles Lindbergh nel film \"L'aquila solitaria\" (1957) di Billy Wilder. Prest\u00f2 la voce anche in un western radiofonico, \"The Six Shooter\", in onda dal 1953 al 1954.\nLe collaborazioni con Mann e Hitchcock.\nLa collaborazione con il regista Anthony Mann aument\u00f2 la popolarit\u00e0 di Stewart e leg\u00f2 la sua carriera al genere western. La sua prima apparizione in un film diretto da Mann fu in \"Winchester '73\", un classico del 1950. Il film sbanc\u00f2 i botteghini fin dall'inizio della distribuzione, segnando la strada per le loro future collaborazioni, come \"L\u00e0 dove scende il fiume\" (1952), \"Lo sperone nudo\" (1953), \"Terra lontana\" (1954), \"L'uomo di Laramie\" (1955), che furono tra i favoriti del pubblico giovanile, incantato dal West americano. Questi film, che vedevano spesso Stewart nei panni di un cowboy inquieto in cerca di redenzione, mentre affrontava mandriani corrotti, rancheri e fuorilegge, gettarono le fondamenta per molti altri western degli anni cinquanta, e sono tuttora popolari.\nStewart e Mann collaborarono anche ad altri generi. \"La storia di Glenn Miller\" (1953) fu acclamato dalla critica, dando a Stewart una candidatura al BAFTA award e, insieme a \"L'aquila solitaria\", consolid\u00f2 la sua popolarit\u00e0 nel ritrarre il tipico eroe americano. \"La baia del tuono\", distribuito nello stesso anno, ricondusse la tipica trama western a tempi pi\u00f9 moderni, con Stewart nel ruolo di un trivellatore di pozzi petroliferi che affronta la corruzione. \"Aquile nell'infinito\", distribuito nel 1955, gli permise di usare la sua esperienza di pilota militare nel film.\nIl ruolo da protagonista in \"Winchester '73\" fu un punto di svolta a Hollywood. Gli Universal Studios, che volevano far apparire Stewart sia in quel film sia in \"Harvey\", si tirarono indietro di fronte alla richiesta dell'attore di 200\u00a0000 dollari. Il suo agente Lew Wasserman negozi\u00f2 un accordo alternativo: Stewart sarebbe apparso in entrambi i film senza paga, in cambio di una percentuale sui profitti, e con facolt\u00e0 di approvare il cast. Solo per \"Winchester '73\", l'attore fin\u00ec per guadagnare circa 600\u00a0000 dollari. Altre stelle di Hollywood sfruttarono subito questo nuovo espediente, il che contribu\u00ec negli anni successivi a far decadere lo studio system, in vigore fin dagli anni venti.\nLa seconda collaborazione, che segn\u00f2 la carriera di Stewart negli anni cinquanta, fu con il maestro del brivido Alfred Hitchcock. Stewart era gi\u00e0 apparso in \"Nodo alla gola\" (1948), film tecnologicamente innovativo del maestro, e successivamente i due collaborarono al secondo loro film in \"La finestra sul cortile\" (1954), ove l'attore venne affiancato a Grace Kelly. Dopo aver partecipato, insieme a Doris Day, al remake de \"L'uomo che sapeva troppo\" (1956) dello stesso Hitchcock, Stewart interpret\u00f2 quello che molti considerano il film pi\u00f9 personale del maestro, \"La donna che visse due volte\" (1958), al fianco di Kim Novak. Bench\u00e9 il film sia oggi considerato un classico, dovette affrontare all'epoca uno scarso successo ai botteghini e critiche negative che segnarono l'ultima collaborazione tra i due. Hitchcock attribu\u00ec questo insuccesso anche all'aspetto di Stewart, che cominciava ad apparire troppo anziano per questo tipo di ruoli, tanto che, nonostante l'interesse mostrato dall'attore, nel 1959 il regista lo rimpiazz\u00f2 con Cary Grant in \"Intrigo internazionale\", bench\u00e9 Grant avesse quattro anni pi\u00f9 di Stewart.\nLa carriera negli anni sessanta e settanta.\nNel 1960 vinse un New York Film Critics Circle Award come miglior attore e ottenne la sua quinta e ultima candidatura all'Oscar per il film \"Anatomia di un omicidio\" (1959) di Otto Preminger, in cui interpret\u00f2 il ruolo di Paul Biegler, l'avvocato di un uomo che chiede la seminfermit\u00e0 mentale dopo aver ucciso lo stupratore della moglie. La candidatura di Stewart fu una delle sette del film, e punto di transito agli anni finali della sua carriera.\nGli inizi degli anni sessanta lo videro protagonista in tre film di John Ford. Il primo, \"L'uomo che uccise Liberty Valance\" (1962) con John Wayne, \u00e8 un classico western psicologico, con Stewart nel ruolo di un avvocato della costa Est che va contro i suoi principi non violenti quando \u00e8 costretto a confrontarsi con un fuorilegge psicopatico, in una piccola citt\u00e0 di frontiera. \"La conquista del West\" e \"Il grande sentiero\" furono epici western distribuiti rispettivamente nel 1962 e 1964. Girato in Cinerama, \"La conquista del West\" vinse tre Oscar e sbanc\u00f2 il botteghino, mentre \"Il grande sentiero\" ebbe meno fortuna.\nInterpretando il suo ultimo personaggio romantico nel 1958 con \"Una strega in paradiso\" di Richard Quine, ove ebbe nuovamente come partner Kim Novak, uno Stewart brizzolato cominci\u00f2 a fare pi\u00f9 film per famiglie negli anni sessanta, tra i quali tre pellicole dirette da Henry Koster, \"Mister Hobbs va in vacanza\" (1962), \"Prendila \u00e8 mia\" (1963), ove impersonava il padre di Sandra Dee, ed \"Erasmo il lentigginoso\" (1965), al quale partecip\u00f2 anche Brigitte Bardot nel ruolo di s\u00e9 stessa. Torn\u00f2 al genere western con \"Shenandoah - La valle dell'onore\" (1965), ambientato durante la guerra civile, e \"Rancho Bravo\" (1966), entrambi diretti da Andrew V. McLaglen.\nParticolarmente attratto dai film d'aviazione per i suoi trascorsi da pilota, Stewart ne gir\u00f2 parecchi negli anni cinquanta e sessanta. Da menzionare il ruolo del pilota cocciuto in \"Il volo della fenice\" (1965) di Robert Aldrich. Con la guerra del Vietnam in corso, nel 1966 il Generale di Brigata James Stewart, allora cinquantottenne, decise di imbarcarsi come osservatore su un B-52 durante una missione di bombardamento sul Vietnam del Nord.\nAl tempo della missione sul B-52, non volle rendere pubblica la sua partecipazione, desiderando che fosse considerata come parte del suo lavoro da ufficiale della Air Force Reserve. Stewart continu\u00f2 la carriera militare tra i riservisti; a comando della base Dobbins dall'inizio degli anni cinquanta, dopo ventisette anni di servizio, and\u00f2 in pensione il 31 maggio 1968. Il figlio adottivo Ronald mor\u00ec in Vietnam l'8 giugno 1969, a 24 anni. In quegli anni recit\u00f2 ancora da protagonista in alcuni western: \"L'ora della furia\" (1968) di Vincent McEveety e \"Bandolero!\" (1968) di Andrew V. McLaglen, entrambi di impostazione classica, e \"Non stuzzicate i cowboys che dormono\" (1970) di Gene Kelly, di tono brillante/parodistico. Subito dopo venne diretto per l'ultima volta da McLaglen in \"L'uomo dinamite\" (1971), accanto ad Anne Baxter.\nTra la fine degli anni sessanta e l'inizio degli anni settanta, pass\u00f2 dal cinema alla televisione. Il suo primo ruolo fu nella sitcom \"The Jimmy Stewart Show\", trasmessa negli anni 1971-1972 sulla NBC, dove interpret\u00f2 un professore universitario. Continu\u00f2 in televisione, subito dopo, con il giallo della CBS \"Hawkins\", nel ruolo di un avvocato di provincia che investiga sui suoi casi. La serie gli regal\u00f2 un Golden Globe come miglior attore in una serie televisiva drammatica, ma il programma non ebbe l'indice di ascolto sperato e fu cancellato dopo una sola stagione.\nDurante questi anni apparve periodicamente al Tonight Show di Johnny Carson, recitando sue poesie scritte in diversi momenti della sua vita. I poemi furono successivamente riuniti in una breve raccolta dal titolo \"Jimmy Stewart and His Poems\" (1989).\nTra le sue interpretazioni al cinema nella seconda met\u00e0 degli anni settanta, sono da ricordare un ruolo importante, accanto a Lauren Bacall, in \"Il pistolero\" (1976) di Don Siegel, che fu anche l'ultimo film interpretato da John Wayne; apparve inoltre, ma con ruoli secondari, nei film \"Airport '77\" (1977) di Jerry Jameson, \"Marlowe indaga\" (1978) di Michael Winner e \"La pi\u00f9 bella avventura di Lassie\" (1978) di Don Chaffey. La sua ultima apparizione sul grande schermo risale a \"Una storia africana\" (1979) di Susumu Hani.\nGli ultimi anni.\nDopo aver preso parte ad alcuni film televisivi negli anni ottanta, incluso \"Right of Way\" (1983), Stewart si ritir\u00f2 dalle scene per stare con la sua famiglia. In seguito soffr\u00ec di numerosi problemi di salute e ritorn\u00f2 solo per prestare la propria voce allo sceriffo Wylie Burp nel film animato di successo \"Fievel conquista il West\" (1991).\nTra gli uomini d'affari pi\u00f9 oculati di Hollywood, Stewart diversific\u00f2 gli investimenti nel mercato immobiliare, nel petrolio e in una compagnia aerea di voli charter, diventando miliardario. Tra gli anni ottanta e novanta prest\u00f2 la voce per le pubblicit\u00e0 della Campbell's Soups.\nNel 1989, insieme a Peter F. Paul, fond\u00f2 l'American Spirit Foundation, con lo scopo di usare le risorse dell'industria dell'intrattenimento per sviluppare approcci innovativi all'educazione pubblica e per assistere i movimenti democratici emergenti dei Paesi della ex cortina di ferro e in Russia. Il 16 febbraio 1994, la moglie Gloria mor\u00ec per un tumore.\nDescritto quasi universalmente dai suoi collaboratori come un uomo cortese, affabile e un vero professionista, James Stewart mor\u00ec a 89 anni, il 2 luglio 1997, nella sua casa di Beverly Hills, per un'embolia polmonare dopo una lunga malattia aggravata da problemi respiratori. Se ne and\u00f2 solo a un giorno dalla morte del suo collega sullo schermo Robert Mitchum, e venne sepolto al Forest Lawn Memorial Park, a Glendale.\nTributi.\nStewart fu premiato con molti riconoscimenti alla carriera: Oscar (1985), Golden Globe (1965), Screen Actors Guild (1969), American Film Institute (1980), Festival di Berlino (1982), Kennedy Center Honors (1983), Lincoln Center (1990), National Board of Review (1990). Ha una stella sulla Hollywood Walk of Fame al 1708 di Vine Street. La stella fu rubata e in seguito ricollocata. Fu inoltre invitato a lasciare le impronte delle mani all'entrata del Grauman's Chinese Theatre. Nel 1972 entr\u00f2 a far parte della Hall of Fame del \"National Cowboy &amp; Western Heritage Museum\" a Oklahoma City.\nNel 1945 gli fu dedicata una copertina di \"Life\". Nel 1983 venne insignito dei Kennedy Center Honors. La sua citt\u00e0 Indiana eresse una statua di Stewart sul prato del palazzo di giustizia della contea, il 20 maggio 1983, per celebrare i suoi 75 anni. Nel 1995 a Indiana fu inoltre aperto un museo dedicato alla sua vita e alla carriera con una replica in fibra di vetro della statua, collocata all'interno.\nIn onore degli anni di servizio nella US Air Force, la sua giacca da pilota della seconda guerra mondiale fece bella mostra di s\u00e9 presso il Museo Nazionale dell'USAF a Dayton (Ohio). Un'altra giacca militare di Stewart fu esibita presso il Museo dell'Aria all'Imperial War Museum Duxford, vicino a Cambridge, Inghilterra.\nA un anno dalla morte, nel 1998, \u00e8 stato eretto un monumento alla sua memoria nel Griffith Park di Los Angeles. Il 17 agosto 2007, le poste americane hanno emesso un francobollo per commemorarlo, con una cerimonia svoltasi negli Universal Studios di Hollywood.\nTeatro.\nLe sue performance a Broadway:\nDoppiatori italiani.\nDa doppiatore \u00e8 stato sostituito da:"}
{"id": "354981", "revid": "121153293", "url": "https://it.wikipedia.org/wiki?curid=354981", "title": "Suillus granulatus", "text": "Suillus granulatus (L.) Roussel, in Sipp. &amp; Snell, Fl. Calvados, Edn 2 1: 34 (1796).\nIl Suillus granulatus, comunemente chiamato Pinarolo o Pinarello, \u00e8 un fungo edule appartenente alla famiglia delle Suillaceae.\nDescrizione della specie.\nCappello.\n4\u201312\u00a0cm di diametro, carnoso, convesso, poi aperto\nPori.\nPiccoli e tondi, poi angolosi, gialli, secernono goccioline di lattice di colore giallino.\nTubuli.\nLunghi fino a 10\u00a0mm, immutabili, adnati, gialli o giallastri.\nGambo.\n4-9 x 1-2,5\u00a0cm, cilindrico, sodo, quasi sempre regolare, lievemente allargato alla base, giallo-limone con sfumature vinose verso la base, finemente punteggiato da granulazioni bianco-giallastre verso la parte alta.\nCarne.\nTenera, giallo-limone, bianco-giallastra, immutabile al taglio.\nSpore.\n7,8-9 x 2,8-3,5\u00a0\u00b5m, fusiformi, lisce, bruno-ocra in massa.\nHabitat.\nCresce dall'inizio dell'estate all'autunno, nei boschi di pino.\nCommestibilit\u00e0.\n Commestibilit\u00e0 ottima, ma si consiglia di asportare la cuticola dal cappello prima dell'uso, in quanto spesso risulta \"lassativa\" (e non velenosa, come erroneamente riportato in alcuni testi).\nEtimologia.\nDal latino \"granulatus\", granulato, per la punteggiatura che presenta sul gambo."}
{"id": "354982", "revid": "1573940", "url": "https://it.wikipedia.org/wiki?curid=354982", "title": "Nucifraga caryocatactes", "text": "La nocciolaia (Nucifraga caryocatactes ()) \u00e8 un uccello Passeriforme della famiglia dei Corvidi.\nEtimologia.\nIl nome scientifico della specie, \"caryocatactes\", deriva dal greco \"\u03ba\u03b1\u03c1\u03c5\u03bf\u03ba\u03b1\u03c4\u03b1\u03ba\u03c4\u03b7\u03c2\" (\"karyokatakt\u0113s\"/\"karuokatakt\u0113s\", a sua volta derivato dall'unione delle parole \"\u03ba\u03b1\u03c1\u03c5\u03bf\u03bd\", \"karyon\"/\"karuon\", \"nucleo\" e \"\u03ba\u03b1\u03c4\u03b1\u03b3\u03bd\u03c5\u03bc\u03b9\", \"katagnumi\", \"frantumare\"), \"schiaccianoci\", in riferimento alle abitudini alimentari di questi uccelli.\nDescrizione.\nDimensioni.\nMisura 32-34 cm di lunghezza, per 124-220 g di peso ed un'apertura alare di 52-58 cm.\nAspetto.\nSi tratta di uccelli dall'aspetto robusto, muniti di grossa testa arrotondata con becco conico forte e allungato, a forma di pugnale, collo robusto e muscoloso, lunghe ali arrotondate e dalle estremit\u00e0 digitate, zampe forti e corta coda squadrata.\nIl piumaggio si presenta di un caldo color bruno-cioccolata su tutto il corpo: le penne di testa (ad eccezione di fronte, vertice e nuca, che sono di color caff\u00e8), petto, ventre, dorso e ali presentano tuttavia punta di colore bianco, a dare alla livrea un tipico aspetto chiazzato, particolarmente evidente su faccia e petto.&lt;br&gt;\nLe penne remiganti e le copritrici sono di colore nero, cos\u00ec come quelle della coda, con queste ultime che per\u00f2 presentano orlo distale di colore bianco: il codione \u00e8 di color caff\u00e8 con sparse penne dalla punta bianca, mentre il sottocoda \u00e8 di colore bianco puro.&lt;br&gt;\nI due sessi sono simili, sia per quanto riguarda le dimensioni che nella colorazione del piumaggio.\nIl becco e le zampe sono di colore nero, mentre gli occhi sono di colore bruno scuro.\nBiologia.\nLa nocciolaia \u00e8 un uccello dalle abitudini di vita principalmente diurne, che vive da solo o in coppie, sebbene per lunghi periodi dell'anno sia possibile osservarne gruppetti a base familiare, composti da una coppia riproduttrice e dai giovani ancora immaturi nati durante l'ultima stagione riproduttiva: questi animali passano la maggior parte della giornata alla ricerca di cibo, muovendosi con grande agilit\u00e0 fra i rami degli alberi per reperire il nutrimento, ma scendendo senza problemi al suolo.\nSi tratta di uccelli generalmente silenti all'infuori del periodo dell'accoppiamento, ma che tuttavia sono in grado di emettere una grande quantit\u00e0 di richiami, dall'inconfondibile \"kr\u00e8hh- kr\u00e8hh\" nasale tipico della specie a tutta una serie di pigolii sommessi o aspri gracchi d'allarme.\nAlimentazione.\nLa dieta della nocciolaia \u00e8 composta in massima parte da pinoli: questi uccelli visitano di preferenza le specie con pinoli pi\u00f9 grossi e meno laboriosi da estrarre (pino cembro, pino della Macedonia, pino nano siberiano, pino siberiano, pino himalayano, pino bianco cinese, pino bianco del Giappone, pino coreano, pino di Bunge, pino chilgoza), ma in mancanza di essi si cibano anche di pinoli di abete bianco, peccio ed anche (come intuibile dal nome comune) nocciole. Le popolazioni che si nutrono pi\u00f9 frequentemente di quest'ultimo alimento (in special modo quelle dell'Europa meridionale, dove la presenza di pini d'alta montagna \u00e8 limitata) presentano becco pi\u00f9 massiccio e munito di un particolare margine ispessito nei pressi della sua apertura.&lt;br&gt;\nOltre al cibo di origine vegetale, in special modo durante la primavera e l'inizio dell'estate la nocciolaia si nutre di diversi invertebrati (lombrichi, cavallette, bombi, vespe, ragni, larve), nonch\u00e9, sebbene raramente, anche di piccoli roditori e di uova e nidiacei reperiti depredando i nidi, o di carne piluccata da animali morti.\nLa nocciolaia \u00e8 specializzata nel manipolare il proprio cibo con una o due zampe, in maniera tale da tenerlo in posizione favorevole per introdurre il becco nelle fessure od utilizzarlo a mo' di scalpello per spaccare gli involucri: la lingua \u00e8 molto muscolosa e bifida, con le due punte cheratinizzate, per una maggiore facilit\u00e0 nella manipoliazione del cibo. Questi uccelli possiedono inoltre un'ampia tasca sublinguale, atta ad immagazzinare i semi dopo averli estratti, per poterli consumare in un secondo momento oppure portarli in nascondigli lontani da occhi indiscreti e conservarli per la stagione fredda.&lt;br&gt;\nSimilmente a molti altri corvidi, la nocciolaia \u00e8 solita nascondere il cibo in \"surplus\" raccolto durante l'estate in buche del terreno, dimostrando una memoria a lungo termine molto sviluppata nell'andare a reperirlo durante l'inverno, quando non di rado esso \u00e8 nascosto sotto uno spesso strato di neve. Non riuscendo a ritrovare o a consumare tutti i semi che ha interrato, questo uccello contribuisce alla dispersione e alla ricrescita di nuovi alberi.\nRiproduzione.\nSi tratta di uccelli monogami, le cui coppie rimangono unite per la vita.&lt;br&gt;\nLa stagione riproduttiva comincia piuttosto precocemente (gi\u00e0 verso la met\u00e0 di marzo nella porzione sud-occidentale dell'areale), grazie all'apporto nutritivo fornito dai semi immagazzinati durante l'autunno precedente.\nIl nido, a forma di coppa, viene costruito da ambedue i sessi tendenzialmente sempre nello stesso sito, orientato verso sud in alto su di una conifera: al suo interno, la femmina depone 2-4 uova, che vengono covate alternatamente da ambedue i genitori (caso raro fra i corvidi) per circa 18 giorni.&lt;br&gt;\nI \"pulli\" sono ciechi e quasi completamente implumi alla schiusa: essi vengono accuditi ed imbeccati da ambedue i genitori, , e divengono in grado d'involarsi attorno ai 23 giorni di vita. Anche dopo l'involo, i giovani rimangono coi genitori ancora per lungo tempo, seguendoli nei loro spostamenti e chiedendo loro (sebbene sempre pi\u00f9 raramente man mano che crescono) l'imbeccata, affrancandosene in maniera definitiva e disperdendosi attorno ai tre mesi d'eta.\nDistribuzione e habitat.\nLa nocciolaia occupa un vasto areale paleartico, che si estende dalla Fennoscandia meridionale e dalle aree montuose dell'Europa centrale e dall'arco alpino attraverso la taiga siberiana fino alla Kamchatka, al Giappone, alla Manciuria ed alla penisola di Corea: a sud, la specie si spinge attraverso la Cina centrale fino al sud dello Yunnan, e da qui fino alla zona di confine fra Cina, Tibet, Birmania e India attraverso le pendici meridionali dell'Himalaya fino al Kashmir. Popolazioni disgiunto (costituenti altrettante sottospecie) abitano il Tien Shan e Taiwan.&lt;br&gt;\nIn Italia, la sottospecie nominale \u00e8 presente sulle Alpi, spingendosi raramente pi\u00f9 a sud fino all'Appennino centrale.\nLa nocciolaia \u00e8 un uccello stanziale, tuttavia specialmente durante i mesi freddi questi uccelli tendono a scendere di quota per reperire il cibo conservato durante l'estate: in caso di periodi di magra, tuttavia, soprattutto nella porzione orientale del loro areale questi animali non esitano a coprire distanze anche considerevoli per reperire il cibo, con avvistamenti anche nelle isole britanniche.\nL\"'habitat\" di questi uccelli \u00e8 rappresentato dalle pinete montane e dai boschi montani con presenza di betulla, nocciolo, noce e quercia, ma sempre a prevalenza di conifere.\nTassonomia.\nSe ne riconoscono 8 sottospecie:\nAlcuni autori riconoscerebbero inoltre le sottospecie \"wolfi\" dei Balcani, \"relicta\" dell'Europa centrale (sinonimizzate con la nominale), \"kamchatkensis\" della Kamchatka, \"altaicus\" dell'Altaj, \"sassii\" dell'area del Lago Bajkal (sinonimizzata con \"macrorhynchos\") e \"yunnanensis\" della Cina meridionale (sinonimizzata con \"macella\").\nIn passato veniva considerata una sottospecie anche la nocciolaia del Kashmir (attualmente classificata come specie a s\u00e9 stante), col nome di \"N. c. multipunctata\": alcuni autori auspicherebbero l'elevazione al rango di specie anche delle sottospecie asiatiche \"hemispila\", \"macella\", \"interdicta\" e \"owstoni\", col nome di \"Nucifraga hemispila\", in base a differenze nella colorazione e nelle vocalizzazioni."}
{"id": "354999", "revid": "4711", "url": "https://it.wikipedia.org/wiki?curid=354999", "title": "Baden Baden", "text": ""}
{"id": "355000", "revid": "125651054", "url": "https://it.wikipedia.org/wiki?curid=355000", "title": "UK (gruppo musicale)", "text": "Gli UK furono un gruppo progressive rock britannico dalla vita breve, formatosi in seguito allo scioglimento dei King Crimson. La band fu fondata dal cantante e bassista John Wetton, dal batterista Bill Bruford (gi\u00e0 membri dei Crimson fino al 1974) e dal tastierista e violinista Eddie Jobson, ai quali si un\u00ec il chitarrista Allan Holdsworth (con cui aveva suonato nei Gong). Il loro primo, omonimo album (1978) \u00e8 considerato un classico nel genere.\nDopo la dipartita di Bruford e Holdsworth per formare la band jazz-rock Bruford, il batterista Terry Bozzio (come Jobson un altro ex-musicista di Frank Zappa) entr\u00f2 a far parte del gruppo, che registr\u00f2 il disco \"Danger Money\". Dopo il seguente tour in Giappone e l'acclamato live \"Night After Night\" (che conteneva anche due tracce inedite), la band si sciolse. Eddie Jobson lavor\u00f2 poi coi Jethro Tull, mentre John Wetton divenne uno dei fondatori degli Asia e Bozzio form\u00f2 i Missing Persons con la moglie Dale.\nLa musica degli UK era caratterizzata dall'estremo virtuosismo dei componenti, dalle armonie jazz, dall'utilizzo di tempi dispari (come i 7/4 in \"In the Dead of Night\"), dall'occasionale utilizzo del violino elettrico e dalle inusuali variazioni delle sonorit\u00e0 che Jobson riproduceva col sintetizzatore in sede live.\n\u00c8 da segnalare il fatto che nel 1997 molte voci volevano una riunione degli UK. Un ritorno insieme di Jobson, Wetton e Bruford venne pianificato, ma si trasform\u00f2 presto nel progetto solista di Eddie Jobson, \"Legacy\", con i contributi di Wetton che vennero rimossi. \"Legacy\" conteneva comunque grandi musicisti, come: Tony Levin (King Crimson, Peter Gabriel) e Steve Hackett (ex-Genesis). Il disco rimase per\u00f2 inedito. Tre canzoni di \"Legacy\" vennero anticipate in \"Voices of Life\", una compilation del coro delle voci bulgare. Queste tracce vennero prodotte e composte da Eddie Jobson: lui suona su due di queste, mentre Bruford e Levin suonano sulle altre."}
{"id": "355001", "revid": "198277", "url": "https://it.wikipedia.org/wiki?curid=355001", "title": "Lindsey Vonn", "text": "Sciatrice polivalente, \u00e8 stata l'atleta di punta della nazionale statunitense degli anni 2000 e 2010. Nel suo palmar\u00e8s vanta, tra l'altro, un oro olimpico, due ori iridati, quattro Coppe del Mondo generali e sedici di specialit\u00e0; \u00e8 la sciatrice pi\u00f9 vincente della storia dello sci alpino (con 82 successi) ed \u00e8\u00a0una\u00a0delle\u00a0otto sciatrici ad avere vinto almeno una gara di Coppa del Mondo in ognuna delle specialit\u00e0 dello sci alpino (insieme a Mikaela Shiffrin, Tina Maze, Anja P\u00e4rson, Janica Kosteli\u0107, Pernilla Wiberg, Katja Seizinger e Petra Kronberger).\nFino alla stagione 2006-2007 ha gareggiato come Lindsey Kildow. Dopo il matrimonio con l'ex sciatore Thomas Vonn, il 29 settembre 2007, ha adottato il cognome del marito e dalla stagione 2007-2008 si \u00e8 iscritta alle liste FIS come \"Lindsey Vonn\". Il 27 novembre 2011 ha annunciato la separazione dal marito, ma ha comunque continuato a utilizzare il cognome Vonn.\nBiografia.\n\u00c8 nata a Saint Paul, nel Minnesota, con il nome di Lindsey Caroline Kildow; \u00e8 figlia di Alan Lee Kildow, .\nStagioni 1999-2002.\nSi \u00e8 messa in luce al Trofeo Topolino, competizione che si teneva annualmente in Italia, vincendo nel 1999 la gara di slalom speciale. Nello stesso anno, il 14 novembre, ha esordito in Nor-Am Cup prendendo parte allo slalom speciale di Breckenridge, senza terminare la seconda manche; meno di un mese dopo, il 18 dicembre a Mont-Tremblant, ha colto nella medesima specialit\u00e0 il suo primo podio nel circuito continentale nordamericano (2\u00aa). Ha esordito in Coppa Europa l'8 gennaio 2000 a Rogla, senza concludere lo slalom gigante in programma.\nIn Coppa del Mondo ha esordito il 18 novembre 2000 nello slalom speciale di Park City senza qualificarsi per la seconda manche; pochi giorni dopo, il 26 novembre ad Aspen, ha vinto la sua prima gara di Nor-Am Cup, un supergigante. Nella stagione successiva, dopo aver colto il 15 dicembre 2001 a Val-d'Is\u00e8re in supergigante i suoi primi punti in Coppa del Mondo (26\u00aa), ha debuttato ai Giochi olimpici invernali: a si \u00e8 classificata 32\u00aa nello slalom speciale e 6\u00aa nella combinata.\nStagioni 2003-2005.\nIl 28 gennaio 2003 ha ottenuto a Meg\u00e8ve in discesa libera il suo primo podio in Coppa Europa (3\u00aa); in seguito ai Mondiali juniores del Brian\u00e7onnais nella medesima specialit\u00e0 si \u00e8 aggiudicata la medaglia d'argento. Nella stagione 2003-2004 ha conquistato il suo primo podio in Coppa del Mondo, classificandosi al terzo posto nella discesa libera di Cortina d'Ampezzo del 18 gennaio, e ha preso parte ai Mondiali juniores di Maribor, vincendo la medaglia d'argento nella discesa libera e la medaglia di bronzo nello slalom gigante.\nIl 3 dicembre 2004 ha colto la sua prima vittoria in Coppa del Mondo, nella discesa libera di Lake Louise; ha quindi esordito ai Campionati mondiali: nella rassegna iridata di Bormio/Santa Caterina Valfurva \u00e8 stata 4\u00aa nella discesa libera, 9\u00aa nel supergigante, 4\u00aa nella combinata e non ha concluso lo slalom gigante. Dopo aver ottenuto altri 5 podi oltre alla vittoria di Lake Louise, ha chiuso la stagione 2004-2005 al 6\u00ba posto nella classifica generale di Coppa del Mondo, suo primo piazzamento tra le prime dieci.\nStagioni 2006-2008.\nAi XX Giochi olimpici invernali di si \u00e8 iscritta a tutte le gare in programma, classificandosi 8\u00aa nella discesa libera, 7\u00aa nel supergigante, 14\u00aa nello slalom speciale e non completando la combinata, mentre nello slalom gigante non ha preso il via. Al termine della stagione 2005-2006 si \u00e8 classificata 5\u00aa nella graduatoria generale, 2\u00aa in quella di discesa libera e 3\u00aa in quella di combinata; i suoi podi sono stati 6, con 3 vittorie. Ai Mondiali di \u00c5re del 2007 si \u00e8 aggiudicata la medaglia d'argento sia nella discesa libera sia nel supergigante, mentre non ha portato a termine la supercombinata.\nIn Coppa del Mondo, dopo aver ottenuto 8 podi con 3 vittorie, \u00e8 risultata 6\u00aa nella graduatoria generale e 3\u00aa in quelle di discesa libera e di supergigante. Nell'edizione 2007-2008 della Coppa del Mondo si \u00e8 aggiudicata la graduatoria generale (seconda statunitense a vincere la coppa di cristallo, venticinque anni dopo Tamara McKinney) con 1.403 punti, 6 successi e altri 4 podi; ha vinto inoltre la sua prima Coppa del Mondo di discesa libera. Nel 2008 la Coppa generale maschile \u00e8 stata vinta dal suo compagno di squadra Bode Miller: cos\u00ec, per la seconda volta nella storia della Coppa del Mondo, due atleti statunitensi hanno vinto il trofeo generale lo stesso anno (nel 1983 oltre alla McKinney aveva vinto anche Phil Mahre).\nStagioni 2009-2010.\nLa Vonn \u00e8 stata protagonista assoluta del Circo bianco anche per tutta la stagione 2008-2009; il 15 novembre 2008 con la vittoria nello slalom speciale di Levi ha colto la sua prima vittoria in una specialit\u00e0 tecnica. Nel febbraio successivo ha partecipato ai Mondiali di Val-d'Is\u00e8re, dove ha vinto due medaglie d'oro, nella discesa libera e nel supergigante; non ha invece completato lo slalom speciale e la supercombinata. Nel corso dei festeggiamenti per le medaglie conquistate si \u00e8 ferita lacerandosi il tendine del pollice della mano destra, tentando di aprire una bottiglia di spumante utilizzando la lamina di uno dei suoi sci. Il 22 febbraio , grazie alla sua 19\u00aa vittoria ottenuta in supergigante a Tarvisio. La settimana seguente ha conquistato a Bansko, con una gara di anticipo, la sua seconda Coppa del Mondo di discesa libera. Durante le finali di \u00c5re ha infine coronato la stagione vincendo la sua seconda Coppa del Mondo assoluta, con 1.788 punti, 16 podi e 9 successi, e la sua prima Coppa del Mondo di supergigante.\nDurante il 2009-2010 di sei successi consecutivi in gare veloci e nel fine settimana di gare tenutesi a Haus (8-10 gennaio 2010) ha vinto tre gare in tre giorni (due discese libere e un supergigante), impresa riuscita solamente a pochi atleti nella storia. Ai XXI Giochi olimpici invernali di , , la Vonn ha vinto il 17 febbraio la medaglia d'oro nella discesa libera, prima statunitense ad aggiudicarsi questo titolo. Pochi giorni dopo ha conquistato inoltre il bronzo nel supergigante, nella prova vinta da Andrea Fischbacher davanti a Tina Maze; non ha invece concluso lo slalom gigante, lo slalom speciale e la supercombinata. Il 12 marzo, vincendo l'ultimo supergigante della stagione nel corso delle finali di Garmisch-Partenkirchen, ha conquistato la sua terza Coppa del Mondo assoluta con 1.671 punti, 11 successi e 17 podi, precedendo in classifica la tedesca Maria Riesch per il secondo anno consecutivo. Il titolo assoluto ha fatto seguito a quelli gi\u00e0 conquistati in discesa libera, in supergigante e in combinata. La vittoria del 12 marzo \u00e8 stata inoltre la sua 33\u00aa in Coppa del Mondo .\nStagioni 2011-2012.\nNel 2011 ha vinto la sua quinta medaglia mondiale conquistando l'argento nella discesa libera della rassegna iridata di Garmisch-Partenkirchen, dove \u00e8 stata anche 7\u00aa nel supergigante e non ha completato la supercombinata. Ha terminato la stagione di Coppa del Mondo con 1.725 punti, 16 podi e 8 successi, bissando le tre Coppe di specialit\u00e0 dell'anno precedente ma venendo superata in classifica generale di 3 punti dalla Riesch.\nIl 22 ottobre, con la vittoria nello slalom gigante d'apertura della stagione 2011-2012 sul ghiacciaio di S\u00f6lden, \u00e8 entrata a far parte del ristretto gruppo di sciatrici che sono state in grado di ottenere successi in tutte le specialit\u00e0. Nel primo fine settimana di dicembre a Lake Louise ha bissato l'impresa, riuscitale nel 2010, di vincere tre gare in tre giorni consecutivi (due discese libere e un supergigante). Il 18 febbraio successivo con il terzo posto della discesa libera di So\u010di Krasnaja Poljana si \u00e8 aggiudicata con largo anticipo la sua quinta Coppa consecutiva di discesa libera e il giorno successivo ha vinto matematicamente anche quella di combinata. Il 26 febbraio con la vittoria nel supergigante di Bansko \u00e8 diventata l'atleta pi\u00f9 vincente nella storia di questa specialit\u00e0, con 18 successi. Il 9 marzo, con la vittoria nello slalom gigante di \u00c5re, ha conquistato la sua quarta Coppa del Mondo generale e il 15 marzo ha ottenuto anche la Coppa di supergigante. I risultati della stagione portano il totale delle sue Coppe di specialit\u00e0 a 12, primato in ambito femminile. Ha terminato la stagione con 17 podi (12 le vittorie) e 1.980 punti in classifica generale, superando in questo modo il record in ambito femminile stabilito dalla croata Janica Kosteli\u0107 nella stagione 2006 con 1.975 punti.\nStagioni 2013-2014.\nNel 2012-2013, dopo aver saltato alcune gare di inizio stagione , la Vonn \u00e8 tornata a gareggiare regolarmente a partire dal supergigante di Aspen del 24 novembre. Nel fine settimana di Lake Louise del 30 novembre-2 dicembre \u00e8 riuscita per la terza volta in carriera (la seconda a Lake Louise) a vincere tre gare in tre giorni: con questi successi ha superato, arrivando a quota 56, le vittorie della sciatrice svizzera Vreni Schneider, salendo al secondo posto nella classifica del maggior numero di vittorie nella Coppa del Mondo femminile. La stagione della Vonn si \u00e8 conclusa il 5 febbraio nel superigante dei Mondiali di Schladming, gara inaugurale della rassegna: cadendo rovinosamente si \u00e8 provocata un grave infortunio alla gamba destra, riportando la frattura del piatto tibiale laterale, la rottura del legamento crociato anteriore e la rottura del collaterale mediale. Nonostante l'assenze la Vonn si \u00e8 comunque aggiudicata la sua sesta Coppa di discesa libera consecutiva, superando per un solo punto la slovena Maze e diventando la prima atleta capace di conquistare sei trofei consecutivi nella stessa specialit\u00e0 (solo lo svedese Ingemar Stenmark, in campo maschile, \u00e8 riuscito a fare meglio, con sette Coppe di specialit\u00e0 consecutive). In classifica generale \u00e8 stata 8\u00aa, con 6 podi (tutte vittorie).\n\u00c8 rientrata dall'infortunio il 6 dicembre 2013 a Lake Louise, ma il 21 dicembre nella discesa libera di Val-d'Is\u00e8re ha subito un nuovo infortunio al ginocchio destro, compromettendo cos\u00ec la sua partecipazione ai XXII Giochi olimpici invernali di e alla Coppa del Mondo.\nStagioni 2015-2016.\nRientrata in attivit\u00e0 dopo quasi un anno, con l'8\u00ba posto nella discesa libera di Lake Louise del 5 dicembre 2014, \u00e8 tornata a vincere una gara il giorno dopo, sulla stessa pista e sempre in discesa libera. Il 18 gennaio 2015 ha eguagliato il record di 62 vittorie in Coppa del Mondo detenuto da Annemarie Moser-Pr\u00f6ll vincendo la discesa libera di Cortina d'Ampezzo; il giorno dopo ha vinto anche il supergigante, nella medesima localit\u00e0, diventando cos\u00ec la sciatrice pi\u00f9 vittoriosa in Coppa del Mondo con 63 gare conquistate. Ai successivi Mondiali di Vail/Beaver Creek si \u00e8 aggiudicata la medaglia di bronzo nel supergigante, mentre nella discesa libera si \u00e8 piazzata al 5\u00ba posto, nello slalom gigante al 14\u00ba e non ha concluso la combinata. Il 18 marzo, vincendo la discesa libera di M\u00e9ribel, ha conquistato la sua settima Coppa del Mondo di specialit\u00e0, eguagliando il primato della Moser-Pr\u00f6ll. Il giorno seguente si \u00e8 aggiudicata sulla stessa pista anche il supergigante, vincendo per la quinta volta la Coppa di specialit\u00e0 ed eguagliando questa volta il record di Katja Seizinger. Con quel successo, inoltre, la Vonn ha raggiunto l'austriaco Hermann Maier a quota 24 vittorie in supergigante e ha eguagliato la Moser-Pr\u00f6ll come numero di podi ottenuti (113). Nella classifica generale della Coppa del Mondo 2015 \u00e8 risultata 3\u00aa, con 10 podi (8 le vittorie).\nIl 6 dicembre 2015 con la vittoria nel supergigante di Lake Louise \u00e8 diventata l'atleta pi\u00f9 vincente in Coppa del Mondo nella specialit\u00e0; nel prosieguo della stagione, il 23 gennaio 2016, con la vittoria nella discesa libera di Cortina d'Ampezzo ha stabilito un altro record diventando l'atleta pi\u00f9 vincente, nella storia della Coppa del Mondo, nella specialit\u00e0. Il 20 febbraio 2016 si \u00e8 aggiudicata la sua ottava Coppa del Mondo di discesa libera, superando cos\u00ec un altro record detenuto dalla Moser-Pr\u00f6ll; a fine stagione il suo vantaggio sulla seconda classificata, la svizzera Fabienne Suter, sarebbe stato di 117 punti. Durante il supergigante di Soldeu del 27 febbraio la Vonn \u00e8 caduta riportando un infortunio che l'ha costretta a chiudere anticipatamente la stagione, rinunciando cos\u00ec alla rincorsa della sua quinta sfera di cristallo; si \u00e8 comunque piazzata al secondo posto nella classifica generale, superata dalla svizzera Lara Gut di 287 punti, e al terzo in quella di supergigante. I suoi podi stagionali sono stati tredici, con nove vittorie.\nStagioni 2017-2019.\nAi Mondiali di Sankt Moritz 2017 ha vinto la medaglia di bronzo nella discesa libera, si \u00e8 classificata 5\u00aa nella combinata e non ha completato il supergigante. Ai XXIII Giochi olimpici invernali di , sua ultima presenza olimpica, ha vinto la medaglia di bronzo nella discesa libera, si \u00e8 classificata 6\u00aa nel supergigante e non ha completato la combinata. Il 14 marzo successivo ha ottenuto a \u00c5re in discesa libera la sua ultima vittoria in Coppa del Mondo e il giorno successivo in supergigante il suo ultimo podio nel circuito (3\u00aa).\nIl 20 gennaio 2019 ha disputato la sua ultima gara di Coppa del Mondo, il supergigante di Cortina d'Ampezzo che non ha completato, e ai successivi Mondiali di \u00c5re 2019 non ha portato a termine n\u00e9 il supergigante n\u00e9 la combinata prima di dare l'addio all'attivit\u00e0 agonistica vincendo la medaglia di bronzo nella discesa libera del 10 febbraio, ultima gara della sua carriera.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nSC = supercombinata\nNor-Am Cup.\nNor-Am Cup - vittorie.\nLegenda:\nSG = supergigante\nGS = slalom gigante\nSL = slalom speciale"}
{"id": "355004", "revid": "339392", "url": "https://it.wikipedia.org/wiki?curid=355004", "title": "Carlo, Principe di Galles", "text": ""}
{"id": "355021", "revid": "124789609", "url": "https://it.wikipedia.org/wiki?curid=355021", "title": "Primo Riccitelli", "text": "Biografia.\nNato da Giuseppe, piccolo proprietario terriero e da Maria Maiaroli, che gli dar\u00e0 altri cinque figli, \u00e8 battezzato nella vicina casa parrocchiale di Molviano (Campli) e gli viene imposto il nome del nonno Pancrazio. Primo sar\u00e0 il suo nome d'arte.\nAffidato gi\u00e0 a un anno alle cure di uno zio parroco, don Carlo Riccitelli, riceve i primi rudimenti musicali da Nicola Dati, maestro di cappella del Duomo di Teramo. Su una vecchia spinetta donatagli di seconda mano dallo zio, compone a orecchio brevi composizioni pianistiche e qualche lavoro vocale. Ben presto comprende di non essere portato per il sacerdozio. Dopo pochi anni, con la complicit\u00e0 del fratello Antonio, fugge dal Seminario per dedicarsi interamente alla composizione.\nAi primi di gennaio del 1896, Riccitelli viene ricevuto dal gi\u00e0 famoso Pietro Mascagni, da poco nominato direttore del Conservatorio di Pesaro, il quale lo accoglie quale allievo. Dai dati reperiti in epoca recente, non si sono trovate tracce di un'iscrizione regolare di Riccitelli in conservatorio, ed \u00e8 pertanto assai probabile che Mascagni abbia impartito le proprie lezioni di armonia al ragazzo privatamente, avendo egli superato ampiamente i limiti d'et\u00e0. Tra i compagni di studio coi quali Riccitelli condivider\u00e0 gli anni pesaresi si conta un altro celebre operista, Riccardo Zandonai.\nLa stima di Mascagni \u00e8 testimoniata dal rilascio di un diploma autografo, andato perduto, e dall'intermediazione che egli cur\u00f2 con la Casa Musicale Sonzogno di Milano, tra le pi\u00f9 importanti e antiche del paese. Da questo contatto nasceranno, su commissione dell'editore, una \"Madonnetta\", su libretto di Luigi Illica ambientato a Roma in epoca risorgimentale, mai rappresentata per divergenze di vedute interne alla casa editrice, e in seguito, nel 1911, \"Maria sul Monte\", che andr\u00e0 in scena sotto la direzione di Oscar Anselmi a conclusione della Stagione Lirica del Teatro Carcano di Milano l'8 luglio 1916, ma che non sar\u00e0 mai ripresa.\nRichiamato alle armi per lo scoppiare della guerra, Riccitelli si congeda nel 1919 con il grado di sottotenente. A fine giugno, Mascagni lo mette in contatto con Augusto Lagan\u00e0 della Societ\u00e0 del Teatro Lirico Italiano, e da quest'ultimo viene impegnato a scrivere un'opera in un atto su libretto di Giovacchino Forzano. Quest'opera sar\u00e0 \"I Compagnacci\", la pi\u00f9 fortunata ed eseguita delle creazioni di Riccitelli. Melodramma in un atto d'ambiente medievale toscano, che per certi versi pu\u00f2 essere accostato al \"Gianni Schicchi\" di Giacomo Puccini.\nIl 10 aprile 1923 \"I Compagnacci\" debutta con esito trionfale al Teatro dell'Opera di Roma, diretto da Gabriele Santini con Taurino Parvis (Bernardo), Ofelia Parisini (Anna Maria), lo spagnolo Antonio Cortis (Baldo), Gino de Vecchi (Venanzio), Luigi Nardi (Noferi), Nelo Palai (Ghiandaia), Anna Maria Bertolasi (la fantesca Salvestra).\nIl successivo 15 novembre l'opera viene data in apertura della Stagione Scaligera 1923-24, sotto la direzione di Vittorio Gui, preceduta dalla \"Salom\u00e8\" di Richard Strauss. Riccitelli viene ripetutamente chiamato alla ribalta.\nIl 2 gennaio 1924, grazie anche alla presenza di Giulio Gatti Casazza alla direzione artistica, l'opera viene allestita al Metropolitan di New York, con due repliche il 14 gennaio e il 16 febbraio seguenti. Tra gli interpreti, nella parte di Baldo, vi \u00e8 Beniamino Gigli, mentre Elisabeth Rethberg, anch'essa tra le maggiori dive del panorama canoro internazionale di quel periodo, interpreta la parte di Anna Maria, Angelo Bad\u00e0 come Noferi ed il giovane Lawrence Tibbett come Herald. La direzione \u00e8 di Roberto Moranzoni, altro allievo di Mascagni.\nL'opera conoscer\u00e0 da quel momento un numero considerevole di repliche in tutta Italia, in America Latina nonch\u00e9 al Teatro Khediviale del Cairo.\nIl 25 marzo del 1925 sposa a Roma Iside Marziani, matrimonio che si dimostrer\u00e0 poco felice e che rester\u00e0 senza figli.\nIn seguito al grande successo de \"I Compagnacci\", l'impresario Walter Mocchi commissiona a Riccitelli un'opera nuova in tre atti su libretto ancora una volta di Forzano. L'opera, che resta per molti versi l'esito pi\u00f9 maturo dell'arte di Riccitelli, sar\u00e0 \"Madonna Oretta\", anche questa come la precedente di ambientazione fiorentina ai princ\u00ecpi del Cinquecento. La partitura doveva essere pronta entro il dicembre 1925, ma per una serie di vicissitudini viene composta nel 1927, e deve poi attendere altri cinque anni prima di andare in scena. La prima ha luogo il 4 febbraio 1932 al Teatro Reale dell\u2019Opera di Roma, con Gianna Pederzini nel ruolo della protagonista, Antonio Melandri nella parte del Conte, Carmen Melis in quella di Genovieffa. Concertatore e direttore d'orchestra Gabriele Santini. Quasi con lo stesso cast, ma sotto la direzione di Domenico Messina, \"Madonna Oretta\" viene rappresentata il 3 maggio dello stesso anno al Teatro Comunale di Teramo.\nL'opera verr\u00e0 replicata pi\u00f9 volte e, come \u201cI Compagnacci\u201d, sar\u00e0 trasmessa per radio dall'EIAR (oggi Rai). \"I Compagnacci\" verranno nuovamente ripresi, fra l'altro, da Fernando Previtali nel 1939, e da Armando La Rosa Parodi nel 1941.\nDopo brevissima malattia e afflitto da crescenti difficolt\u00e0 economiche, Riccitelli muore il 27 marzo 1941 a Giulianova, dove viene sepolto. Da qualche anno era impegnato alla realizzazione di \"Capitan Fracassa\", un'opera comica liberamente ispirata al noto romanzo burlesco di Th\u00e9ophile Gautier, rimasta incompiuta e finora ritenuta perduta. Dopo la scomparsa del musicista, sar\u00e0 in particolare il librettista Forzano a curare due importanti riallestimenti di \"Compagnacci\" nel 1952 al Teatro Comunale di Teramo, e nel 1962 al Teatro dell'Opera di Roma.\nA Sant'Onofrio di Campli, a pochi chilometri dalla frazione natale di Cognoli, \u00e8 collocata una statua in bronzo, a lui dedicata, nei giardini pubblici in Piazza Madonna delle Vittorie e gli stessi giardini sono stati intitolati a Primo Riccitelli. In epoca recente, a Teramo, a Bellante e a Sant'Egidio alla Vibrata gli sono state intitolate delle vie cittadine. E al suo nome \u00e8 legato inoltre il complesso bandistico di Bellante.\nDal 1978, a Primo Riccitelli \u00e8 intitolata la Societ\u00e0 teramana dei Concerti, poi \"Societ\u00e0 della Musica e del Teatro \"Primo Riccitelli\"\". Il 4 giugno 1988 la Societ\u00e0 \"Primo Riccitelli\" organizza una manifestazione commemorativa e di studio dal titolo \"Celebrazioni in onore di Primo Riccitelli\", che comprende una conferenza moderata da Giammario Sgattoni, con gli interventi di Michelangelo Zurletti, Fiamma Nicolodi, Antonio Calenda, Guido Salvetti e Walter Tortoreto, oltre a un recital nel quale vengono eseguite scene da \"I Compagnacci\" e \"Maria sul Monte\", assieme alla romanza \"M'amasti mai\". Alle cure della Societ\u00e0 \u201cRiccitelli\u201d, inoltre, si deve il riallestimento de \"I Compagnacci\" nel novembre 1999 al Teatro Comunale di Teramo, in seguito al quale sono apparse una pubblicazione dedicata e un'edizione discografica, la prima e al momento l'unica esistente sul compositore.\nUn \"Festival Riccitelliano\", nato nel 2006 a Giulianova per volere della pronipote Agnese Riccitelli e sotto la sua direzione artistica, ha intrapreso anch'esso un recupero delle opere riccitelliane meno note, tra cui una \"Madonna Oretta\" nel 2008, eseguita in forma di concerto.\nNel 2010 nasce l'associazione \"Famiglia Primo Riccitelli\" voluta dai pronipoti Agnese e Massimiliano Riccitelli per contribuire a promuovere, valorizzare e diffondere la musica e l'eredit\u00e0 musicale del Maestro. Il 24 maggio 2011 la compagnia d'opera italo-americana Teatro Grattacielo, impegnata nella riscoperta del repertorio lirico italiano meno conosciuto, ha riallestito \"I Compagnacci\" al Rose Theatre di New York. Ospite d'onore la pronipote Agnese Riccitelli.\nNell'estate del 2011 il Comune di Campli, insieme all'Associazione \"Famiglia Primo Riccitelli\" e all'Associazione Culturale Kymbala, ha stabilito la nascita di un Festival estivo stabile dedicato a Primo Riccitelli che preveder\u00e0 ogni anno la rappresentazione di tutte le opere edite. I festeggiamenti del 2011, per il 70\u00ba anno dalla morte, sono culminati con un Concerto svoltosi nella citt\u00e0 natale del Maestro.\n\u00c8 forse prematuro, se non almeno in parte impossibile, delineare un giudizio storico-artistico complessivo sull'opera di Riccitelli. Questo anzitutto a causa dell'incompleto lascito artistico riccitelliano, in parte non pi\u00f9 rintracciato e dichiarato pi\u00f9 volte perduto, complice - \u00e8 stato aggiunto forse ingiustamente - la poca avvedutezza del compositore stesso. Restano tuttavia tre opere complete e il ruolo storico indiscutibile da attribuire a Primo Riccitelli, per il quale pu\u00f2 essere considerato come uno dei maggiori, se non il maggiore, tra i musicisti abruzzesi del Novecento.\nDopo l'apporto dato nel corso dell'Ottocento da figure come Gaetano Braga e Luigi Badia, nonch\u00e9 dalla dinastia dei Malaspina, Pasquale, Domenico e Raffaele, appartenenti per temperie culturale e per stile linguistico al clima musicale tipico del melodramma italiano verdiano e rossiniano, Riccitelli \u00e8, con Francesco Marcacci, ma ben pi\u00f9 incisivamente di questi, l'artista di maggiore rilievo e di pi\u00f9 indiscutibile prestigio che Teramo abbia avuto nel corso del primo Novecento. Il suo linguaggio, come riconosciuto e rimarcato da molti suoi recensori, primo fra tutti dal suo maestro Pietro Mascagni, \u00e8 sempre di ottima fattura e tutt'altro che di gusto arretrato o convenzionale. Al contrario, esso \u00e8 interamente pervaso dalla temperie verista e post-verista propria della \u201cGiovane Scuola Italiana\u201d, della quale Riccitelli pu\u00f2 a buon diritto essere indicato tra gli esponenti pi\u00f9 significativi."}
{"id": "355022", "revid": "29035", "url": "https://it.wikipedia.org/wiki?curid=355022", "title": "Kelso Abbey", "text": ""}
{"id": "355023", "revid": "812894", "url": "https://it.wikipedia.org/wiki?curid=355023", "title": "Condor (programma radiofonico)", "text": "Condor \u00e8 stata una trasmissione radiofonica di Rai Radio2, non pi\u00f9 in onda dalla fine del 2009, trasmessa dal luned\u00ec al venerd\u00ec, dalle 16:00 alle 17:00.\nNato nel gennaio 2004, ha rappresentato il proseguimento del programma \"Ogni maledetta domenica\", condotto sempre da Luca Sofri insieme al giornalista Michele Boroni, ed \u00e8 ispirato al film \"I Tre Giorni del Condor\". Gli argomenti del programma erano principalmente l'attualit\u00e0, i temi della grande stampa internazionale e le novit\u00e0 della rete.\nAutori e conduttori del programma dalla stagione 2007-2008 sono stati Luca Sofri e Matteo Bordone, che si \u00e8 aggiunto dopo quattro anni di conduzione solitaria da parte di Sofri. Il curatore responsabile era Renzo Ceresa e la regia era a cura di Valeria Grandi.\nNella redazione si sono avvicendati Silvia Ferraro per le prime due stagioni, dal settembre 2005 a giugno 2006 Antonio Dini ed infine da settembre 2006 Ilaria Mazzarotta.\nLa sigla del programma \u00e8 stata la canzone \"Geno\" dei Dexys Midnight Runners fino alla stagione 2006-2007. Nella stagione 2007-2008 \u00e8 stata \"Music to watch girls by\" di Andy Williams.\nCon il 2009 il programma chiude per una decisione del nuovo direttore di Radio Due, Flavio Mucciante: il 22 dicembre 2009 Condor trasmette la sua ultima puntata in diretta, a cui sono seguite una serie di puntate speciali che si sono concluse il 1\u00ba gennaio 2010.\nLa trasmissione era disponibile anche in podcast.\nKinder.\n\"Kinder\" \u00e8 il nome della prima edizione della manifestazione-raduno di \"Condor\". Come il \"Cateraduno\" della popolare trasmissione \"Caterpillar\", sempre in onda su Radio2 RAI permette l'incontro tra ascoltatori e autori del programma. \"Kinder\", svoltosi dal 12 al 15 luglio 2007 ha avuto come ospiti alcuni esponenti del mondo dei blog italiani come Gianluca Neri e Massimo Mantellini e in generale i pi\u00f9 frequenti e noti ospiti del programma.\nAltre iniziative collegate.\nDal 20 al 24 febbraio 2006 \u00e8 stata realizzata anche una edizione speciale, intitolata Condor in the Night, trasmessa dalle 24.00 alle 03.00 di notte, con una selezione di canzoni curata da Luca Sofri.\nDurante il 2006 Luca Sofri ha organizzato presso il Teatro Litta di Milano una serie di incontri gratuiti con personaggi famosi del mondo dello spettacolo, intitolati I Giorni del Condor.\nGli incontri svolti sono stati:\nCuriosit\u00e0.\nAl termine della trasmissione del venerd\u00ec, Matteo Bordone era solito salutare gli ascoltatori con il saluto citato. Questa formula era, nei concetti, sempre uguale.\nCollegamenti esterni.\nIl sito di Condor"}
{"id": "355024", "revid": "123847992", "url": "https://it.wikipedia.org/wiki?curid=355024", "title": "Stadio Giuseppe Sinigaglia", "text": "Lo stadio comunale \"Giuseppe Sinigaglia\" \u00e8 il principale impianto calcistico della citt\u00e0 di Como, \u00e8 situato in riva al lago ed \u00e8 compreso tra i giardini del Tempio Voltiano e l'hangar dell'Aero Club Como; in prossimit\u00e0 della tribuna centrale si trova l'edificio Novocomum e di fronte al settore distinti ha sede la Canottieri Lario.\n\u00c8 stato realizzato su volere di Benito Mussolini e il progetto \u00e8 stato curato dell'architetto Giovanni Greppi. La sua costruzione rappresent\u00f2 uno dei primi esempi di architettura razionalista in Italia ed \u00e8 intitolato al campione di canottaggio Giuseppe Sinigaglia caduto nella prima guerra mondiale.\nLo stadio \u00e8 di propriet\u00e0 del Comune di Como e durante le partite di campionato viene ceduto in affitto alla societ\u00e0 calcistica del . L'ultimo intervento di adeguamento \u00e8 stato effettuato nell'estate 2021 a seguito della promozione in Serie B del Como 1907. Sono stati installati i seggiolini in tutti i settori, \u00e8 stato rifatto il campo, sono state interrate le panchine e sono stati messi i sistemi VAR e Goal Line Technology.\nStoria.\nComo mancava di uno stadio e si decise di costruirlo in occasione delle del 1927. I lavori cominciarono nell'ottobre del 1926 sul terreno donato dal podest\u00e0 Carlo Baragiola e su progetto dell'architetto Giovanni Greppi di Milano. Lo stadio fu dotato di due piste, una ciclistica di 500 metri e una podistica di 450 metri che circondavano il campo per il calcio di circa 7200 metri quadrati: la capienza totale era di 6000 persone.\nNel luglio 1927 il presidente del CONI Lando Ferretti visit\u00f2 lo stadio e pieno di ammirazione dichiar\u00f2: \"Non credevo di vedere una cosa cos\u00ec divinamente bella. Meraviglioso lo stadio, meravigliosa la localit\u00e0. La citt\u00e0 di Como compiendo quest'opera si \u00e8 portata all'avanguardia delle citt\u00e0 italiane nella magnifica rinascita di opere volute anche nel campo sportivo dal Duce e realizzate dal Fascismo\".\nLo stadio fu inaugurato il 30 luglio del 1927. Fu dedicato a Giuseppe Sinigaglia (1884-1916) volontario di guerra decorato al valore, morto sul monte San Michele da eroe. Aveva praticato diverse discipline: era stato campione mondiale di canottaggio, lottatore, podista, saltatore, lanciatore del disco nel Campo Garibaldi prospiciente il lago, dove ora sorge lo stadio.\nIn quello stesso anno nello stadio si tennero le prime \"olimpiadi\" ciclistiche su pista, \"olimpiadi\" di ginnastica e gare internazionali di calcio. Durante il mese di settembre furono indetti grandi spettacoli pirotecnici e furono assegnati quattro premi in denaro accompagnati da un diploma del Comitato Esecutivo Voltiano: primo premio lire 18.000, secondo lire 12.000, terzo lire 10.000, quarto lire 8.000.\nDal 1960 al 1974 si \u00e8 concluso in questo stadio il Giro di Lombardia. Dal 29 marzo al 1\u00ba aprile 2013, ha ospitato la fase finale (semifinale e finali) della NextGen Series. Al di fuori della pratica sportiva, il 13 luglio 2004 ha ospitato il concerto del gruppo hard rock inglese Deep Purple, il 7 luglio 2008 si \u00e8 esibito il cantante Jovanotti e il 4 maggio 1996 atterr\u00f2 qui l'elicottero di papa Giovanni Paolo II in occasione della sua visita alla citt\u00e0 lariana.\nCaratteristiche.\nLa capienza attuale dello stadio \u00e8 di 13.602 spettatori, ma nell'ultima stagione in cui il Como ha militato in Serie A, 2002-2003, ovvero prima dei lavori in curva ospiti, la capienza era di 18.000 unit\u00e0. Particolarit\u00e0 dello stadio \u00e8 infine quella di essere praticamente in riva al lago, che si pu\u00f2 ammirare dalle due curve e dal settore distinti.\nInfinita la storia delle ristrutturazioni annunciate, studiate ed effettuate. Nel 1990 sono terminati i lavori di ristrutturazione che hanno interessato la tribuna coperta, che \u00e8 stata demolita e ricostruita. A met\u00e0 degli anni novanta la medesima sorte \u00e8 toccata al settore distinti, da cui \u00e8 stata eliminata l'apertura centrale che permetteva di vedere il lago dalla tribuna coperta. Nell'estate del 2002 la \"Curva Azzurra\", formata in parte da una struttura di cemento (originale del 1927) e da una seconda struttura in tubi Innocenti, \u00e8 stata demolita trasformandosi in \"Curva Como\", una struttura provvisoria totalmente in tubi Innocenti, con una capacit\u00e0 aumentata da 3500 a 5000 spettatori. In ultimo \u00e8 stata ricostruita nel 2003-2004 la curva ospiti, passando dalla struttura in cemento del 1927 ad una provvisoria in tubi Innocenti ed infine ad una struttura in cemento pi\u00f9 ampia. Rimane da compiere l'ultimo intervento di ricostruzione, ovvero la nuova \"Curva Como\" in cemento.\nUn'inchiesta del giornalista Angelo Saso di Rai News 24 ha evidenziato la possibilit\u00e0 di collegamento tra i casi di sclerosi laterale amiotrofica di sei ex giocatori comaschi (Celestino Meroni, Piergiorgio Corno, Albano Canazza, Adriano Lombardi, Stefano Borgonovo e Maurizio Gabbana) con l'utilizzo negli anni settanta ed ottanta di diserbanti, veleni e vernici per il mantenimento del manto erboso oltre alla possibile presenza di scorie nel sottosuolo: residui della combustione del carbone, residui fini di locomotive, scorie di industrie elettriche, cadmio, silicati di calcio, cromo, nichel, manganese e piombo (drenanti provenienti dalle fonderie di Dongo). Nel 2008 il magistrato Raffaele Guariniello, con la consulenza del professor Adriano Chi\u00f2, ha aperto un'inchiesta su tutti questi aspetti. Il comune di Como, tramite l'assessore alle grandi opere Fulvio Caradonna, ha replicato definendo questi sospetti come \u201cIpotesi fantasiose e sinceramente bizzarre\u201d."}
{"id": "355027", "revid": "648655", "url": "https://it.wikipedia.org/wiki?curid=355027", "title": "Leccinum", "text": "\"Leccinum\" Gray, A Natural Arrangement of British Plants (London) 1: 646 (1821).\nLeccinum \u00e8 un genere di funghi terricoli simbionti appartenente alla famiglia delle Boletaceae. Analogamente al genere Boletus, anche questi funghi sono caratterizzati per la presenza di tubuli piuttosto che di lamelle.\nPur essendo meno pregiati di alcune specie del genere Boletus (ad es. porcini), sono pur sempre dei buoni commestibili, almeno per quanto riguarda il cappello. Il gambo, fibroso e molto tenace, non viene in genere consumato, anche se quello di alcune specie potrebbe essere essiccato e macinato per usarlo come condimento.\nUna delle specie pi\u00f9 rappresentative del genere \u00e8 il \"Leccinum lepidum\" (vedi foto in basso), avente gambo color giallo paglierino oppure giallo sporco, cappello di color nocciola o marrone scuro; la sua \"forma\" ricorda molto alla lontana, quando \u00e8 in giovent\u00f9, quella di un \"Boletus edulis\", tanto che gli inesperti lo scambiano per una sorta di \"porcino\".\nCaratteristiche del genere.\nLe principali caratteristiche di questo genere sono:\nEtimologia.\nDal latino \"leccinum\" = che cresce sotto il leccio.\nSpecie di \"Leccinum\".\nLa specie tipo \u00e8 il \"Leccinum aurantiacum\" (Bull.) Gray (1821).\nAltre specie sono:"}
{"id": "355028", "revid": "1305772", "url": "https://it.wikipedia.org/wiki?curid=355028", "title": "Paretimologia", "text": "In linguistica, la paretimologia (composto moderno dei due termini greci \u03c0\u03b1\u03c1\u03ac \"par\u00e1\" e \u1f10\u03c4\u03c5\u03bc\u03bf\u03bb\u03bf\u03b3\u03af\u03b1 \"etymolog\u00eda\", \"studio del vero significato delle parole\") o etimologia popolare (calco dal tedesco \"Volksetymologie\") \u00e8 il processo con cui una parola viene reinterpretata sulla base di somiglianze di forma o di significato con altre parole, deviando dalla forma o dal significato originario. In senso lato, si pu\u00f2 intendere con lo stesso termine un'etimologia errata o falsa.\nParetimologia in senso stretto.\nDa un punto di vista tecnico, la paretimologia si pu\u00f2 definire come il procedimento attraverso il quale un parlante tenta di rimotivare un segno altrimenti oscuro per la sua competenza linguistica. Generalmente la cosa avviene quando si perde la trasparenza della parola e occorre trovare un sostegno per significato o suono a una parola che sembra averlo perso, anche forzandone la forma stessa: per esempio \"bonaccia\" (dal latino \"malacia\", a sua volta dal greco \u03bc\u03b1\u03bb\u03b1\u03ba\u03af\u03b1 \"malakia\", \"debolezza, mollezza\"), ha sostituito la parte iniziale della parola, interpretata negativamente come radice dell'aggettivo \"malus\" (cattivo), con quella di \"bonus\" (buono), considerato pi\u00f9 \"adatto\" al significato del termine stesso.\nParetimologia dotta.\nLe paretimologie dotte a carattere pseudolinguistico caratterizzano il metodo proprio dello studio prescientifico del linguaggio, concepito come entit\u00e0 immutabile e atemporale e portatore di simbologie al limite dell'oracolare. In questi casi non si ha alterazione della forma della parola, ma una semplice interpretazione forzata, a partire dalle convinzioni personali dell'erudito.\nUn classico esempio di paretimologia dotta \u00e8 la leggenda della fondazione di Roma da parte dell'eroe eponimo Romolo, quando in realt\u00e0 \u00e8 il nome di quest'ultimo a derivare da Roma. Varrone fa derivare \"canis\" \"cane\" da \"can\u014d\" \"(io) canto\" perch\u00e9 \"Il cane canta\"; Elio Stilone interpreta \"vulp\u0113s\" \"volpe\" come \"volip\u0113s\" \"che vola con i piedi\". Il pionierismo linguistico del tardo rinascimento e dell'et\u00e0 barocca produsse paretimologie in quantit\u00e0. Ad esempio l'espressione \"a bizzeffe\" secondo l'umanista Paolo Minucci (1688) sarebbe derivata dal latino \"bis f\" (\"due volte effe\"; in realt\u00e0 proveniva dall'arabo \"bizz\u0101f\", \"molto\").\nLa linguistica comparativa che nasce tra la met\u00e0 del XIX secolo e l'inizio del XX inaugura lo studio controllabile e sistematico del linguaggio, basandosi della regolarit\u00e0 dei mutamenti fonetici e morfosintattici e sull'analisi della distribuzione geografica delle varianti dialettali. Le paretimologie dotte rimangono confinate a studi eccentrici o a scopi satirici. \nDel tutto scherzose sono le paretimologie della scrittrice Bianca Pitzorno, nel suo libro \"Parlare a vanvera\": ogni racconto \"svelerebbe\" l'etimo di un modo di dire della lingua italiana, come ad esempio \"avere la stoffa del campione\", \"filare all'inglese\", o proprio \"parlare a vanvera\", che d\u00e0 il titolo alla raccolta. Tuttavia, come l'autrice avverte nella prefazione, tutti gli aneddoti riportati sono completamente inventati da lei, cos\u00ec come l'origine delle frasi che fanno loro da titolo. Ad esempio, il racconto \"Scendere a patti\" fa riferimento alla citt\u00e0 di Patti in Sicilia, non alla vera etimologia della parola patto. I racconti sono dunque paretimologie intenzionali, ideate appositamente per divertire il lettore, senza alcuna pretesa di scientificit\u00e0.\nParetimologia in senso lato.\nUna paretimologia o pseudoetimologia in senso lato \u00e8 un'etimologia popolare diffusa tra la gente, grazie alla fantasia creatrice dello spirito popolare, basandosi su analogie prive di riscontro metodologico, su tradizioni locali o addirittura per motivi politico-identitari.\nL'acronimo inverso pu\u00f2 essere un suo caso particolare."}
{"id": "355031", "revid": "76963", "url": "https://it.wikipedia.org/wiki?curid=355031", "title": "Josh Holloway", "text": "Biografia.\nPrimi anni.\n\u00c8 nato nella regione della California che sarebbe diventata nota come Silicon Valley, ma la sua famiglia si spost\u00f2 a Blue Ridge Mountains in Georgia quando aveva due anni. Ha una sorella e tre fratelli; lui \u00e8 il secondogenito. Josh ha anche una vasta famiglia estesa, che include il predicatore Battista Dale Holloway e lo scrittore Carl Holloway.\n\u00c8 anche il pronipote di \"Lulu\" Holloway, che scrisse un libro durante il XX secolo riguardo alla famiglia Holloway. Holloway frequent\u00f2 la Free Home Elementary e la Cherokee High School, a Canton, Georgia. Svilupp\u00f2 un interesse per il cinema in un'et\u00e0 molto giovane. Studi\u00f2 alla University of Georgia ma smise di frequentarla dopo appena un anno per diventare un modello di successo, cosa che lo port\u00f2 a viaggiare per quasi tutto il Nord America e l'Europa.\nCarriera.\nL'ambizione di Holloway per il cinema lo port\u00f2 a Los Angeles, dove ottenne un ruolo nella commedia Doctor Benny. Seguirono quindi ruoli da protagonista in film come \"Mi Amigo\", \"Moving August\" e \"Cold Heart\" dove ha recitato al fianco di Nastassja Kinski. Dopo queste interpretazioni si fece notare per il ruolo nel film \"Sabretooth\" trasmesso su Sci-Fi Channel, nel quale ha collaborato con attori come David Keith e John Rhys-Davies. Ha anche fatto un'apparizione in \"Good Girls Don't...\", \"NCIS - Unit\u00e0 anticrimine\", \"Walker Texas Ranger\", \"CSI - Scena del crimine\" e \"Angel\". Holloway \u00e8 apparso nel video degli Aerosmith per la canzone \"Cryin\"' come un ladro che tenta di rubare la borsetta di Alicia Silverstone, ma lei gli salta addosso e lo mette fuori combattimento. Ha anche interpretato Warren in un episodio del 2003 di \"That '70s Show\" intitolato \"The Girl I Love\"; comunque, non \u00e8 stato menzionato per quel ruolo.\nHolloway ha raggiunto il successo grazie a \"Lost\", telefilm vincitore di un Emmy Awards nel 2005 e di un Golden Globe nel 2006 come migliore serie drammatica , in cui interpreta il personaggio di James \"Sawyer\" Ford. Il programma lo ha lanciato nel mondo delle celebrit\u00e0, ma gli ha lasciato poco tempo per cercare di ottenere ruoli importanti in altre produzioni. Secondo quanto riferito dallo USA Today, ha rifiutato ruoli in un western con Brad Pitt e in \"X-Men - Conflitto finale\". Ha partecipato a \"Il respiro del diavolo\" e, nel mondo dei videogiochi, ha interpretato il ruolo di un soldato Nod chiamato Ajay in \"\".\nHolloway \u00e8 molto apprezzato anche per il suo bell'aspetto. Nel 2005, la rivista \"People\" lo ha nominato una delle pi\u00f9 belle persone nel mondo. Nel gennaio 2006, In Touch Weekly ha nominato Holloway \u201cl'attore pi\u00f9 sexy della televisione\u201d. Nello stesso mese \u00e8 stato invece votato dai lettori della rivista inglese \"OK!\" Come il 17\u00ba uomo pi\u00f9 sexy al mondo. Nel marzo 2007 \u00e8 stato scelto come testimonial del nuovo profumo di Davidoff, \"Cool Water\" e ancora una pubblicit\u00e0, del Magnum Double Algida, lo vede protagonista nello spot svolto in Turchia 2008.\nVita privata.\nHolloway dice che i suoi interessi comprendono il navigare in barca a vela, snowboard, arti marziali, motocross e suonare la chitarra. Ha anche affermato su un canale inglese di avere una passione per la birra, e di considerare la distillazione dell'alcool la pi\u00f9 grande invenzione di tutti i tempi.\nHolloway si \u00e8 sposato nel 2004 con la fidanzata di lungo tempo Yessica Kumala. Durante le riprese a Oahu di \"Lost\", il 9 aprile 2009 Josh \u00e8 diventato pap\u00e0 di una bambina: Java Kumala Holloway. Nel febbraio 2014 nasce il secondogenito, Hunter Lee Holloway.\nDoppiatori italiani.\nDa doppiatore \u00e8 sostituito da:"}
{"id": "355034", "revid": "709565", "url": "https://it.wikipedia.org/wiki?curid=355034", "title": "Anselmo Robbiati", "text": "Carriera.\nHa esordito con il Monza in Serie C1 nella stagione 1987-88. Dopo 6 stagioni (per un totale di 135 presenze e 20 reti), passa alla (1993-94 appena scesa in Serie B) dando un importante contributo alla pronta risalita in Serie A. L'anno successivo, sempre con la squadra viola, fa il suo esordio nella massima serie, anche se per il suo primo gol in A bisogna attendere il 1995/96. Robbiati in questi anni raramente si trova a partire titolare, ma risulta ugualmente indispensabile alla squadra viola per la sua capacit\u00e0 di entrare dalla panchina ed essere decisivo. In tutto collezioner\u00e0 160 presenze e 27 reti con la squadra di Firenze, vince una Coppa Italia e una Supercoppa italiana, prima di passare nella stagione 1999/00 al . Memorabile il suo gol a Praga contro lo Sparta in Coppa delle Coppe nel 1997 che regala una sofferta qualificazione ai gigliati.\nL'anno successivo viene acquistato dall', che per\u00f2 preferisce mandarlo in prestito dapprima al Perugia e poi nuovamente alla . Non collezioner\u00e0 nemmeno una presenza in campionato con la maglia nerazzurra.\nRobbiati in seguito trova spazio ad Ancona, Grosseto, Monza e Como per approdare al Figline al tempo in Lega Pro Seconda Divisione (la ex serie C2) con Enrico Chiesa.\nRobbiati \u00e8 stato accompagnato per tutta la carriera dal soprannome \"Spadino\", affibbiatogli da Giovanni Stroppa quando erano compagni di squadra nel Monza, in virt\u00f9 di una certa somiglianza con un personaggio della popolare serie tv Happy Days.\nIl 21 gennaio 2009 decide definitivamente, all'et\u00e0 di 39 anni, di concludere la carriera sportiva, diventando vice allenatore del Figline. Rimarr\u00e0 nello staff tecnico dei giallobl\u00f9 come allenatore in seconda anche per la stagione 2009-2010, questa volta per\u00f2 sotto la guida del neo-tecnico Moreno Torricelli.\nNel giugno 2013 diventa il nuovo direttore sportivo del Figline."}
{"id": "355035", "revid": "29035", "url": "https://it.wikipedia.org/wiki?curid=355035", "title": "Melrose Abbey", "text": ""}
{"id": "355039", "revid": "1710207", "url": "https://it.wikipedia.org/wiki?curid=355039", "title": "Lago Vostok", "text": "Il lago Vostok \u00e8 il pi\u00f9 grande degli oltre 70 laghi subglaciali che si trovano sotto la calotta di ghiaccio dell'Antartide.\nSi trova in profondit\u00e0 nell'area glaciale vicino alla base russa Vostok, nell'Antartide Orientale, ed \u00e8 un lago di acqua dolce.\nIl 5 febbraio 2012, un team di scienziati russi ha affermato di aver raggiunto la profondit\u00e0 di circa e di aver trafitto lo scudo di ghiaccio che sovrasta il lago. Il team russo progetta di inviare un robot nel lago per raccogliere campioni di acqua e sedimenti dal fondo.\nScoperta.\nIl Lago fu scoperto dal geografo russo Andrej Kapica durante una serie di spedizioni scientifiche sovietiche che si tennero fra il 1959 e il 1964 e che previdero l'uso di sondaggi sismici e l'analisi delle relative onde sismiche cos\u00ec prodotte. L'esistenza fu confermata nel corso degli anni grazie alla combinazione di diversi dati, tra cui misurazioni radar che penetrarono nel ghiaccio profondo e misurazioni batimetriche radar dallo spazio, mentre l'esatta grandezza fu determinata solo nel 1996 grazie al lavoro di scienziati russi e britannici che integrarono una variet\u00e0 di dati. A causa della sua posizione al di sotto del ghiaccio si tratta del lago pi\u00f9 intatto e pi\u00f9 antico della terra: le sue acque ed il suo microambiente hanno probabilmente milioni di anni di et\u00e0.\nPoich\u00e9 il lago, a causa della sua temperatura media di \u22123\u00a0\u00b0C, superiore alla temperatura di fusione del ghiaccio alle pressioni a cui si trova il lago, non \u00e8 completamente ghiacciato, \u00e8 oggetto di ricerche attuali.\nStoria delle ricerche.\nNel 1974 dei ricercatori russi raggiunsero la \"Stazione Vostok\", il luogo pi\u00f9 freddo conosciuto della terra (\u221289,4 \u00b0C) per finalit\u00e0 di ricerca della storia climatica terrestre. Nel 1990 si inizi\u00f2 il prelevamento di carote di ghiaccio per fini di ricerca climatologica da parte di basi russe, francesi e americane. Come si pot\u00e9 constatare in seguito, le trivellazioni si trovavano direttamente sul lago Vostok. La trivellazione venne portata avanti e bloccata solo nel 1999, a di distanza dal lago, in seguito ad alcuni accordi internazionali, per evitare una contaminazione del lago. Questo dipende soprattutto dal fatto che vennero usati cherosene e freon per tenere aperto il foro di trivellazione. Dall'analisi delle carote di trivellazione si pot\u00e9 constatare tuttavia che gli ultimi 60 m non sono pi\u00f9 costituiti da ghiaccio di calotta, ma da acqua lacustre ghiacciata. La maggior parte dei rilievi svolti finora sul lago Vostok derivano da questa trivellazione.\nRicerche recenti.\nNel gennaio 2006 i due ricercatori di geofisica della Columbia University Robin Bell e Michael Studinger, annunciarono su Geophysical Research Letters la scoperta di altri due laghi sotto la calotta di ghiaccio antartica; denominati \"Lago 90 Gradi Est\" e \"Sovetskaja\".\nSi pensa, inoltre, che i laghi antartici possano essere connessi da una rete di fiumi subglaciali. Sempre nel 2006 i glaciologi Duncan Wingham (University College, Londra) e Martin Siegert (Universit\u00e0 di Bristol, oggi Universit\u00e0 di Edimburgo) pubblicarono sulla rivista Nature l'ipotesi che molti dei laghi subglaciali antartici siano, almeno temporaneamente, interconnessi. A causa delle variazioni di pressione dell'acqua nei singoli laghi, si possono improvvisamente formare fiumi subglaciali che muovono grosse massa d'acqua attraverso il ghiaccio.\nPer provare l'eventuale esistenza di forme di vita nelle acque del lago Vostok senza il rischio di contaminazioni esterne, il Jet Propulsion Laboratory ha studiato un progetto che prevede l'uso di una prima sonda (chiamata \"cryobot\") che avrebbe il compito di penetrare nella calotta ghiacciata in corrispondenza del lago sciogliendone il ghiaccio soprastante. La sonda sarebbe collegata alla superficie mediante un cavo per le trasmissioni e l'alimentazione. All'interno di essa troverebbe posto un piccolo sommergibile (chiamato \"hydrobot\") che verrebbe rilasciato non appena il \"cryobot\" abbia raggiunto il lago. L\"hydrobot\", a questo punto, navigherebbe nel lago per studiarlo mediante una telecamera ed altri strumenti.\nIl 7 marzo 2013 i ricercatori annunciano la presenza di batteri sconosciuti all'interno del lago Vostok. Come dichiarato dal responsabile dell'operazione Sergei Bulat, il DNA di un particolare tipo di batteri, tra quelli rinvenuti, \u00e8 per l'86% simile a quello di organismi conosciuti fino ad oggi. Solitamente al 90% l'organismo viene dichiarato sconosciuto. Inoltre non \u00e8 stato possibile rintracciare alcun discendente genetico del suddetto batterio.\nA maggio del 2013 sarebbe dovuta partire una seconda spedizione per confermare che nel lago Vostok sia stata scoperta una nuova forma di vita.\nStato di conoscenze del lago.\nDue ecosistemi separati.\nIl lago sembra comporsi da due bacini separati, divisi da un crinale di roccia. Questa conformazione porta a supporre che la composizione chimica e biologica dei due ecosistemi possa essere diversa.\nAlta pressione ed elevata concentrazione di ossigeno.\nIl lago Vostok \u00e8 un ambiente estremamente oligotrofico (cio\u00e8 povero di sostanze nutritive) le cui acque sono supersature di ossigeno, con livelli 50 volte superiori a quelli che solitamente vi sono nei normali laghi d'acqua dolce superficiali. La ragione di questa elevata concentrazione di ossigeno potrebbe essere dovuta alla calotta ghiacciata presente sopra il lago che, sciogliendosi, rilascerebbe nel lago ossigeno ed altri gas. Questi gas verrebbero poi intrappolati in una struttura di tipo clatrato idrato. In questo tipo di strutture molecolari il gas \u00e8 racchiuso da una \"gabbia\" di ghiaccio e ha l'aspetto di neve compatta.\nA causa delle alte pressioni, se l'acqua del lago fosse fatta defluire attraverso la copertura di ghiaccio (per esempio mediante una perforazione), potrebbe fuoriuscire con estrema violenza e, se non debitamente contenuta, potrebbe esporre il lago ed il suo microambiente a rischi di contaminazioni esterne.\nIpotesi sulla presenza di vita.\nNessun lago sulla Terra ha la concentrazione di ossigeno del lago Vostok. Qualunque organismo eventualmente presente nel lago dovrebbe essere in grado di sopravvivere a questa condizione di \"avvelenamento da ossigeno\". Alcuni hanno speculato sul fatto che questi organismi potrebbero aver sviluppato particolari adattamenti, come un'elevata concentrazione di enzimi protettivi, in modo da sopravvivere in queste condizioni estreme.\nDate le somiglianze che esistono tra il lago Vostok e l'oceano d'acqua presente sotto la crosta ghiacciata di Europa (un satellite di Giove), un'eventuale scoperta di forme di vita nel lago potrebbe rafforzare l'ipotesi dell'esistenza di vita extraterrestre anche su Europa.\nMaree nel lago Vostok.\nNell'aprile del 2005, ricercatori giapponesi, russi e tedeschi hanno scoperto che il lago \u00e8 soggetto a maree. A seconda della posizione del Sole e della Luna la superficie del lago si alza di . I ricercatori ritengono che le fluttuazioni del livello dell'acqua funzionino come una sorta di pompa che genera una circolazione d'acqua, considerata necessaria per la presenza di eventuali microorganismi.\nLe anomalie nel fondo del lago.\nLe ricerche hanno anche riscontrato la presenza di un misterioso oggetto metallico di forma circolare o cilindrica e inoltre in una vasta area di circa sono state riscontrate anomalie del campo magnetico naturale, di . Secondo fonti non confermate l'area \u00e8 oggetto di Sperimetrazione per cui \u00e8 impedito l'accesso."}
{"id": "355041", "revid": "2128848", "url": "https://it.wikipedia.org/wiki?curid=355041", "title": "Giustizia", "text": "La giustizia \u00e8 l'ordine virtuoso dei rapporti umani in funzione del riconoscimento e del trattamento istituzionale dei comportamenti di una persona o di pi\u00f9 persone coniugate in una determinata azione secondo la legge o contro la legge. Per l'esercizio della giustizia deve esistere un codice che classifica i comportamenti non ammessi in una certa comunit\u00e0 umana, e una struttura giudicante che traduca il dettame della legge in una conseguente azione giudiziaria.\nAl di l\u00e0 dell'azione giudiziaria istituzionalizzata, che opera con una giustizia impositiva e codificata, esiste un senso della giustizia, definito talvolta naturale in quanto ritenuto innato, che impegna ogni singolo individuo a tenere nei confronti dei propri simili o gruppi, in situazioni ordinarie o straordinarie di usare criteri di giudizio, e di conseguente comportamento, rispondenti a giustizia nel senso di onest\u00e0, correttezza e non lesivit\u00e0 del prossimo. \u00c8 in questo senso che la giustizia diventa una virt\u00f9 morale, quindi privata e non codificata e istituzionalizzata, che \u00e8 per\u00f2 di enorme portata assiologica, in base alla quale si osservano regole comportamentali che riguardano s\u00e9 e gli altri nei doveri e nelle aspettative.\nLa giustizia, per s\u00e9, per gli altri e per chiunque, si traduce comunque in un dovere e in un diritto che coinvolge chiunque appartenga a una certa comunit\u00e0, in senso riduttivo, e ogni persona umana in generale, in senso estensivo. La giustizia \u00e8 la costante e perpetua volont\u00e0, tradotta in azione, di riconoscere a ciascuno ci\u00f2 che gli \u00e8 dovuto; questo \u00e8 l'ufficio, deontologico e inviolabile, che il magistrato preposto deve porre in atto nei luoghi deputati a rendere giustizia: i tribunali. La giustizia, che \u00e8 messa in atto sempre come volont\u00e0 del popolo, \u00e8 anche azione repressiva, potere legittimo di tutelare i diritti di tutti, quindi rendere a ognuno, nelle circostanze riconosciute, di accordare giustizia ascoltando richieste per essa e in nome di essa accordando ci\u00f2 che \u00e8 giusto quando \u00e8 dovuto e a chi \u00e8 dovuto.\nLa negazione della giustizia, ovvero la mancata applicazione dei criteri di giustizia, \u00e8 l'ingiustizia, con diversi gradi di gravit\u00e0 della sua realizzazione a danno di una o pi\u00f9 persone.\nEtimologia.\nLa parola deriva dal latino \"iustus\", che significa giusto.\nNella filosofia.\nNel mondo greco-romano il concetto di giustizia ha il fondamento non nell'uomo, ma nella realt\u00e0 naturale, come principio materiale o come principio ideale. Da concetto della necessit\u00e0 che mantiene ogni cosa nel proprio ordine e nel proprio corso, la giustizia passa a significare un principio naturale di coordinazione e di armonia nei rapporti umani.\nNella religione.\nSecondo il Catechismo della Chiesa Cattolica (par.1807).\nLa giustizia \u00e8 la virt\u00f9 morale che consiste nella costante e ferma volont\u00e0 di dare a Dio e al prossimo ci\u00f2 che \u00e8 loro dovuto. La giustizia verso Dio \u00e8 chiamata \u00ab virt\u00f9 di religione \u00bb. La giustizia verso gli uomini dispone a rispettare i diritti di ciascuno e a stabilire nelle relazioni umane l'armonia che promuove l'equit\u00e0 nei confronti delle persone e del bene comune. L'uomo giusto, di cui spesso si fa parola nei Libri Sacri, si distingue per l'abituale dirittura dei propri pensieri e per la rettitudine della propria condotta verso il prossimo. \u00ab Non tratterai con parzialit\u00e0 il povero, n\u00e9 userai preferenze verso il potente; ma giudicherai il tuo prossimo con giustizia \u00bb (Lv 19,15). \u00ab Voi, padroni, date ai vostri servi ci\u00f2 che \u00e8 giusto ed equo, sapendo che anche voi avete un padrone in cielo \u00bb (Col 4,1).\nIn sintesi (par. 1836 del Catechismo): la giustizia consiste nella volont\u00e0 costante e ferma di dare a Dio e al prossimo ci\u00f2 che \u00e8 loro dovuto.\nNel codice etico militare.\nL'etica cavalleresca.\nNel basso e Alto Medioevo, con le crociate, si viene creando un codice etico militare, iniziato dalla cavalleria nei tornei e dei \"beaux gestes\" (belle gesta). Si forma un\nideale di cavaliere soldato, cristiano e gentiluomo, difensore dei deboli ed araldo della giustizia.\nL'eredit\u00e0 contemporanea dell'etica cavalleresca trasformatasi con il tempo, \u00e8 rappresentata oggi dagli ordini cavallereschi\nBushid\u00f2.\nNel codice etico del guerriero giapponese, chiamato Bushid\u00f2, a partire dall'epoca medioevale, la giustizia \u00e8 la prima delle sette virt\u00f9 personali. La giustizia e l'onest\u00e0 vengono chiamate \u7fa9, Gi e prevedono che il samurai sia scrupolosamente onesto nei rapporti con gli altri, creda nella giustizia che proviene non dalle altre persone ma da s\u00e9 stesso.\nMarines.\nNegli anni 2000 viene insegnato alle truppe l\"Ethical marine warrior\", catechismo etico di comportamento.\nInfluenza culturale.\nLa Giustizia compare nel videogioco Bayonetta dove viene chiamata con il suo nome latino, Iustitia. Il corpo \u00e8 un aggregato di volti (sette in tutto) fusi in una sfera di terra, dalla bocca dei quali fuoriescono innumerevoli tentacoli, di cui tre presentano volti di bambino (alla cui radice \u00e8 presente un \"cuore\") con i quali la Virt\u00f9 riesce a comunicare, mentre gli altri sei (per un totale di nove tentacoli) sono dei bulbi spinati che permettono all'angelo di attaccare in vari modi, come emanare miasmi velenosi o secernere linfa immobilizzante; possiede il potere della terra dato che ne \u00e8 composta e utilizza i sei tentacoli spinati per attaccare. Inoltre \u00e8 presente il suo clone, Justice, che \u00e8 lo stesso nome scritto in Inglese.\nAmministrazione della giustizia.\nLa storia, la dottrina, l'ordinamento dell'amministrazione della giustizia sono oggetto di distinte materie:"}
{"id": "355042", "revid": "648716", "url": "https://it.wikipedia.org/wiki?curid=355042", "title": "Chalciporus", "text": "Chalciporus Bataille, Bulletin de la Soci\u00e9t\u00e9 d'Histoire Naturelle du Doubs 15: 39 (1908). \nIl Chalciporus \u00e8 un genere di funghi di taglia piccola appartenenti alla famiglia delle Boletaceae, provvisti di pori e tubuli di solito rosso cannella o rosastro, grandi e angolosi.\nSono caratterizzati dal sapore amaro o piccante della carne, che li rende non commestibili.\nIl Chalciporus piperatus \u00e8 per\u00f2 commestibile, ma talmente \"piccante\" da poter essere usato unicamente nel misto come condimento.\nSpecie di \"Chalciporus\".\nLa specie tipo \u00e8 il \"Chalciporus piperatus\" (Bull.) Bataille (1908).\nAltre specie sono:"}
{"id": "355047", "revid": "1073227", "url": "https://it.wikipedia.org/wiki?curid=355047", "title": "Daniel Dae Kim", "text": "Biografia.\nNato in Corea del Sud, all'et\u00e0 di 2 anni si trasferisce con la famiglia a Bethlehem (Pennsylvania). Nel 1996 ottiene il diploma di Laurea in recitazione all'Universit\u00e0 di New York.\nDaniel \u00e8 un attore che vanta grande esperienza tanto in televisione quanto al cinema e in teatro. Una carriera, la sua, che negli ultimi anni lo ha portato a partecipare alla serie televisiva \"24\" e alla serie \"E.R. - Medici in prima linea\", cosa questa che gli ha permesso di diventare un volto noto per il pubblico americano. Tra le altre cose ha vestito i panni dell'avvocato Gavin Park nella serie \"Angel\" ed \u00e8 apparso in numerosi show come guest star. Ha avuto un ruolo da coprotagonista in tutte le sei stagioni della serie della ABC \"Lost\".\nHa partecipato al film d'azione \"The Cave\" e a \"Spider-Man 2\". Kim ha preso un master in Fine Arts alla NYU's Tisch School of the Arts e attualmente continua a lavorare in teatro dividendosi tra Los Angeles e New York.\nSul palcoscenico alterna autori come William Shakespeare e Samuel Beckett, ma non disprezza neppure ruoli nella commedia. Recentemente ha acquistato i diritti della novella di Leonard Chang ed ha intenzione di lanciarsi per la prima volta in una propria produzione indipendente.\nDal 2010 al 2017 \u00e8 stato coprotagonista della serie televisiva \"Hawaii Five-0\", in cui interpretava il personaggio di Chin Ho Kelly. Dal 2017 \u00e8 anche produttore esecutivo dell'acclamata serie \"The Good Doctor\". Nel 2018 ha interpretato Ben Daimio nel film \"Hellboy\", diretto da Neil Marshall, previsto nelle sale nel 2019. Nel 2021 prende parte al doppiaggio del 59\u00b0 Classico Disney \"Raya e l'ultimo drago\".\nVive con la moglie e i due figli ad Honolulu dal 2004.\nDoppiatori italiani.\nNelle versioni in italiano delle opere in cui ha recitato, Daniel Dae Kim \u00e8 stato doppiato da:\nDa doppiatore \u00e8 sostituito da:"}
{"id": "355051", "revid": "124632293", "url": "https://it.wikipedia.org/wiki?curid=355051", "title": "Love Hina", "text": " \u00e8 un manga del 1998 di 14 volumi di Ken Akamatsu da cui \u00e8 stato tratto anche un anime nel 2000 di 25 episodi (pi\u00f9 due speciali), una serie di 3 OAV nel 2002, 2 drama CD e alcuni racconti. La trama principale vede l'intrecciarsi di varie storie relative ad alcuni personaggi che convivono in un dormitorio femminile chiamato Hinata Inn.\nIn Italia i DVD sono stati pubblicati dall'etichetta Mondo Home Entertainment a partire dal marzo 2004. \u00c8 stato trasmesso da varie emittenti locali a partire dal 2005, e nel maggio 2007 \u00e8 stato trasmesso per la prima volta a livello nazionale dall'ex-emittente del digitale terrestre SitcomUNO, e replicato nel mese di agosto dello stesso anno.\nTrama.\nLa storia, una commedia per adolescenti che si svolge nella prefettura di Kanagawa, \u00e8 incentrata sul diciannovenne Keitaro, che tenta in ogni modo di superare i test d'ingresso per entrare nella pi\u00f9 prestigiosa universit\u00e0 di Tokyo (la Todai) per via di una promessa fatta da bambino ad una sua amica di giochi di cui non ricorda pi\u00f9 il nome: la promessa consisteva nel fatto di riuscire a diventar studenti di quell'universit\u00e0 al fine di essere felici per sempre insieme.Dopo aver fallito l'esame per ben due volte i genitori non son pi\u00f9 disposti a sostenerlo ed egli pertanto, deciso ad ogni costo a metter in atto il suo proposito accetta di lavorare come custode nella pensione Hinata, un dormitorio femminile a conduzione familiare di propriet\u00e0 della nonna.\nDopo diverso tempo riesce a farsi accettare dalle inquiline, anche se alcune continuano a tenerlo d'occhio avendo paura che sia in realt\u00e0 un maniaco pervertito e trattandolo sempre in modo violento, arrivando pi\u00f9 di una volta ad attaccarlo fisicamente in situazioni imbarazzanti.Da queste premesse le vicende di Keitaro e delle altre ragazze dell'Hinata si svilupperanno, intrecciando il desiderio di impegnarsi e riuscire ad entrare finalmente alla prestigiosa universit\u00e0 con il sogno di ritrovare la bambina del suo ricordo.\nKeitaro conoscer\u00e0 Naru e, data la sua bravura, la convincer\u00e0 ad aiutarlo negli studi: il ragazzo un poco alla volta finisce per convincersi che \u00e8 lei la bambina della sua infanzia a cui ha fatto la promessa, ma rimane quantomeno sbalordito quando lei lo assicura che si sta sbagliando. Nonostante tutto l'impegno profuso da entrambi, falliscono gli esami d'ammisioneA seguito di ci\u00f2 e indipendentemente l'uno dall'altra decidono di partire per Kyoto; durante il loro viaggio incontreranno Mutsumi, che vive ad Okinawa ed anche lei si sta preparando per entrare alla Todai.\nNel corso della storia, la locanda vede aumentare il numero di affittuari e problemi, ci\u00f2 non impedisce tuttavia a Keitaro, Naru e Mutsumi di ritentare: questo ennesimo tentativo (il quarto per Keitaro, secondo per Naru e quarto pure per Mutsumi) dopo una stravagante avventura su un'isola del Pacifico, ha successo ed entrambi entrano all'universit\u00e0, alcuni mesi pi\u00f9 tardi, per\u00f2 Keitaro parte per un viaggio di studio ed entra in scena la sorella adottiva di quest'ultimo, Kanako che tenter\u00e0 di ostacolare la relazione tra Naru e Keitaro. Superato anche questo problema, i due si mettono insieme; l'avventura dopo due anni si conclude con Kanako che assieme alla nonna Hina, lascia l'albergo in elicottero verso una destinazione ignota.\nTre anni dopo.\nLa timida Ema Maeda, che accarezza il sogno di entrare alla Todai, arriva all'Hinata Inn sperando di trovare alloggio per gli studi. Come per Keitaro l'inizio non \u00e8 dei migliori, ma tutto si risolve piuttosto in fretta: le protagoniste sono cresciute e vanno all'universit\u00e0 (Shinobu \u00e8 quella maggiormente cambiata) e si prepara il matrimonio di Naru e Keitaro. La cerimonia vede un esorbitante numero di invitati, e si conclude con il solito devastante incidente che fa additare Keitaro come pervertito (scena identica graficamente seppur con qualche differenza a quella della reazione delle inquiline all'arrivo di Keitaro). \u00c8 Ema a raccogliere il mazzo lanciato, l'avventura di Keitaro e Naru \u00e8 finita, ora tocca a Ema farsi strada verso il futuro.\nPersonaggi.\nI personaggi, se possibile, vengono descritti sia come compaiono nel manga, sia come compaiono nell'anime, dato che la storia di alcuni personaggi viene stravolta nella trasposizione da carta a video.\nStile.\n\"Love Hina\" \u00e8 una commedia romantica sh\u014dnen che vede un ragazzo particolarmente sfortunato ma con una grande forza di volont\u00e0 che si trova a contatto con un alto numero di ragazze (di bellezza sopra la media) con cui far\u00e0 amicizia. Una grossa differenza con altri anime e manga di questo genere \u00e8 che all'inizio Keitaro, il protagonista, \u00e8 particolarmente odiato dalle ragazze. Tanto che viene spesso picchiato e apostrofato come pervertito.\nManga.\nLa serie \"Love Hina\" \u00e8 stata scritta da Ken Akamatsu e serializzata sulla rivista \"Weekly Sh\u014dnen Magazine\", edita da K\u014ddansha, dal 21 ottobre 1998 al 31 ottobre 2001. Successivamente la stessa casa editrice ha raccolto i vari capitoli in quattordici volumi tank\u014dbon, pubblicati tra il 15 marzo 1999 e il 15 gennaio 2002.\nIn Italia la serie \u00e8 stata pubblicata da Play Press dall'ottobre 2001 al gennaio 2004 per poi essere ristampata da Panini Comics sotto l'etichetta Planet Manga dal settembre 2009 al settembre 2010, questa seconda edizione presentava una traduzione rivista e corretta rispetto alla precedente.\nAnime.\nStruttura.\nL'anime \u00e8 composto da 25 episodi della durata di circa 20 minuti l'uno. La trama principale viene conclusa con l'episodio 24, e in molti hanno notato come il venticinquesimo episodio sembrasse l'inizio di una nuova storia. Questo perch\u00e9 effettivamente doveva apirire una nuova serie di episodi, ma per via di problemi con il budget \u00e8 stato l'unico ad essere realizzato della nuova serie.\nIn Giappone \u00e8 stato prodotto un ventiseiesimo episodio costituito da un collage di immagini dei vari episodi, trasmesso dopo il \"Love Live Hina\", un concerto a cui hanno partecipato tutti i cantanti che hanno collaborato alla colonna sonora della serie.\nSuccessivamente furono prodotti due episodi speciali da 45 minuti, il \"Christmas Special\" e lo \"Spring Special\" e una serie di 3 OAV chiamati \"Love Hina Again\" che pone un termine pi\u00f9 netto di quello affrontato nella serie originale alla trama principale (soprattutto circa la relazione tra Keitaro e Naru). In realt\u00e0 per\u00f2 la storia trattata nel manga non viene conclusa dagli adattamenti multimediali e per questo motivo molti fan trovano che la lettura dei volumi dia maggiori possibilit\u00e0 di apprezzare la serie nella sua interezza.\nIl vero finale della storia \u00e8 stato poi prodotto sotto forma di due CD audio in giapponese."}
{"id": "355052", "revid": "339392", "url": "https://it.wikipedia.org/wiki?curid=355052", "title": "Oav", "text": ""}
{"id": "355058", "revid": "1480390", "url": "https://it.wikipedia.org/wiki?curid=355058", "title": "Palazzo Cittanova", "text": "Il palazzo Cittanova di Cremona venne costruito nel 1265 all'esterno dell'antica citt\u00e0 romana.\nStoria e descrizione.\nCostitu\u00ec, insieme al palazzo Trecchi ed alla chiesa di Sant'Agata, il nuovo nucleo dell'espansione medioevale della citt\u00e0, per volere della fazione dei \"popolari\" . Questa si contrapponeva infatti a quella dei \"notabili\" che aveva il suo centro nella pi\u00f9 antica piazza del Comune, con il palazzo comunale, che fu fonte di imitazione per la realizzazione del nuovo edificio.\nLa facciata sulla piazza presenta una facciata a due piani: quello inferiore costituito da un porticato su pilastri con arcate gotiche su pilastri, coperto da un tetto a cassettonato ligneo e quello superiore, in mattoni e coronato di merli a freccia, con quattro trifore, che illuminano un unico grande ambiente.\nPer tutto il XII secolo vi si riuniva il \"Consiglio della Citt\u00e0 Nova\". Nel 1412 era divenuto sede della corporazione (\"universit\u00e0\") dei mercanti di fustagno. Nel 1756 divenne una caserma e nel 1805 sede dell'archivio notarile, con modifiche ed adattamenti che accompagnarono i mutamenti di funzione. Dopo un restauro della fine del XX secolo, attualmente \u00e8 utilizzato per congressi e manifestazioni."}
{"id": "355077", "revid": "1610933", "url": "https://it.wikipedia.org/wiki?curid=355077", "title": "Nocciolaia", "text": ""}
{"id": "355078", "revid": "32658", "url": "https://it.wikipedia.org/wiki?curid=355078", "title": "Anassilao di Reggio", "text": ""}
{"id": "355081", "revid": "767487", "url": "https://it.wikipedia.org/wiki?curid=355081", "title": "Loggia dei Militi", "text": "La Loggia dei Militi \u00e8 un edificio storico cremonese, certamente uno dei pi\u00f9 antichi della citt\u00e0.\nNella facciata dell'edificio \u00e8 presente una lapide murata in cui, al centro, \u00e8 presente il Gonfalone del Comune, accompagnato dai leoni che rappresentano le quattro porte della citt\u00e0 di Cremona: Ariberta, Pertusia, San Lorenzo e Natali. La lapide, inoltre, specifica che la Loggia dei Militi fu edificata nel 1292.\nLa Loggia dei Militi era il luogo di riunione della \"Societ\u00e0 dei Militi\", una societ\u00e0 che esisteva gi\u00e0 da molto tempo prima della costruzione di questo edificio e alla quale appartenevano i pi\u00f9 ricchi ed eminenti abitanti della citt\u00e0 e del suo territorio.\nOltre che alle riunioni sociali, l'edificio serviva alla custodia di bandiere, statuti e altri oggetti sociali.\nSecondo uno schema architettonico presente anche in altri edifici civili lombardi del tempo, la Loggia dei Militi \u00e8 costituita da due ambienti rettangolari sovrapposti.\nSotto il portico viene conservato l'emblema di Cremona, una composizione scultorea costituita da due Ercoli che reggono in mezzo tra loro lo stemma cittadino (Ercole, secondo la leggenda, fu il fondatore di Cremona).\nL'emblema di Cremona non si trovava per\u00f2 qui in origine; vi fu trasferito dalla porta Margherita, demolita nel 1910 ed ivi collocato nel 1964 (lapide).\nNel maggio 2015 la corona posta nella parte superiore della scultura \u00e8 stata distrutta da un atto di vandalismo."}
{"id": "355085", "revid": "287204", "url": "https://it.wikipedia.org/wiki?curid=355085", "title": "Autorit\u00e0 unitaria", "text": "Una Autorit\u00e0 unitaria o Unitary Authority \u00e8 un tipo di autorit\u00e0 locale - presente nel Regno Unito, ma in generale anche nei paesi anglosassoni e in altri Stati mondiali - che ha un solo consiglio ed \u00e8 responsabile per tutte le funzioni del governo locale in una particolare area. Questo \u00e8 l'opposto di un sistema a due livelli in cui le funzioni del governo locale sono divise tra due diverse autorit\u00e0.\nTipicamente le Autorit\u00e0 unitarie coprono grandi citt\u00e0 (o cities), grandi abbastanza per essere rese autonome dalle contee cerimoniali in cui sono nominalmente incluse. Talvolta esse consistono in contee che non hanno un pi\u00f9 basso livello amministrativo.\nRegno Unito.\nLe autorit\u00e0 unitarie dell'Inghilterra sono una forma di governo locale introdotte dal \"Local Government Act\" del 1992\nNel mondo.\nIstituzioni simili esistono anche in altre nazioni che subiscono o hanno subito l'influenza inglese, e, anche se possono essere chiamate con altri nomi, sono simili come concetto alle Autorit\u00e0 Unitarie.\nAustria.\nIn Austria la capitale, la citt\u00e0 di Vienna, costituisce sia un comune che un Land, e ne assomma i poteri.\nBulgaria.\nIn Bulgaria la capitale, la citt\u00e0 di Sofia, costituisce sia un comune che un distretto, e ne assomma i poteri.\nCanada.\nPi\u00f9 comunemente note come single-tier municipality o \"municipalit\u00e0 a singolo livello\", in Canada esse esistono come un governo in una provincia che altrimenti avrebbe un governo locale a doppio livello. Queste non sono municipalit\u00e0 in province che non hanno un pi\u00f9 alto livello di governo locale, dato che queste sono l'unico livello di governo locale in quella provincia.\nUna struttura di una municipalit\u00e0 a singolo livello \u00e8 variabile, funzioni senza un governo di livello superiore, ad alcune funzioni come le contee o regional municipality o \"municipalit\u00e0 regionali\" con ulteriori sottodivisioni. La maggior parte delle municipalit\u00e0 a singolo livello sono localizzate in Ontario.\nCroazia.\nIn Croazia la capitale, la citt\u00e0 di Zagabria, costituisce sia un comune che una contea, e ne assomma i poteri.\nNuova Zelanda.\nIn Nuova Zelanda l'Autorit\u00e0 Unitaria \u00e8 detta Territorial Authorities of New Zealand o \"Unit\u00e0 Territoriale\" (distretto o citt\u00e0) che svolge la funzione di un consiglio regionale. La Nuova Zelanda ha cinque autorit\u00e0 unitarie: il distretto di Gisborne, la citt\u00e0 di Nelson, i distretti di Tasman e Marlborough, e la regione di Auckland. Il consiglio delle Isole Chatham non \u00e8 usualmente considerato come autorit\u00e0 unitaria, sebbene funga da consiglio regionale per gli scopi della Legge per la Gestione delle Risorse (il Resource Management Act).\nRomania.\nIn Romania la capitale, la citt\u00e0 di Bucarest, costituisce sia un comune che un distretto, e ne assomma i poteri.\nStati Uniti d'America.\nNegli Stati Uniti l\"Independent City\" (letteralmente \"citt\u00e0 indipendente\") \u00e8 grossolanamente equivalente ad un'autorit\u00e0 unitaria. La citt\u00e0 pu\u00f2 essere separata da ogni governo di contea, come in Virginia o nel caso di Baltimora, o unito ad un governo di contea, come in Florida. In Pennsylvania la citt\u00e0 di Filadelfia costituisce sia un comune che una contea, e ne assomma i poteri. In California la citt\u00e0 di San Francisco costituisce sia un comune che una contea, e ne assomma i poteri. Nel Maryland e in Virginia si ha un caso opposto: la contea di Howard e la contea di Arlington non sono divise in comuni. In Alaska \u00e8 raro un governo a doppio livello (municipalit\u00e0-contea). Ad Anchorage, Juneau e Sitka i governi della citt\u00e0 sono uniti ai loro rispettivi borough o \"distretti\". In molte altre aree il solo governo locale costituisce il distretto (una vera e propria autorit\u00e0 unitaria), ed in alcune aree scarsamente popolate non \u00e8 presente alcun tipo di governo locale."}
{"id": "355086", "revid": "709565", "url": "https://it.wikipedia.org/wiki?curid=355086", "title": "Teenage Robot", "text": "Teenage Robot (\"My Life as a Teenage Robot\") \u00e8 una serie televisiva animata statunitense del 2003, creata da Rob Renzetti e prodotta da Frederator Studios e Nickelodeon Animation Studio.\nAmbientata nella citt\u00e0 immaginaria di Tremorton, la serie segue le avventure di una ragazza robot di nome XJ-9, nota come Jenny, programmata per proteggere la Terra mentre cerca di vivere una normale vita da adolescente.\nLa serie ha le sue origini dal backdoor pilot \"My Neighbor is a Teenage Robot\", presentato da Renzetti nel contenitore di cortometraggi animati Oh Yeah! Cartoons il 5 gennaio 1999.\nLa serie \u00e8 stata trasmessa per la prima volta negli Stati Uniti su Nickelodeon dal 1\u00ba agosto 2003 al 9 settembre 2005. Successivamente \u00e8 stata rinnovata per una terza stagione trasmessa in Asia su Nickelodeon dal 17 novembre 2006 al 30 marzo 2007 (negli Stati Uniti su Nicktoons dal 4 ottobre 2008 al 2 maggio 2009), contando un totale di 40 episodi (e 75 segmenti) ripartiti su tre stagioni. In Italia la serie \u00e8 stata trasmessa su Nickelodeon dal 1\u00ba novembre 2005.\nSebbene abbia ricevuto recensioni per lo pi\u00f9 positive da parte della critica, essendo stata nominata per numerosi premi tra cui un Primetime Emmy Award e undici Annie Award, la serie \u00e8 stata cancellata a causa di scarsi ascolti.\nTrama.\nAnno 2072 Pianeta Terra: XJ-9 \u00e8 una robot costruita dalla dottoressa Nora Wakeman, programmata per proteggere la Terra dalle forze del male. XJ-9, per\u00f2, ha solo l'aspetto di un essere metallico. La robot, infatti, si comporta come un adolescente (da qui il titolo della serie) e si fa chiamare semplicemente \"Jenny\", e trova molto noioso il fatto che debba rinunciare al suo tempo libero per andare a distruggere un qualche maledetto asteroide in rotta di collisione con la Terra! Lei preferisce uscire con gli amici, andare al Luna Park...insomma, fare tutto quello che fanno i normali Teenager. Jenny, per inserirsi nel mondo degli umani, pu\u00f2 contare su Brad, il suo migliore amico, e Tuck, il fratello minore di Brad. Brad per\u00f2 pensa che Jenny sia la cosa pi\u00f9 \"cool\" dell'universo: per lui, salvare il mondo deve essere una forza! Quanto si sbaglia... Jenny \u00e8 infatti monitorata, spiata ed inseguita da una spietata razza aliena robotica, lo \"Sciame\" (\"The Cluster\" negli Stati Uniti), la cui regina, Vexus, vorrebbe assimilare la nostra eroina per conquistare la Terra e tutto l'universo. Jenny, anche se con un certo rimpianto, \u00e8 sempre pronta a mollare tutto per salvare il nostro pianeta, anche se in fondo vorrebbe solo diventare \"una di noi\": il suo sogno diventer\u00e0 realt\u00e0?\nDoppiaggio Italiano.\nQui sono elencati i doppiatori italiani, anche alcuni non menzionati nei titoli di coda:"}
{"id": "355087", "revid": "944090", "url": "https://it.wikipedia.org/wiki?curid=355087", "title": "Cerimonia di apertura dei IX Giochi paralimpici invernali", "text": "La cerimonia di apertura dei IX Giochi paralimpici invernali si \u00e8 tenuta il 10 marzo 2006 alle ore 18:00 CET (17:00 UTC), presso lo Stadio Olimpico di Torino (gi\u00e0 Stadio comunale Vittorio Pozzo). Grazie a centinaia di milioni di contatti televisivi e a 32 paesi in collegamento lo spettacolo \u00e8 risultato il quarto evento sportivo pi\u00f9 visto al mondo nel 2006.\nL'evento, promosso dal Comitato organizzatore, \u00e8 stato ideato e prodotto da K2006 Filmmaster Group con la regia di Ric Birch, la produzione esecutiva di Marco Balich, autore e responsabile dei contenuti Alfredo Accatino, direzione artistica di Lida Castelli, scenografie di Mark Fisher e musiche originali di Enrico Cremonesi.\nLa produzione della cerimonia, trasmessa in diretta dalla Rai, ha coinvolto una squadra di 180 persone di staff e 2100 volontari, tra i quali 400 disabili. I diritti televisivi sono stati acquistati in tutti i continenti, compresa l'Africa e, per la prima volta, il Sudamerica, tanto da far diventare quest'edizione, a livello d'importanza mediatica, il terzo evento sportivo del 2006 dopo olimpiadi e mondiali di calcio per numero di spettatori e contatti televisivi.\nProgramma.\nIl tema della cerimonia \u00e8 stato \"Breaking all limits, breaking all barriers: abbattiamo ogni pregiudizio, abbattiamo ogni barriera\"; nel corso di questa, i momenti protocollari si sono alternati a quadri artistici legati al tema del superamento degli ostacoli e delle divisioni, mescolando tra loro artisti normodotati e diversamente abili, professionisti e volontari.\nNel primo segmento le bandiere delle otto precedenti edizioni dei Giochi paralimpici invernali sono state portate sul palco da alfieri su pattini a rotelle, in mezzo a una rappresentativa di sbandieratori italiani. La bandiera italiana \u00e8 stata portata nello stadio da Alvise De Vidi, vincitore della maratona alle paralimpiadi di Atene 2004.\nSi sono poi presentati sul palcoscenico l'alpinista Reinhold Messner e il pilota automobilistico Alex Zanardi, il quale ha dato vita a un importante intervento: \"Mi chiamo Alex Zanardi e \"sono\" un pilota automobilistico.\" Messner ha quindi consegnato una freccia a una bambina non vedente, Silvia Battaglio, che l'ha portata a Paola Fantato, cinque volte campionessa paralimpica di tiro con l'arco e in gara anche ai Giochi della XXVI Olimpiade. L'arciera ha scagliato la freccia contro la scenografia che rappresentava un gigantesco muro, simbolo di tutte le barriere, dando inizio alla coreografia che ha portato all'apertura di un varco.\n\u00c8 stata eseguita la sfilata delle 39 nazioni partecipanti ai Giochi paralimpici. Le 38 delegazioni ospiti hanno sfilato in ordine alfabetico, dall'Armenia all'Ungheria; l'Italia ha sfilato per ultima, essendo la nazione ospitante.\nDopo i discorsi della presidentessa del comitato organizzatore Tiziana Nasi e del presidente del Comitato Paralimpico Internazionale Phil Craven, alle 19:12 CET (18:18 UTC) il Presidente della Repubblica Italiana Carlo Azeglio Ciampi ha dichiarato ufficialmente \"aperti i IX Giochi paralimpici invernali di Torino\". Subito dopo \u00e8 stato suonato l'inno paralimpico mentre faceva il suo ingresso nello stadio la bandiera paralimpica portata da otto esponenti dello sport paralimpico italiano tra cui Dino Stucchi, seguiti dagli sciatori Stefania Belmondo (ultimo tedoforo dei XX Giochi olimpici invernali), Paolo De Chiesa, Piero Gros e Alberto Tomba, dal pallavolista Andrea Zorzi e da una rappresentanza mista della Juventus e di ex giocatori del Torino (guidata da Claudio Sala), essendo i granata impegnati in una gara in trasferta.\nDopo il giuramento paralimpico degli atleti e dei giudici, \u00e8 entrata nello stadio la fiamma paralimpica portata da Lorenzo Ricci accompagnato dalla sua guida. Ricci ha passato la torcia a Roland Ruepp. Nella parte finale della staffetta sono stati coinvolti in una \"catena umana\" 39 atleti, uno in rappresentanza di ogni nazione presente ai Giochi, che si sono passati di mano in mano la torcia fino a consegnarla ad Aroldo Ruschioni, vincitore di tre medaglie d'oro ai I Giochi paralimpici estivi che si tennero a Roma nel 1960. Ruschioni \u00e8 stato raggiunto da Silvia Battaglio, la bambina che aveva portato la freccia, e insieme hanno acceso il braciere olimpico.\nNel corso dello spettacolo si \u00e8 esibito il cantante italiano Luciano Ligabue che ha cantato il brano \"Il giorno dei giorni\".\nLa cerimonia si \u00e8 conclusa con un valzer ballato da performer disabili e non disabili, tra cui anche la ballerina Simona Atzori, trasformandosi in una grande festa che ha coinvolto tutto lo stadio dando vita a un grande laser show mai presentato in Italia.\nNel crescendo musicale, mentre lo stadio si trasformava in una sorta di grande discoteca, sono infine scesi sul pubblico 400 palloni colorati e sono state sparate in aria 2 tonnellate di kabuki e stelle filanti che hanno fatto da cornice alla coinvolgente festa finale.\nConcept creativo.\nIl concept della cerimonia si \u00e8 basato sull'abbattimento di qualsiasi pregiudizio e barriera, cos\u00ec come recita il claim dell'evento. Lo stesso concetto \u00e8 alla base dello sport paralimpico, in cui la voglia di competere e vincere va al di l\u00e0 delle difficolt\u00e0 imposte da patologie e limitazioni fisiche, di quelle logistiche e operative e di limiti apparentemente impossibili da superare.\nUn approccio che ha voluto ribadire anche \u201cvisivamente\u201d la necessit\u00e0 di abbattere ogni ostacolo, ogni barriera materiale, emotiva, psicologica, culturale, strutturale, architettonica e che ha trasformato la cerimonia di quest'edizione dei Giochi paralimpici in una \"cerimonia di tutti\", senza escludere nessuno.\nDelegazioni.\nLe trentanove delegazioni presenti in ordine di apparizione nel corso della sfilata."}
{"id": "355088", "revid": "1543377", "url": "https://it.wikipedia.org/wiki?curid=355088", "title": "Chiesa di Saint-Sulpice", "text": "La chiesa di San Sulpizio (in francese: \"\u00e9glise Saint-Sulpice\") \u00e8 un luogo di culto cattolico del centro di Parigi, situato nella piazza omonima, nel VI \"arrondissement\".\nSeconda chiesa di Parigi per grandezza dopo la cattedrale di Notre-Dame, in seguito all'incendio di quest'ultima del 15 aprile 2019 \u00e8 divenuta sede delle principali celebrazioni diocesane pur senza essere insignita del titolo di procattedrale. Su di essa insiste l'omonima parrocchia, affidata alla cura dei chierici della compagnia dei sacerdoti di San Sulpizio.\nLa chiesa si trova nei pressi delle stazioni della metropolitana \"Mabillon\" (linea 10), \"Od\u00e9on\" (linee 4 e 10), \"Saint-Germain-des-Pr\u00e9s\" e \"Saint-Sulpice\" (linea 4).\nStoria.\nLa chiesa medievale.\nNel sito della chiesa attuale sorgeva nel medioevo un oratorio dedicato ai santi Giovanni Battista, Lorenzo martire e Sulpizio il Pio, citato per la prima volta come esistente gi\u00e0 nel 807 all'interno del \"Martyrologium\" di Usuardo (IX secolo), monaco della non lontana abbazia di Saint-Germain-des-Pr\u00e9s, nel quale viene indicato il 10 maggio come giorno della dedicazione; pur trattandosi nello specifico di un brano frutto di interpolazione del XII secolo, \u00e8 comunque probabile che all'epoca esistesse gi\u00e0 tale chiesa, essendo stata rinvenuta nell'area una lapide sepolcrale con caratteri del X secolo, che indicherebbe la presenza di un luogo di culto con annesso cimitero. Sulle origini della parrocchia, che era l'unica del borgo di Saint-Germain-des-Pr\u00e9s allora situato fuori dalle mura di Parigi, vi sono due tesi distinte: per Jean Leboef la chiesa sarebbe stata fin da subito parrocchiale e battesimale, mentre secondo Jean-Baptiste-Michel Renou de Chauvign\u00e9 la parrocchia vi sarebbe stata trasferita nel XII secolo dalla chiesa di Saint-Pierre, situata lungo l'odierna rue des Saint-P\u00e8res che da essa trae il nome, che dal 1942 cattedrale greco-cattolica ucraina di Saint-Volodymyr-le-Grand. Il primo documento nel quale viene citata la parrocchia \u00e8 una bolla pontificia di Innocenzo III del 28 giugno 1210; essa dipendeva dall'abbazia di Saint-Germain-des-Pr\u00e9s e si estendeva sulla rive gauche sino a Grenelle e a Gros-Caillou, e fino al 1345 il suo territorio comprese anche un'area situata dentro le mura della citt\u00e0, sulla quale esercitava la propria giurisdizione il vescovo di Parigi.\nLa chiesa originaria venne ricostruita alla met\u00e0 del XIII secolo e ampliata nel XIV; di modeste dimensioni e dall'aspetto rurale simile a quello di Saint-Denys ad Arcueil (della prima met\u00e0 del XIII secolo) e di Saint-Hermeland a Bagneux (edificata tra la met\u00e0 del XII secolo e il 1240 circa) era a tre navate di sei campate, delle quali la maggiore terminava con abside quadrangolare; sull'ultima campata della navatella destra insisteva la torre campanaria. Tra il 1528 e il 1539 i proprietari di terreni attigui alla chiesa li vendettero alla parrocchia per consentire l'ampliamento dell'edificio (che nel 1530 fu dotato di un'abside poligonale con deambulatorio e cappelle radiali) e dell'annesso cimitero; il 29 marzo 1548 venne dedicato l'altare maggiore dall'abate dell'abbazia benedettina di Saint-Magloire, sulla rive droite (ridedicato il 24 maggio 1620 da Ren\u00e9 Breslay, vescovo di Troyes). Tra il 1615 e il 1631 furono edificate delle cappelle anche lungo le navate minori su progetto dell'architetto Christophe Gamard. Al momento della sua demolizione, la chiesa si presentava come un insieme eterogeneo di parti strutturali di diversi stili ed epoche, e misurava 51,18\u00a0metri di lunghezza e 27,17\u00a0di larghezza.\nLa chiesa attuale.\nL'edificazione.\nNel 1642 divenne parroco di Saint-Sulpice Jean-Jacques Olier, fondatore dell'omonima societ\u00e0 di vita apostolica per la formazione dei seminaristi; all'epoca la parrocchia contava circa \u00a0abitanti, popolazione rispetto alla quale la chiesa si dimostrava del tutto insufficiente; inoltre quest'ultima era sede di numerose confraternite. Il 10 ottobre 1643 si tenne un'assemblea generale dei parrocchiani presieduta dal principe Luigi II di Borbone-Cond\u00e9 durante la quale fu presa la decisione di demolire l'edificio esistente e sostituirlo con una chiesa pi\u00f9 grande.\nVenne interpellato nuovamente Gamard, il quale stil\u00f2 tre progetti differenti dei quali ne venne scelto uno il 15 agosto 1645; nei giorni successivi iniziarono i lavori per la demolizione della chiesa medievale (della quale venne preservato soltanto il portale gotico fiammeggiante, trasferito dapprima sulla facciata del convento dei frati minori recolletti di rue de Varenne, poi sul fianco della chiesa di Saint-Saturnin a Nogent-sur-Marne ove si trova tutt'ora) e lo scavo delle fondamenta; la prima pietra fu posata nel 1646 alla presenza di Gastone, duca d'Orl\u00e9ans. L'edificazione procedette a rilento e sub\u00ec un'interruzione a causa dei disordini legati alla Fronda parlamentare (1648-1650) e della morte dell'architetto (1649); inoltre, la chiesa ideata da Gamard risult\u00f2 troppo piccola e fu necessario che il suo allievo e successore Louis Le Vau ne progettasse l'estensione; la ripresa dei lavori si ebbe nel 1655 alla presenza della reggente Anna d'Austria. Il 7 aprile 1667, gioved\u00ec santo, venne benedetta la cappella assiale e nel maggio 1673 venne realizzato un collegamento fra l'aula della chiesa medievale - che ancora non era stata demolita - e il nuovo coro, fra i quali vi era un dislivello di circa 6\u00a0metri. Alla morte di Le Vau (1670) il coro con il deambulatorio e le sue cappelle non era stato ancora portato a termine; furono completati sotto la direzione di Pierre Gittard, e benedetti il 20 dicembre 1673 dall'arcivescovo di Parigi Fran\u00e7ois de Harlay de Champvallon; Gittard avrebbe voluto il rifacimento della cappella assiale, a suo parere troppo angusta, ma incontr\u00f2 l'opposizione dei parrocchiani per le ingenti spese da loro sostenute per la realizzazione della stessa. L'edificazione della chiesa prosegu\u00ec con il transetto e la navata laterale di sinistra, ma dovette bruscamente interrompersi nel 1675 per la mancanza di fondi.\nFu il parroco Jean-Baptiste Joseph Languet de Gergy, nominato nel 1714, a dare nuovo impulso per il completamento della chiesa. La lavori ripresero nel 1719 dal braccio destro del transetto, diretti inizialmente dal figlio di Daniel Gittard, Pierre, poi dal solo Gilles Marie Oppenordt (il quale rimase fedele ai disegni di Gittard), e nel 1721 fu indetta una lotteria finalizzata al finanziamento della costruzione (analogamente a quanto era successo nel 1705 per la chiesa di Saint-Roch), iniziativa che prosegu\u00ec fino al 1746. Nel 1724 fu portato a termine il transetto e demolito quanto restava della chiesa medioevale, e l'anno successivo venne completata la cella campanaria ottagonale posta in corrispondenza della crociera (in luogo della cupola prevista da Gittard), che per\u00f2 dovette essere demolita nel 1731 perch\u00e9 sovraccaricava la volta dando evidenti segni di cedimento. Nel 1733 la nuova chiesa era completata ad eccezione della facciata principale.\nLa chiesa venne dedicata in onore della Vergine Maria, e dei santi Pietro apostolo e Sulpizio il Pio, mercoled\u00ec 30 giugno 1745 nell'ambito dell'assemblea del clero francese; la celebrazione non fu presieduta dall'arcivescovo di Parigi Charles-Gaspard-Guillaume de Vintimille du Luc, il quale rinunci\u00f2 per la sua et\u00e0 avanzata, ma da quello di Tours, Louis Jacques de Chapte de Rastignac, secondo presidente dell'assemblea, e ad essa segu\u00ec un ottavario.\nL'erezione della facciata.\nOppenordt realizz\u00f2 tra il 1720 e il 1728 due diversi disegni per la facciata di Saint-Sulpice, accomunati dalla suddivisione in due livelli (dorico quello inferiore e ionico quello superiore) e dalla presenza di una cripta per le sepolture e, alle estremit\u00e0, di due torri campanarie; essi tuttavia non furono presi in considerazione, probabilmente in seguito alle vicende legate alla sovrastruttura della crociera, oppure per il mancato allineamento con i nuovi gusti dell'epoca. Nel 1726 venne interpellato Juste-Aur\u00e8le Meissonnier, il quale present\u00f2 un progetto di chiara derivazione borrominiana e guariniana, anch'esso rifiutato. Il concorso per la sezione architettura per il \"Prix de Rome\" dello stesso anno, ebbe come oggetto la facciata di una chiesa dalle dimensioni simili a quelle di Saint-Sulpice; il primo premio venne assegnato a Fran\u00e7ois Carlier. Nel 1730 anche Languet de Gergy indisse un concorso per dotare la propria chiesa di un prospetto monumentale, riservato ad artisti francesi e italiani; il vincitore si sarebbe aggiudicato un premio di livres. Il vincitore fu Giovanni Niccol\u00f2 Servandoni, che era gi\u00e0 stato interpellato dal parroco nel 1729 per rivedere il progetto presentato da Meissonnier (il quale aveva proposto anche un disegno per la facciata) tre anni prima per il rifacimento della cappella assiale. Tanto Meissonnier, quanto Servandoni erano stati probabilmente chiamati a lavorare nel cantiere di Saint-Sulpice in quanto la chiesa era destinata \u00aba diventare a Parigi un baluardo anti-giansenista e un simbolo del potere del papato d'oltralpe\u00bb. Oppenordt prosegu\u00ec a lavorare al cantiere delle navate e disegn\u00f2 tutti gli arredi del coro, tra cui l'altare maggiore (realizzato tra il 1732 e il 1734, la prima pietra del quale fu solennemente posata dal nunzio apostolico in Francia Raniero d'Elci a nome di papa Clemente XII), l'altare posto al di sotto dell'arcata centrale dell'abside (con doppia mensa: quella verso il coro per le celebrazioni feriali e quella verso la cappella assiale per la custodia del Santissimo Sacramento, i centodieci stalli lignei, la balaustra e i due pulpiti, a ridosso dei pilastri d'ingresso, analoghi a quelli del duomo di Milano.\nIl progetto di Servandoni, al quale si ispirer\u00e0 Pablo Dambach per la facciata della cattedrale di Santiago a Managua, nel Nicaragua (eretta tra il 1928 e il 1938), prevedeva due campanili alle estremit\u00e0 di tre ordini (dal basso: dorico, ionico e corinzio), con cuspide sommitale assimilabile ad analoghe strutture barocche inglesi realizzate da Christopher Wren (quali, ad esempio, la cattedrale di St Paul's e la chiesa di St Mary-le-Bow a Londra); la parte centrale del prospetto, corrispondente ai due ordini inferiori delle torri, presentava un doppio loggiato e un timpano triangolare. L'impostazione generale era assimilabile al progetto di facciata redatto da Giuliano da Sangallo nel 1515 per la basilica di San Lorenzo a Firenze. I lavori iniziarono il 4 marzo 1733.\nNel 1736 Servandoni present\u00f2 un nuovo progetto, fortemente influenzato dalla facciata interna della biblioteca del Trinity College a Cambridge di Wren, da quella occidentale della cattedrale di Londra dello stesso autore, dal colonnato della facciata orientale del palazzo del Louvre attribuita a Le Vau o Charles Le Brun o Claude Perrault, e al vicentino palazzo Chiericati di Andrea Palladio, riprendendo al tempo stesso elementi dorici della facciata meridionale del transetto di Saint-Sulpice, opera di Oppenordt. La grande novit\u00e0 era l'estensione del doppio loggiato a tutto lo spazio fra i due campanili, passato cos\u00ec da tre a cinque campate, nonch\u00e9 la creazione di un ampio ambiente aperto al primo piano, del tutto inedito nel panorama dell'architettura religiosa parigina, derivato dalle logge delle benedizioni delle basiliche papali romane e ulteriore richiamo al primato del papa in chiave anti-giansenista; anche per questo motivo la facciata venne aspramente criticata dai contemporanei. Per consentire di demolire il seminario antistante la chiesa al fine di edificare una piazza monumentale su progetto dello stesso Servandoni, fu stabilito di trasferire nella galleria superiore la biblioteca dell'istituto, con accesso indipendente rispetto al luogo di culto; questo progetto, tuttavia, non venne attuato. In quegli stessi anni, tra il 1740 e il 1744 l'architetto si occup\u00f2 anche della realizzazione della cantoria, a ridosso della parete di controfacciata. Disegn\u00f2 inoltre il baldacchino ligneo dorato per l'altare maggiore, eseguito da S\u00e9bastien-Antoine e Paul-Ambroise Slodtz e rimosso nel 1758 perch\u00e9 considerato inadatto al contesto architettonico.\nI lavori di costruzione della facciata proseguirono a rilento per la partenza da Parigi di Servandoni nel 1745, e la guerra di successione austriaca, quando era stato completato solo il livello inferiore. Il nuovo parroco, Fran\u00e7ois Dulau d'Allemand, per dare nuovo impulso al completamento del prospetto chiese all'architetto di inviargli da Londra ove si trovava, un nuovo progetto che consisteva, rispetto a quello precedente, in una conformazione differente dei campanili e nell'eliminazione delle arcate dalle cinque campate centrali dei due loggiati (legata anche probabilmente al venir meno della necessit\u00e0 di adibire quello superiore a biblioteca), soluzione quest'ultima che avrebbe aumentato i problemi di staticit\u00e0 del corpo di fabbrica (soprattutto dovuti al gigantesco timpano triangolare di coronamento. Fu tale problematica a spingere l'Acad\u00e9mie royale d'architecture, interpellata da Dulau d'Allemand per avere un parere sul disegno, a chiedere nel 1752 che esso fosse modificato, in particolare riducendo il frontone e arretrandolo in corrispondenza della controfacciata. Servandoni ide\u00f2 un vero e proprio terzo ordine, spostato indietro come richiesto, privo di aperture e sormontato da tre statue raffiguranti rispettivamente \"San Sulpizio\", la \"Pace\" e la \"Religione\"; la sovrastruttura venne ampiamente criticata, tanto che quando nel 1770 venne colpita e danneggiata da un fulmine, fu deciso di demolirla. Il secondo ordine venne realizzato come previsto nel secondo progetto, ovvero con le arcate, e tra il 1752 e il 1578 lo scultore Michel-Ange Slodtz realizz\u00f2 l'apparato decorativo.\nNel 1758 la mancanza di fondi caus\u00f2 nuovamente la sospensione dei lavori quando erano stati portati a compimento i due loggiati ma non erano ancora stati iniziati i campanili. Quattro anni dopo, la competenza sul cantiere fu trasferita dalla parrocchia all'amministrazione comunale di Parigi che lo pose sotto l'egida dell'Acad\u00e9mie royale d'architecture; venne creata un'apposita commissione della quale facevano parte anche Servandoni, Pierre Contant d'Ivry (con ruolo di supervisore) e Jacques-Germain Soufflot (con ruolo di interlocutore con il parroco), che tuttavia non riusc\u00ec a dare nuovo impulso al completamento della facciata. Nel 1765 Oudot de Maclaurin fu nominato architetto della fabbrica al posto di Servandoni, che sostitu\u00ec definitivamente il timpano del progetto del 1736 (oggetto di grande dibattito) con una balaustra (realizzata soltanto nel 1868), e realizz\u00f2 i due campanili conformemente al progetto originario; alla sua morte (1777) fu deciso di sostituire le due torri, prive soltanto delle finiture, con altrettante pi\u00f9 adeguate al gusto dell'epoca. L'incarico venne affidato a Jean Chalgrin, allievo prima di Servandoni e poi di \u00c9tienne-Louis Boull\u00e9e, ma soltanto la torre di sinistra venne demolita per essere sostituita con una nuova, realizzata tra il 1780 e il 1782; al suo interno venne posizionato un concerto di otto campane appositamente fuso nel 1781. Il cantiere venne dichiarato chiuso nel 1792.\nVicende successive.\nIl 17 marzo 1762 un incendio scoppiato durante la fiera annuale di Saint-Germain-des-Pr\u00e9s procur\u00f2 ingenti danni alla chiesa di Saint-Sulpice: la cappella della Comunione, situata all'angolo nord-occidentale del complesso and\u00f2 distrutta, mentre la cappella assiale sub\u00ec ingenti danni; i lavori di ripristino di quest'ultima furono condotti tra il 1774 e il 1784 da Charles De Wailly, il quale apport\u00f2 importanti modifiche all'ambiente. Lo stesso architetto disegn\u00f2 nel 1789 il pulpito. Chalgrin, invece, oltre che della facciata si occup\u00f2 anche della realizzazione di due cappelle (rispettivamente battistero e cappella del Santo Viatico, tra il 1780 e il 1788) alla base delle due torri, nonch\u00e9 dei disegni per il portale maggiore e della cassa dell'organo a canne (1776); quest'ultimo strumento venne costruito dall'organaro Fran\u00e7ois-Henri Clicquot e completato nel 1781, mentre lo scultore Fran\u00e7ois-Joseph Duret si occup\u00f2 della realizzazione della cassa.\nCon lo scoppio della Rivoluzione francese, la chiesa di Saint-Sulpice inizialmente venne mantenuta tale, e a motivo delle sue vaste dimensioni e della suo pregio architettonico, fu luogo di celebrazioni a sfondo patriottico come il Te Deum di ringraziamento per la presa della Bastiglia (14 luglio 1789) e la messa di suffragio per i rivoluzionari caduti durante l'assalto della fortezza (19 agosto 1789); inoltre, nel corso dell'agosto dello stesso anno, vi furono benedette le bandiere dei battaglioni della neoistituita Guardia nazionale, e nei primi giorni del mese successivo si tenne un'imponente processione fino alla chiesa di Sainte-Genevi\u00e8ve di ringraziamento per il 14 luglio; l'ampia e disordinata partecipazione a questi eventi caus\u00f2 ingenti danni agli arredi interni della chiesa. Il 9 gennaio 1791 il territorio parrocchiale venne ridotto a favore della creazione delle due nuove parrocchie di Saint-Germain-des-Pres e di Saint-Thomas-d\u2019Aquin; il 3 aprile successivo si insedi\u00f2 come parroco il costituzionale Jean Poiret, C.O., in sostituzione di Antoine-Xavier Maynaud de Pancemont (nominato nel 1788, primo parroco non appartenente alla Compagnia dei sacerdoti di San Sulpizio dai tempi di Olier) che era apertamente contrario alla Costituzione civile del clero, alla cui morte nel 1792 subentr\u00f2 Jacques-Antoine Mahieu, anche lui costituzionale. A partire dal 1793 la chiesa venne adibita a sede delle riunioni pubbliche e di alcuni uffici della \"section du Luxembourg\" che, fra le varie di Parigi, fu una delle pi\u00f9 violente; essa divenne inoltre tempio della Ragione (dal luglio 1794 dell'Essere Supremo) e sull'altare maggiore furono posti i busti di F\u00e9lix Lepeletier, Jean-Paul Marat e Gaio Muzio Scevola. Dal 1798 al 1801 l'edificio fu tempio teofilantropico con il nome di \"Temple des Victoires\", e davanti al pulpito venne collocata una piramide in legno dipinto a finto marmo, dedicata \u00abA Dio eternamente buono\u00bb (in francese: \u00ab\"A Dieu toujours bon\"\u00bb); con delibera del 23 novembre 1798, il Direttorio stabil\u00ec che vi si celebrasse la festa annuale in occasione dell'anniversario dell'esecuzione capitale di Luigi XVI; al suo interno si svolse anche il fastoso banchetto offerto il 6 novembre 1799 a Napoleone Bonaparte di ritorno dalla campagna d'Egitto da parte del Direttorio stesso, con la partecipazione di 750 invitati, tre giorni prima che questi prendesse il potere con il colpo di Stato del 18 brumaio. Fino al 1850 sui due campanili furono installati da Claude Chappe due telegrafi ottici, l'uno sulla linea per Strasburgo (aperta nel maggio 1789 e prolungata nel 1805 fino a Magonza), l'altro sulla linea per Lione (inaugurata nel gennaio 1799 e prolungata nel 1805 fino a Torino).\nIl decreto dei Consoli del 7 termidoro anno VIII (26 luglio 1800) concesse la facolt\u00e0 di considerare la domenica come giorno festivo, e la chiesa di Saint-Sulpice venne riaperta al culto. Degli arredi originari rimanevano soltanto alcune statue (che per\u00f2 erano state mutilate), il pulpito (usato come palco per i comizi), l'organo a canne (all'accesso del quale erano stati apposti dei finti sigilli) e la balaustra del presbiterio (perch\u00e9 fatta credere recinzione dell'orologio solare). Mahieu, ripreso il suo ufficio di parroco, in luogo della statua della Vittoria eretta al centro dell'abside, fece installare un altare provvisorio (che si diceva essere stato l'altare maggiore della chiesa di Saint-Philippe-du-Roule), affiancato da due angeli in legno dipinto (provenienti dalla chiesa di Saint-Denis-de-la-Chartre), alle sue spalle gli stalli dell'abbazia agostiniana di Penthemont (soppressa nel 1790). Il suo successore Charles-Louis-Fran\u00e7ois-Marie de Pierre si adoper\u00f2 per riparare i danni della Rivoluzione a partire dal 1804 e il 23 dicembre di quell'anno la chiesa ricevette la visita di papa Pio VII; lo stesso pontefice il 2 febbraio successivo vi ordin\u00f2 Dominique-Georges-Fr\u00e9d\u00e9ric Dufour de Pradt vescovo di Poitiers e Gabriel-Laurent Pailloux vescovo di La Rochelle (la celebrazione non pot\u00e9 aver luogo nella cattedrale di Notre-Dame per la gelosia di Napoleone nei confronti della grande popolarit\u00e0 del papa). Il 27 ottobre 1824 fu dedicato dall'arcivescovo di Parigi Hyacinthe-Louis de Qu\u00e9len il nuovo altare maggiore, realizzato su disegno di \u00c9tienne-Hippolyte Godde, e nelle settimane successivo venne installato un concerto di tre campane, dotato di altri due bronzi nel 1829, in sostituzione di quello andato integralmente perduto durante la Rivoluzione.\nNel 1838 venne sollevata nel \"Conseil des B\u00e2timents civils\" (in italiano: consiglio per gli edifici civili) la questione della torre di destra della facciata; furono avanzate dunque due proposte: la prima prevedeva un suo completamento conformemente al progetto di Giovanni Niccol\u00f2 Servandoni rivisto da Oudot de Maclaurin; la seconda, invece, contemplava una ricostruzione \"ex novo\" della stessa riproducendo l'altra torre, disegnata da Jean Chalgrin. Venne approvata la rifinitura di quanto gi\u00e0 costruito, ritenendolo ormai parte integrante dello skyline parigino; i lavori, tuttavia, non furono mai intrapresi e la torre rimase incompiuta. L'altra, colpita dalle granate nemiche durante la guerra franco-prussiana nel 1871, fu ripristinata soltanto nel 1911. Tra il 1845 e il 1875, su commissione del comune di Parigi il transetto e alcune cappelle laterali furono affrescate da diciassette celebri pittori, tra i quali anche Eug\u00e8ne Delacroix. Tra il 1857 e il 1862 l'organo maggiore venne ricostruito da Aristide Cavaill\u00e9-Coll.\nDurante la comune di Parigi del 1871, come altre chiese della citt\u00e0 anche Saint-Sulpice fu chiusa al culto e adibita a sede di \"club\". A causa del gran numero di parrocchiani presenti per le celebrazioni mariane del mese di maggio e di un'imponente manifestazione organizzata in place Saint-Sulpice contro il provvedimento del governo, la sera del 12 maggio la Guardia nazionale dovette intervenire con un centinaio di unit\u00e0 per far sgomberare l'edificio dai fedeli e consentire al \"club\" del VI \"arrondissement\" di stabilirsi al suo interno.\nNel 1888 il cardinale Charles-Martial-Allemand Lavigerie, arcivescovo di Cartagine e primate d'Africa, tenne nella chiesa una delle conferenze a favore dell'abolizione della schiavit\u00f9, cui segu\u00ec due anni dopo un convegno promosso da papa Leone XIII, che ebbe luogo in Saint-Sulpice il 22 e 23 settembre e al quale parteciparono i rappresentanti di diversi paesi europei e non.\nIl 20 maggio 1915 la chiesa \u00e8 stata dichiarata monumento storico di Francia.\nNel XXI secolo la chiesa \u00e8 stata oggetto di una serie di restauri che hanno interessato la parte sinistra della facciata (2006-2011), le tele di Charles-Andr\u00e9 van Loo della cappella assiale (2015) i dipinti di Delacroix (2015-2016) e le statue del coro (2016).\nIl 17 marzo 2019 il portale del transetto sinistro \u00e8 stato danneggiato da un incendio doloso.\nNel corso dei secoli, nella chiesa sono state celebrate le nozze di alcune personalit\u00e0 di spicco, quali i rivoluzionari Camille Desmoulins e Lucile Duplessis (29 dicembre 1790, che ebbero fra i testimoni Jacques Pierre Brissot - che Desmoulins far\u00e0 ghigliottinare nel 1793 - e Maximilien de Robespierre - che far\u00e0 ghigliottinare i due coniugi nel 1794) e quelle tra lo scrittore Victor Hugo e Ad\u00e8le Foucher (18 ottobre 1822). Saint-Sulpice \u00e8 stata anche luogo di importanti funerali, tra i quali quelli di Alexis Simon Belle (22 ottobre 1734), Richard Descoings (11 aprile 2012), Patrice Ch\u00e9reau (16 ottobre 2013), di Christophe de Margerie (27 ottobre 2014), Michel Delpech (8 gennaio 2016) Mireille Darc (1\u00ba settembre 2017) e quelli di Stato dell'ex presidente della Repubblica francese Jacques Chirac (30 settembre 2019, essendo la cattedrale di Notre-Dame inagibile a causa dell'incendio del 15 aprile precedente), che nella stessa chiesa si era sposato con Bernadette Chodron de Courcel il 16 marzo 1956.\nDescrizione.\nArchitettura.\nLa chiesa di Saint-Sulpice sorge nell'area nord-occidentale del quartiere Od\u00e9on, nel VI arrondissement, e costituisce un isolato a s\u00e9 stante delimitato a nord da rue Saint-Sulpice, a sud da rue Palatine, ad est da rue Garanci\u00e8re e ad ovest dalla place Saint-Sulpice (sulla quale prospetta la facciata).\nOrientata con l'abside ad est-nord-est, \u00e8 a croce latina, con tre navate di cinque campate ciascuna nel piedicroce, transetto poco sporgente e coro anch'esso a tre navate di due campate ciascuna; lungo le navatelle, che si ricongiungono intorno all'abside semicircolare formando un deambulatorio, si aprono numerose cappelle laterali. L'edificio \u00e8 interamente in blocchi di pietra lisci. Tale struttura venne criticata da Eug\u00e8ne Viollet-le-Duc:\nCritico anche Victor Hugo, che in \"Notre-Dame de Paris\" defin\u00ec i due campanili \u00abdue grossi clarinetti\u00bb (in francese: \u00ab\"deux grosses clarinettes\"\u00bb).\nLo stile architettonico di Saint-Sulpice \u00e8 frutto della rielaborazione francese degli inizi del XVII secolo della chiesa-tipo gesuita post-tridentina, della quale fu precursore Salomon de Brosse e che \u00e8 stata ampiamente applicata in molteplici varianti anche nella stessa citt\u00e0 di Parigi. Cos\u00ec lo ha descritto da Jean Bayet:\nDi seguito le principali misure della chiesa che, per grandezza, \u00e8 la seconda della citt\u00e0 dopo la cattedrale di Notre-Dame, mentre supera di 13 metri l'altezza dei campanili della cattedrale:\nEsterno.\nFacciata occidentale.\nLa facciata principale \u00e8 opera di Giovanni Niccol\u00f2 Servandoni, ad eccezione della torre di sinistra che \u00e8 di Jean Chalgrin, mentre quella di destra venne realizzata da Oudot de Maclaurin conformemente ai disegni di Servandoni. Essa si presenta per stile come un corpo di fabbrica a s\u00e9 stante, ponendosi in discontinuit\u00e0 sia con le fiancate della chiesa, sia con il suo interno.\nIl prospetto si articola in due ordini sovrapposti, quello inferiore dorico, mentre quello superiore corinzio; in corrispondenza delle tre navate interne, si aprono nella facciata un pronao (in basso) e una loggia (in alto). Il mezzanino e l'attico, che fungono da ambienti di servizio, sono individuabili dall'esterno solo per le piccole finestre ad arco. Il coronamento, piatto, \u00e8 costituito da una balaustra (di de Maclaurin) intervallata da quattro piedistalli al di sopra delle quali avrebbero dovuto trovar luogo quattro statue sedute, realizzata da L\u00e9on Ginain nel 1868. I due loggiati, di cinque campate ciascuno, si aprono verso l'esterno quello inferiore con coppie di colonne scanalate, quello superiore con una fila anteriore di colonne scanalate ed una posteriore di archi a tutto sesto su pilastri inquadrate fra paraste ioniche.\nIl portico inferiore si apre verso l'esterno con coppie di colonne scanalate e presenta soffitto piano cassettonato decorato a bassorilievo con greche ed elementi vegetali. Nella parte superiore delle pareti vi sono sette altorilievi realizzati da Michel-Ange Slodtz intorno al 1750 e raffiguranti rispettivamente (da sinistra a destra): la \"Giustizia\", la \"Carit\u00e0\", la \"Fortezza\", la \"Fede\", la \"Temperanza\", la \"Speranza\" e la \"Prudenza\"; dello stesso autore sono i medaglioni coevi collocati lungo la parete di fondo e raffiguranti gli \"Evangelisti\". Sono invece di \u00c9mile Thomas le sculture poste nelle due nicchie ai lati del portale maggiore, rispettivamente \"San Pietro\" (a sinistra) e \"San Paolo\" (a destra), del 1856. Alle due estremit\u00e0 del pronao si aprono altrettante cappelle, poste alla base dei campanili, alle quali si accede anche dalle attigue cappelle laterali interne e che presentano ambedue pianta circolare e copertura a cupola cassettonata. Quella di sinistra \u00e8 il battistero, ed ospita le quattro statue della \"Sapienza\", \"Fortezza\", \"Grazia\" e \"Innocenza\", e il bassorilievo del \"Battesimo di Cristo\" scolpiti nel 1787 da Louis-Simon Boizot; al centro dell'ambiente si trova il fonte battesimale, con vasca sorretta da colonnine ioniche. La cappella di destra, del Santo Viatico, \u00e8 ornata con sculture eseguite da Louis-Philippe Mouchy: le statue della \"Religione\", \"Rassegnazione\", \"Speranza\" e \"Umilt\u00e0\", e il bassorilievo della \"Morte di san Giuseppe\".\nLa galleria superiore \u00e8 coperta con volta a botte lunettata, ad eccezione dei due ambienti alle estremit\u00e0 che hanno una cupoletta; la decorazione interna non venne mai portata a compimento, e i capitelli appaiono tutt'oggi appena sbozzati. Nelle tre campate centrali si trovano altrettante statue, che furono realizzate a coronamento del terzo ordine della facciata, non previsto nei progetti originari e demolito nel 1770; esse raffigurano \"San Sulpizio\", la \"Religione\" e la \"Pace\".\nFra gli ambienti che compongono l'attico, il quale esternamente \u00e8 coperto con tetto a doppio spiovente posto trasversalmente rispetto all'asse longitudinale della chiesa, vi \u00e8 anche la cappella di Nostra-Signora degli Studenti (in francese: \"Notre-Dame-des-\u00c8tudiants\"), che deve il suo nome all'essere destinata agli alunni del seminario della Compagnia dei sacerdoti di San Sulpizio annesso alla chiesa. Realizzata nel 1863, successivamente divenne uno studio d'arte ed \u00e8 attualmente in disuso; ospita ancora la statua della \"Madonna col Bambino\" di Jean-Marie Bonnassieux (1876) in pietra con tracce di policromia, mentre l'organo positivo costruito da Nicolas Somer nel 1747 per il delfino di Francia Luigi Ferdinando di Borbone-Francia, acquistato dalla parrocchia di Saint-Sulpice in occasione della visita di papa Pio VII nel 1804 attualmente si trova nella reggia di Versailles.\nLa torre di destra, priva delle rifiniture e della cuspide di copertura, si articola in due ordini: quello inferiore \u00e8 corinzio, a pianta ottagonale impostata su una base quadrata, e sui quattro lati maggiori presenta una finestra quadrata con timpano spezzato, inquadrata fra due lesene che sorreggono il cornicione con al di sopra il timpano di coronamento, a ellisse; quello superiore \u00e8 a pianta circolare, con quattro finestre ad arco di modeste dimensioni; il coronamento \u00e8 costituito da una balaustra.\nLa torre di sinistra si compone anch'essa di due piani: quello inferiore \u00e8 a pianta quadrangolare e presenta su ogni lato coppie di semicolonne corinzie in concatenazione con la finestra ad arco centrale, che sorreggono il cornicione e il timpano triangolare, con frontone recante al centro il tetragramma biblico in caratteri ebraici dorati; quello superiore presenta il medesimo costrutto con elementi compositi, \u00e8 a pianta circolare e ai quattro angoli presenta le statue degli \"Evangelisti\", raffigurati assisi, realizzate da Boizot e Mouchy, e restaurate nel 1873 da Henri-Charles Maniglier; la copertura \u00e8 piana e il coronamento \u00e8 costituito da una balaustra. Il campanile ospita un concerto di cinque bronzi, dei quali il maggiore \u00e8 il terzo pi\u00f9 grande della citt\u00e0:\nFiancate, transetto e abside.\nLe fiancate della chiesa sono scandite da lesene che si alternano alle grandi finestre ad arco che danno luce all'interno. Gli archi rampanti sono pieni e afferiscono a due diverse tipologie: quelli della navata maggiore sono concavi, mentre quelli delle navatelle convessi. Le coperture sono a spioventi.\nLe due facciate del transetto, pur essendo di architetti differenti, afferiscono al medesimo schema: ambedue sono a salienti, alle estremit\u00e0 laterali presentano due grandi finestroni sormontati da contrafforti concavi e pinnacoli angolari in forma di obelisco, mentre al centro sono suddivise in due ordini scanditi in tre settori verticali da colonne; in quello inferiore vi \u00e8 un portale sormontato da un rosone, in quello superiore una finestra ad arco, ed il coronamento \u00e8 costituito da un timpano. La facciata del braccio di sinistra venne iniziata da Daniel Gittard e completata da Gilles Marie Oppenordt; \u00e8 tuscanica nel piano inferiore e ionica in quello superiore; il timpano di coronamento \u00e8 triangolare; nelle due nicchie ai lati del portale, vi sono le statue di \"San Giuseppe\" (a sinistra) e \"San Giovanni Battista\", scolpite da Fran\u00e7ois Dumont nel 1725. Di quest'ultimo sono anche le statue di \"San Pietro\" (a destra) e \"San Paolo\" (a sinistra) che adornano la facciata opposta; essa, iniziata nel 1719, \u00e8 opera del solo Oppenordt, integralmente corinzia e termina in alto con un timpano ellittico.\nAddossati alle estremit\u00e0 della navata traversa, in corrispondenza degli ambienti ricavati nelle cappelle laterali pi\u00f9 prossime al transetto, si elevano dei corpi di fabbrica realizzati nel 1895, i quali ospitano locali di servizio.\nLa cappella assiale, internamente circolare, presenta un fronte piatto su rue Garanci\u00e8re, recante nella parte superiore una finestra a lunetta in luogo di quelle rettangolari del resto del tamburo (le quali sono scandite da paraste); la parte inferiore della stessa \u00e8 caratterizzata dalla sporgenza a forma di bovindo della nicchia interna soprastante l'altare, con paramento murario in bugne lisce e, in alto, un fregio con cerchi concentrici. La cupola della cappella, coperta con lastre di piombo, \u00e8 priva di lanterna. La copertura dell'annessa cappella detta dell'Assunzione \u00e8 sormontata dalla statua metallica a tutto tondo di un \"Pellicano che nutre i suoi pulcini\".\nInterno.\nPiedicroce.\nNavate.\nIl piedicroce \u00e8 opera di Gilles Marie Oppenordt. Le tre navate sono divise da due file di archi a tutto sesto poggianti su pilastri quadrangolari tuscanici con le basi in marmi policromi intarsiati a formare specchiature rettangolari; tra le arcate sono poste lesene corinzie scanalate che sorreggono il cornicione continuo posto alla base della volta; quest'ultima \u00e8 a botte lunettata, percorsa da costoloni longitudinalmente (lungo la chiave) e trasversalmente (ad individuare le campate. L'ambiente \u00e8 illuminato da grandi finestre ad arco a tutto sesto, poste in corrispondenza di ciascun arco e chiuse da vetrate per lo pi\u00f9 trasparenti.\nA ridosso della parete di controfacciata si trova la cantoria, che occupa interamente la prima campata della navata maggiore. Essa venne innalzata tra il 1740 e il 1744 su disegno di Giovanni Niccol\u00f2 Servandoni, il quale riprese il progetto di Oppenordt e, al tempo stesso, il deambulatorio della chiesa di St Mary Woolnoth a Londra, opera di Nicholas Hawksmoor. La tribuna, il cui pavimento si trova alla medesima altezza dell'imposta delle arcate laterali, \u00e8 sorretta da due file simmetriche di colonne composite scanalate e rudentate; il soffitto \u00e8 ornato con bassorilievi e pietre disposte in spirali con la tecnica della stereotomia. La piattaforma \u00e8 delimitata da un parapetto con balaustri alternati a bassorilievi raffiguranti \"Strumenti musicali\".\nAl di sotto della seconda arcata di ciascun lato, a pavimento, vi sono le acquasantiere, che Jean-Baptiste Pigalle realizz\u00f2 utilizzando come bacini due grandi valve di tridacna gigante che erano state donate a Francesco I di Francia dalla Repubblica di Venezia e poi nel 1745 da Luigi XV al parroco di Saint-Sulpice Jean-Baptiste Joseph Languet de Gergy; Pigalle le adorn\u00f2 con un bordo in rame dorato e le colloc\u00f2 al di sopra di una base in marmo bianco riproducente uno scoglio con piante marine, crostacei, molluschi e piovre; il basamento, in marmo cipollino, imita l'incresparsi dell'acqua marina. Le due acquasantiere furono risparmiate dalle devastazioni rivoluzionarie in quanto vennero rimosse dalla chiesa nel 1793 e ricollocate nel 1802.\nSotto la quarta arcata di destra, l'unica insieme a quella opposta a presentare l'intradosso dei pilastri in marmi policromi, trova luogo il monumentale pulpito, donato dal duca di Aiguillon Armand Emmanuel de Vignerot du Plessis e realizzato da Charles de Wailly in legno dipinto e dorato, e rivestito sul lato anteriore in marmo. Definito da F\u00e9lix Lazare \u00abuna meraviglia di arditezza ed eleganza\u00bb, \u00e8 costituito da una piattaforma circolare dal parapetto pieno bombato, ornato con due filari di motivi vegetali; il baldacchino, anch'esso circolare, reca sulla faccia inferiore un bassorilievo con la \"Colomba dello Spirito Santo\" e motivi ornamentali con spirali e intrecci di circonferenze; esso \u00e8 sormontato da un gruppo scultoreo raffigurante la \"Carit\u00e0\", opera di Jacques-Edme Dumont. La tribuna, notevolmente sollevata rispetto al pavimento della chiesa, \u00e8 sostenuta unicamente dalle due scale a due rampe perpendicolari, poste ai suoi lati, adornate con quattro bassorilievi con i \"Simboli degli Evangelisti\" (anch'essi di Dumont) e con le statue a tutto tondo della \"Fede\" (a sinistra) e della \"Speranza\" (a destra, entrambe di Louis-Fran\u00e7ois Guesdon). Dirimpetto al pulpito, si trova il banco dell'opera, restaurato nel 1862, alle spalle del quale vi \u00e8 una struttura lignea riccamente intagliata e costituita da due archi ribassati sorretti da un pilastro centrale e sormontati da un \"Crocifisso\" bronzeo di Hippolyte Maindron.\nLe navate laterali sono coperte con volta a crociera; nelle pareti esterne, intervallate da lesene corinzie scanalate, si aprono arcate a sesto ribassato che danno accesso ciascuna ad una cappella, al di sopra di ognuna delle quali vi \u00e8 un rosone. Tutte le cappelle, ad eccezione delle due pi\u00f9 prossime al transetto che sono absidate, presentano il medesimo schema: pianta quadrangolare, volta a vela e grande finestrone ad arco.\nCappelle laterali.\nLa prima cappella di destra \u00e8 dedicata ai santi Angeli ed accoglie tre brani di pittura murale di vaste dimensioni opera di Eug\u00e8ne Delacroix, cui vennero commissionate nel 1849 e che realizz\u00f2 tra il 1855 e il 1861: sulla parete di destra vi \u00e8 \"Giacobbe che lotta con l'angelo\", su quella di sinistra l\"Espulsione di Eliodoro dal Tempio\" e sulla volta l\"Arcangelo Michele che sconfigge il demonio\"; le prime due scene sono dipinte ad olio e cera direttamente sulla parete, mentre la terza \u00e8 su tela applicata con la tecnica del \"marouflage\". Nella realizzazione di questi dipinti, che segnarono per il pittore il \u00abritorno ad una complessit\u00e0 narrativa\u00bb, Delacroix si rifece ad illustri modelli precedenti attingendo anche alla vasta mostra retrospettiva di belle arti dell'Esposizione universale di Parigi del 1855; egli inoltre non volle raffigurare gli angeli come \u00abministri della speranza e della carit\u00e0, guardiani e consolatori della miseria umana, creature gentili e belle, esempi di bellezza celeste\u00bb bens\u00ec, \u00abfedele al proprio temperamento\u00bb, come \u00abstrumenti soprannaturali di forza e rabbia, di lotta e punizione\u00bb.\nSegue la cappella delle Anime del Purgatorio: sopra l'altare in marmo rosso (sul cui paliotto vi \u00e8 un \"Agnus Dei\" entro raggiera, in bronzo dorato), le tre sculture di Jean-Baptiste Cl\u00e9singer del 1868 con la \"Piet\u00e0 con la Maddalena\" (al centro) e due \"Angeli con i simboli della Passione\" (ai lati), e la vetrata a \"grisaille\" di Henri Chabin con al centro un medaglione policromo raffigurante \"Cristo in croce\" (1873). Le pitture murali furono eseguite da Fran\u00e7ois-Joseph Heim nel 1845 e raffigurano rispettivamente \"La Religione che esorta i cristiani a soffrire in questa vita per evitare le pene del Purgatorio\" (parete sinistra), \"La preghiera di suffragio ottiene la liberazione delle anime purganti\" (parete destra) e \"Ges\u00f9 e la Madonna intercedono presso il Padre in favore dei peccatori\" (sulla volta).\nLa terza cappella \u00e8 quella dei Santi Rocco e Giovanni Battista della Salle (fino al 1900 era intitolata ai santi Giuliana, Rocco e Sebastiano), che venne affrescata nel 1822 da Alexandre-Denis Abel de Pujol con \"San Rocco prega per gli appestati di Roma\" (parete sinistra), \"San Rocco muore in prigione\" (parete destra), \"San Rocco in gloria\" (volta), e le allegorie delle citt\u00e0 italiane visitate dal santo durante la peste, rispettivamente \"Piacenza\", \"Cesena\", \"Acquapendente\" e \"Roma\" (pennacchi); dello stesso autore era anche il bassorilievo a trompe-l'\u0153il posto sull'altare con le \"Esequie di san Rocco\", sostituito con una copia della statua di \"San Giovanni Battista della Salle\" di Alexandre Falgui\u00e8re.\nContemporaneamente ad Abel de Pujol, Auguste Vinchon si occup\u00f2 della realizzazione della decorazione pittorica a fresco della quarta cappella, dedicata originariamente al solo san Maurizio e poi anche a santa Giovanna d'Arco, costituita da \"San Maurizio, sant'Eusperio e san Candido rifiutano di sacrificare agli dei\" (parete destra), \"San Maurizio e compagni martiri dell'armata romana\" (parete sinistra), \"Tre angeli con gli attributi del martirio\" (volta) e \"Religione\", \"Speranza\", \"Carit\u00e0\" e \"Fortezza\" (pennacchi). L'altare, rifatto nel 1898, \u00e8 sormontato da una statua policroma di \"Santa Giovanna d'Arco\", che sostituisce quella opera di Pierre-S\u00e9bastien Guersant raffigurante \"San Maurizio\", (1822).\nL'ultima cappella di destra \u00e8 quella di San Giovanni Battista (gi\u00e0 intitolata anche ai santi Eustachio e Teresa d'Avila), priva di dipinti. L'altare \u00e8 posto non al di sotto della finestra (chiusa da una vetrata del XVII secolo con medaglione policromo raffigurante \"San Giovanni Battista\"), ma sulla parete di sinistra: \u00e8 in marmi policromi ed \u00e8 sormontato da un'ancona lignea dipinta a finto marmo, costituita da due colonne corinzie che sorreggono un timpano triangolare; al centro, entro una nicchia, \u00e8 la statua marmorea raffigurante il santo titolare, realizzata nel 1785 da Louis-Simon Boizot. Sulla parete opposta si trova il monumento funebre di Jean-Baptiste Joseph Languet de Gergy, parroco di Saint-Sulpice dal 1714 al 1748, opera di Michel-Ange Slodtz (1753), il quale si ispir\u00f2 alla tomba di papa Alessandro VII di Gian Lorenzo Bernini (1672-1678): al centro, al di sopra del sarcofago, vi \u00e8 l'effige marmorea del defunto in preghiera; alla sua destra, l'allegoria dell'immortalit\u00e0, anch'essa in marmo bianco, solleva un drappo e mostra l'allegoria della morte, avente le forme di uno scheletro bronzeo. Alle spalle del gruppo, una piramide in breccia d'aleppo, mentre il sarcofago \u00e8 in marmo verde. Originariamente, l'immortalit\u00e0 teneva in mano la pianta della chiesa ed era affiancata dai geni della religione e della carit\u00e0. La tomba \u00e8 monumento storico di Francia dal 1905.\nLa prima cappella di sinistra \u00e8 dedicata a san Francesco Saverio e venne dipinta nel 1859 da Jacques-\u00c9mile Lafon con \"San Francesco Saverio risuscita un morto a Kollam\" (parete sinistra), \"Traslazione del corpo del santo a Goa Velha\" (parete destra), \"San Francesco Saverio in gloria\" (volta) e le allegorie delle nazioni evangelizzate dal santo (pennacchi); l'opera di Lafon ricevette un cos\u00ec ampio apprezzamento che valse al suo autore la nomina a cavaliere della Legion d'onore. Al centro della vetrata, medaglione policromo restaurato nel 1899 con \"San Francesco Saverio converte un indiano\".\nLa seconda cappella \u00e8 quella di San Francesco di Sales; le pitture parietali, realizzate nel 1860 da Alexandre Hesse, raffigurano rispettivamente la \"Predicazione di san Francesco di Sales\" (parete sinistra), \"San Francesco di Sales e santa Giovanna Francesca de Chantal fondano l'ordine della Visitazione\" (parete destra) e \"San Francesco di Sales in gloria\" (volta). L'altare, in marmi policromi, \u00e8 posto sotto la finestra, mentre a ridosso della parete destra vi \u00e8 una statua di \"San Giovanni Maria Vianney\".\nSegue la cappella di San Paolo che ospita, sull'altare, un bassorilievo del XVII secolo di \"Cristo in croce\", ed una statua marmorea del titolare scolpita da Jean-Baptiste R\u00e9villon, il cui bozzetto era stato esposto al \"Salon\" del 1850-1851. I dipinti furono invece eseguiti da Martin Drolling nel 1850: sulla parete sinistra vi \u00e8 la \"Vocazione di san Paolo\", su quella dirimpetto \"San Paolo annuncia la resurrezione all'Areopago\", sulla volta \"San Paolo in gloria\" e nei pennacchi le allegorie delle citt\u00e0 nelle quali l'apostolo port\u00f2 l'annuncio evangelico. L'ambiente ospita dall'aprile 2021 un memoriale per le vittime francesi della pandemia di COVID-19.\nLa quarta cappella \u00e8 intitolata a san Vincenzo de' Paoli; venne dipinta nel 1824 da Alexandre Charles Guillemot con \"San Vincenzo arringa le dame della carit\u00e0\" (parete sinistra), \"San Vincenzo assiste Luigi XIII in punto di morte\" (parete destra), \"San Vincenzo in gloria\" (volta) e, nei quattro pennacchi, \"San Vincenzo, schiavo a Tunisi, converte il suo padrone\", \"San Vincenzo sfama e converte i carcerati di Parigi\", \"San Vincenzo libera un galeotto\", \"San Vincenzo rifiuta di essere corrotto da un amico\". Su un alto piedistallo a pavimento, sulla destra, \u00e8 la statua in marmo bianco di \u00c9milien Cabuchet raffigurante \"San Vincenzo de' Paoli tiene in braccio due bambini\", copia di quella in bronzo realizzata dallo stesso artista nel 1856 per la piazza principale di Ch\u00e2tillon-sur-Chalaronne.\nLa cappella successiva, fino al 1748 dedicata ai santi Eustachio e Lorenzo e a tutti i Martiri, e da allora al Sacro Cuore di Ges\u00f9, \u00e8 chiusa da una balaustra marmorea ed \u00e8 ornata con una \"boiserie\" rococ\u00f2 settecentesca in legno di rovere intagliato e dorato, che comprende due confessionali angolari e, sulla parete di destra, l'altare; l'ancona \u00e8 costituita da due colonne corinzie scanalate e rudentate che sorreggono un coronamento ad arco al centro del quale vi \u00e8 la raffigurazione dell\"Agnus Dei\"; al di sopra del tabernacolo, sul cui sportello \u00e8 rappresentato la scena \"Ges\u00f9 mostra le sue piaghe a Tommaso\", vi sono un bassorilievo con \"Quattro angeli adorano il Sacro Cuore coronato di spine\" e un grande \"Crocifisso\"; sul paliotto, \"Pellicano fra spighe e tralci\". Dirimpetto all'altare vi \u00e8 il dipinto \"Il mondo intero adora il Sacro Cuore di Ges\u00f9\" di Jean-Simon Berth\u00e9lemy (1784).\nCapocroce.\nTransetto.\nIl transetto venne edificato in due fasi distinte: il braccio di sinistra tra il 1660 e il 1678 da Louis Le Vau e Pierre Gittard, quello di destra tra il 1719 e il 1745 da Gilles Marie Oppenordt. La volta a botte lunettata dei due bracci e quella a vela della crociera furono decorate con bassorilievi di S\u00e9bastien-Antoine e Paul-Ambroise Slodtz; in particolare, il soffitto della crociera presenta al centro di una grande raggiera la \"Colomba dello Spirito Santo\", nei pennacchi \"Vasi floreali\" e, entro quattro tondi, dei dipinti eseguiti da Fran\u00e7ois Lemoyne e No\u00ebl Hall\u00e9 raffiguranti rispettivamente (in senso orario a partire dal coro) i busti di \"Ges\u00f9 Cristo\", \"San Giovanni Battista\", \"Melchisedec\" e \"San Pietro\". Sulle pareti laterali delle campate esterne vi sono quattro grandi pitture murali di \u00c9mile Signol: \"Tradimento di Giuda\" (1873, parete sinistra del braccio di sinistra), \"Morte di Cristo\" (1873, parete destra del braccio di sinistra), \"Resurrezione di Cristo\" con in alto i \"Profeti Ezechiele, Daniele e Aggeo\" (1876, parete sinistra del braccio di destra) e \"Ascensione\" (1876, parete destra del braccio destro). Risalgono al 1851 le statue marmoree dell\"Angelo della predicazione\" di Antoine Desboeufs (braccio sinistro) e l\"Angelo del martirio\" di Jules-Antoine Droz (braccio destro); nel transetto di sinistra si trova anche una riproduzione della statua bronzea di san Pietro di Arnolfo di Cambio, realizzata dall'atelier Poussielgue-Rusand nel 1901. Le pareti di fondo sono simmetriche: sono percorse orizzontalmente dalla prosecuzione del cornicione posto alla base della volta, sorretta da una coppia di colonne corinzie scanalate (come lo sono le lesene angolari); il rosone che si apre al di sopra del portale, cos\u00ec come la grande finestra ad arco nella lunetta, \u00e8 ornato con bassorilievi in pietra dei fratelli Slodtz.\nLa navata traversa \u00e8 percorsa trasversalmente dall'orologio solare, voluto dal parroco Jean-Baptiste Joseph Languet de Gergy che lo commission\u00f2 nel 1727 all'orologiaio inglese Henry Sully, il quale mor\u00ec l'anno successivo e venne sostituito nel 1742 dall'astronomo Pierre Charles Le Monnier, appartenente all'Accademia francese delle scienze, che coadiuvato dall'ingegnere Charles Langlois port\u00f2 a termine l'opera nel 1744. Lo scopo di Languet de Gergy era quello rilevare con precisione il mezzogiorno (e, in una seconda fase, l'equinozio di marzo per il calcolo della Pasqua), al quale Le Monnier aggiunse quello scientifico per lo studio dell'eclittica e dell'inclinazione dell'asse terrestre. L'orologio, orientato lungo l'asse nord-sud, si compone di una fascia marmorea che corre orizzontalmente lungo il pavimento e che, dovendo necessariamente essere pi\u00f9 lunga del transetto, giunta alla parete di fondo del braccio di sinistra prosegue perpendicolarmente in verticale, con un obelisco in marmo; le due estremit\u00e0 della linea corrispondono al solstizio d'estate (meridionale, a pavimento) e a quello d'inverno (settentrionale, sull'obelisco), e nel tratto in cui essa entra nel recinto presbiterale ricade l'ovale che segnala l'equinozio di marzo; la luce entra da un foro situato a 25,98\u00a0metri da terra, nella vetrata della finestra superiore della facciata destra del transetto.\nPresbiterio.\nIl presbiterio si colloca a cavallo tra la met\u00e0 orientale della crociera e quella occidentale della prima campata del coro. L'area \u00e8 caratterizzata dall'avere forma semicircolare ed \u00e8 sopraelevata di due gradini, in marmo cipollino, rispetto al pavimento dell'aula. Il fronte anteriore \u00e8 cinto da una balaustra in bardiglio con colonnine in bronzo dorato, disegnata da Oppenordt.\nAl di sotto dell'arco absidale, ulteriormente sopraelevato su piattaforma semicircolare di sei gradini, si trova l'altare maggiore, realizzato tra il 1820 e il 1829 su disegno di \u00c9tienne-Hippolyte Godde. La mensa \u00e8 in marmo bianco e presenta su paliotto, inquadrato fra due coppie di lesene, un bassorilievo in bronzo dorato raffigurante \"Ges\u00f9 fanciullo tra i dottori\" di Jean Baptiste Joseph De Bay sr. e Louise Isidore Choiselat (1828-1829); l'alzata \u00e8 in marmo giallo antico e reca sul lato anteriore un fregio neoclassico con teste d'angelo (al centro) e motivi ornamentali (ai lati), mentre sul retro una \"fenestella\" permette di vedere le reliquie custodite al suo interno. Facevano parte dell'insieme dell'altare anche sei candelieri e crocifisso in bronzo dorato recanti sulla base lo stemma della parrocchia, le due torcere monumentali tutt'ora ai suoi lati e il tabernacolo, attualmente collocato nella sacrestia dei matrimoni. In seguito al trasferimento delle principali celebrazioni liturgiche dell'arcidiocesi di Parigi in Saint-Sulpice dopo l'incendio della cattedrale di Notre-Dame, \u00e8 stata allestita alle spalle dell'altare una pedana posticcia che consente a chi presiede la messa di farlo rivolto verso ovest, utilizzando per\u00f2 non la mensa, ma l'alzata.\nAccanto all'ambone, il quale \u00e8 stabilmente costituito da un leggio mobile coperto con drappo in damasco dorato e posto su un'alta pedana alla destra dell'altare maggiore, in \"pendant\" con la sede presidenziale posta sull'altro lato, si trova il monumentale candelabro del cero pasquale; esso risale alla seconda met\u00e0 del XIX secolo ed \u00e8 opera dell'orafo Placide Poussielgue-Rusand; il fusto, impostato su un'alta base triangolare ornata con i bassorilievi delle \"Virt\u00f9 teologali\", presenta colonne corinzie alternate a nicchie che ospitano le statuette della \"Vergine Maria\" e di \"San Luigi IX\".\nCoro e abside.\nIl coro e l'abside semicircolare della chiesa, realizzati da Le Vau e Gittard tra il 1655 e il 1673, presentano le medesime caratteristiche riprese da Oppenordt per il piedicroce. Lungo le pareti laterali della navata mediana e dell'esedra terminale trovano luogo gli stalli lignei disposti su due file: quelli dell'ordine inferiore vennero rilevati nel 1800 dell'abbazia agostiniana di Penthemont, mentre quelli dell'ordine superiore provengono dalla cattedrale di Saint-Denis e furono acquistati nel 1805. Alle loro spalle, fra le arcate, vi \u00e8 una recinzione anch'essa in legno, semplicemente ornata con una serie di specchiature quadrangolari; solo in corrispondenza dell'arco mediano dell'abside essa \u00e8 in muratura, rivestita in marmi bianco e nero, ed \u00e8 in essa integrato il monumento funebre bronzeo di Charles-Louis-Fran\u00e7ois-Marie de Pierre, parroco di Saint-Sulpice dal 1802 sino alla sua morte, nel 1836, e vicario generale dell'arcidiocesi di Parigi; il sepolcro venne realizzato nel 1839 da Victor-Edmond Leharivel-Durocher.\nA ridosso dei pilastri che sorreggono gli archi laterali, vi sono dieci sculture a tutto tondo eseguite da Edm\u00e9 Bouchardon e dai suoi allievi tra il 1734 e il 1750. Le statue sono in pietra bianca di Tonnerre e ciascuna di esse \u00e8 sorretta da una mensola a \"cul-de-lampe\" in pietra di Saint-Leu-d'Esserent; esse fanno parte di un progetto pi\u00f9 ampio, mai portato a termine dallo scultore, che prevedeva la realizzazione di ventiquattro statue da collocarsi anche lungo la navata maggiore: il ciclo completo, infatti, oltre alle effigi di Ges\u00f9 Cristo, della Madonna e dei dodici apostoli, includeva quelle degli evangelisti, di san Paolo, san Barnaba, san Sulpizio, san Martino di Tours, san Carlo Borromeo e san Francesco di Sales. Il fatto che delle ventiquattro sculture inizialmente ne venne realizzata solo la met\u00e0, \u00e8 riconducibile alla mole di impegni assunti da parte del loro autore, pi\u00f9 che a problemi di natura economica. Le prime due statue sono collocate a ridosso dei pilastri che sorreggono l'arco absidale, nel transetto, e raffigurano rispettivamente \"Cristo con gli strumenti della Passione\" (a sinistra, ispirato al \"Cristo della Minerva\" di Michelangelo Buonarroti) e la \"Vergine addolorata\" (a destra); seguono nel coro, a partire da destra, \"San Paolo\", \"San Giacomo mimore\", \"San Filippo\", \"Sant'Andrea\", \"San Bartolomeo\", \"San Giacomo Maggiore\", \"San Giovanni evangelista\" e \"San Pietro\".\nLe sette grandi vetrate del cleristorio \u00absono rari e interessanti esemplari dell'arte del vetro del XVII secolo\u00bb. Esse sono a \"grisaille\" con cornice policroma e raffigurazione centrale anch'essa policroma rispettivamente (a partire da destra) di \"San Pietro\" (1673), dell\"Annunciazione\" (1674), del \"Sacro Cuore di Ges\u00f9\" (rifatta \"ex novo\" nel 1885 su cartone di Charles Lameire), dell\"Ascensione\" (1672, restaurata nel 1884 da Th\u00e9odore Maillot con il rifacimento della testa), del \"Santissimo Sacramento\" (1673), di \"Maria regina del clero\" (1674) e di \"San Sulpizio\" (1673); sono attribuibili a Pierre Le Vieil.\nSacrestie e cappelle.\nDelle dodici cappelle radiali laterali che si aprono lungo il deambulatorio, sono chiuse verso la chiesa da una parete la prima (adibita a sacrestia) e l'ultima (ambiente di passaggio) di ciascun lato; le cappelle sono tutte coperte con volta a vela, chiuse da una balaustra in marmo bianco, illuminate da una grande finestra ad arco, dotate di un altare in stucco e marmi policromi addossato alla parete rivolta verso la cappella assiale, e presentano l'intradosso dell'arcata d'ingresso rivestito di marmi. Le vetrate degli oculi del deambulatorio, ornate con un bordo floreale policromo, risalgono agli anni 1670.\nLa sacrestia di destra, anche detta \"delle messe\", \u00e8 quella che viene ordinariamente utilizzata. La sua porta d'ingresso \u00e8 sormontata da una nicchia contenente la statua di \"San Sulpizio benedicente\", di Jules Franceschi (1864), mentre sul pilastro alla sua destra vi \u00e8 la lapide commemorativa di Jean-Jacques Olier, parroco dal 1642 al 1652, scolpita da Louis No\u00ebl nel 1902. Internamente, le pareti dell'ambiente sono rivestite nella parte inferiore da una \"boiserie\" lignea in stile Luigi XV che costituisce \u00abun insieme decorativo tra i pi\u00f9 ricchi ed eleganti\u00bb; essa comprende gli armadi ed \u00e8 intagliata con motivi floreali e raffiguranti vasi sacri e attributi sacerdotali; anche la volta a vela in pietra \u00e8 ornata con rilievi vegetali; \u00e8 di S\u00e9bastien-Antoine e Paul-Ambroise Slodtz il disegno della ringhiera in ferro battuto e dorato del ballatoio che percorre la parete d'ingresso; il lavabo, in bronzo con vasca marmorea la cui base riproduce uno scoglio con crostacei e conchiglie, \u00e8 opera di Jean-Baptiste Pigalle.\nLa sacrestia di sinistra, anche detta \"dei matrimoni\", ha la porta sormontata dalla statua di \"San Pietro assiso\" di Gaston Guitton (1864) e affiancata, sulla sinistra, dalla lapide posta nel 1900 in ricordo delle due visite di papa Pio VII a Saint-Sulpice (23 dicembre 1804 e 2 febbraio 1805). All'interno, essa presenta una \"boiserie\" lignea in stile Luigi XV di fattura pi\u00f9 modesta rispetto a quella della sacrestia delle messe. Sulla credenza al di sotto della finestra, si trovano la riproduzione della perduta statua in argento massiccio di \"Nostra Signora della Vieille-Vaisselle\" commissionata per la cappella assiale da Jean-Baptiste Joseph Languet de Gergy a Edm\u00e9 Bouchardon che la realizz\u00f2 nel 1733, e il tabernacolo dell'altare maggiore; quest'ultimo \u00e8 opera di Jean Baptiste Joseph De Bay sr. e Louise Isidore Choiselat (1824) e ha la forma di tempietto corinzio, senza timpano e con due porticati laterali; sullo sportello, \"Cristo che predica\". Nella sacrestia trovano luogo diversi dipinti: sulla parete sinistra, \"Vergine Maria venerata dagli angeli\" di Pierre Mosnier (seconda met\u00e0 del XVII secolo) e \"San Michele arcangelo sconfigge il demonio\" di Jean-Charles-Joseph R\u00e9mond (1827), su quella di destra \"Nozze della Vergine\" di Antonio de Pereda (1640, donato a Saint-Sulpice nel 1843 da \u00c9deline Louise Fr\u00e9teau de P\u00e9ny vedova Ebl\u00e9) e \"Tobia e l'Angelo\" di R\u00e9mond (1827), al di sopra della porta d'ingresso \"Cristo che porta la croce\" di Val\u00e8re Baldassari, una copia della \"Santa Cecilia\" del Domenichino e una tela non firmata con la \"Visione di san Francesco\".\nLa prima cappella radiale di destra \u00e8 attualmente intitolata a san Dionigi, mentre fino alla Rivoluzione francese lo era anche a san Rustico, sant'Eleuterio e a tutti i santi vescovi di Parigi, ed era di patronato della famiglia Guisa prima, dei Cond\u00e9 poi, che ivi avevano le loro sepolture; sull'altare, poi, vi era una pala di Charles de La Fosse con la \"Nativit\u00e0 di Ges\u00f9\" (1716). La cappella venne dipinta a cera tra il 1851 e il 1854 da Armand F\u00e9lix Marie Jobb\u00e9-Duval con \"San Dionigi rifiuta di sacrificare agli dei\" (parete sinistra), \"San Dionigi e i suoi compagni condotti al supplizio\" (parete destra) e motivi a \"grisaille\" (sulla volta) con quattro figure femminili (nei pennacchi). La vetrata risale al 1692 e raffigura, al centro, il busto del santo titolare. Al di sotto della finestra vi \u00e8 una lapide che commemora i chierici appartenenti alla Compagnia dei sacerdoti di San Sulpizio che furono massacrati il 2 settembre 1792 nel convento dei Carmelitani dell'antica osservanza di Parigi, beatificati da papa Pio XI nel 1926.\nLa seconda cappella, oggi dedicata a san Martino di Tours, originariamente lo era ai santi Eligio, Fiacrio, Onorato e Veronica, ed era ornato da due tele di Claude Guy Hall\u00e9 del \"Noli me tangere\" e della \"Storia di san Fiacrio\"; il santo irlandese \u00e8 raffigurato anche nella vetrata (1692). Attualmente l'ambiente \u00e8 adornato da pitture murali realizzate da Victor Mottez nel 1862-1863, che rappresentano rispettivamente \"San Martino divide il suo mantello con un povero\" (parete sinistra), \"San Martino resuscita un catecumeno\" (parete destra), un medaglione con le iniziali del santo titolare (sulla volta) e quattro medaglioni con le \"Virt\u00f9 cardinali\" (nei pennacchi).\nSegue la cappella di Santa Genoveffa (rappresentata nella vetrata, che risale al 1692), gi\u00e0 anche dei Santi Barbara, Caterina, Chiara e Cristoforo e di tutte le sante vergini. Sulle pareti, dipinti di Louis Charles Timbal con \"Sante Genoveffa distribuisce il pane ai poveri di Parigi\" (a sinistra) e \"Miracolo durante l'epidemia del 1129\" (a destra); nei pennacchi della volta, invece, quattro \"Angeli\", ciascuno dei quali reca un cartiglio scritto indicante una diversa virt\u00f9 del cristiano. Davanti all'ingresso della cappella, a pavimento nel deambulatorio, si trova il \"Crocifisso\" bronzeo di Louis Derbr\u00e9 (1965).\nL'ultima cappella di destra \u00e8 dedicata a sant'Anna (in origine lo era agli Arcangeli e all'Angelo custode); la titolare \u00e8 raffigurata insieme alla Vergine Maria fanciulla sia nel medaglione policromo (1886) della vetrata (1690), sia nel gruppo marmoreo posto davanti alla finestra, di artista ignoto del XVII secolo. Le pitture parietali sono di Jules-Eug\u00e8ne Lenepveu, il quale nel 1864 rappresent\u00f2 la \"Nativit\u00e0 di Maria\" (parete sinistra), la \"Presentazione di Maria al Tempio\" (parete destra), lo stemma di Anna d'Austria (sulla volta) e quattro \"Profeti\" (nei pennacchi).\nLa prima cappella di sinistra \u00e8 quella di San Giovanni evangelista (gi\u00e0 di San Martino e dei Santi Evangelisti) la cui effigie \u00e8 presente al centro della vetrata risalente al 1692. Le pareti vennero dipinte nel 1859 da Auguste-Barth\u00e9lemy Glaize con il \"Martirio di san Giovanni\" (parete sinistra), \"\u00abAmatevi gli uni gli altri\u00bb\" (parete destra) e quattro angeli (pennacchi).\nSegue la cappella di San Carlo Borromeo (originariamente intitolata anche a San Vincenzo de' Paoli e a tutti i santi presbiteri), con vetrata recante l'immagine del titolare realizzata nel 1686. I dipinti sono opera di Auguste Pichon e raffigurano rispettivamente sulla parete di sinistra \"San Carlo assiste Pio IV in punto di morte\", su quella dirimpetto \"San Carlo durante la peste del 1576-1577\" e nei pennacchi della volta quattro \"Angeli\".\nLa terza cappella era inizialmente dedicata a santa Margherita, mentre attualmente lo \u00e8 a san Giuseppe, presente sulla vetrata (risalente al 1693 e aggiornata nel 1886 con il nuovo santo); essa accoglie una statua di \"San Giuseppe col Bambino\" degli inizi del XVII secolo, opera di Giovanni Marchiori. La parete di destra \u00e8 ornata con il dipinto \"Sogno di san Giuseppe\" di Charles Landelle (1875), il quale contestualmente realizz\u00f2 anche la \"Morte di san Giuseppe\" su quella opposta; la volta reca una decorazione a \"grisaille\".\nL'intitolazione della quarta cappella \u00e8 a san Luigi IX, mentre anticamente era allo Spirito Santo e agli Apostoli. La decorazione pittorica \u00e8 opera di Louis Matout che la realizz\u00f2 nel 1870: essa si articola in \"San Luigi libera un prigioniero\" (parete sinistra), \"San Luigi sotterra i morti di peste a Damietta\" (parete destra) e \"San Luigi\", \"Margherita di Provenza\", un \"Vescovo\" e un \"Monaco\" nei pennacchi; la chiave di volta \u00e8 scolpita con lo stemma di Anna d'Austria a rilievo. Al di sotto della finestra (la cui vetrata venne realizzata nel 1691 e ridipinta nel 1885) vi \u00e8 una statua marmorea di \"Santa Teresa d'Avila\".\nLa cappella assiale \u00e8 dedicata alla Vergine Maria; ad essa si accede da un arco che si apre nella parete esterna della campata centrale del deambulatorio; quest'ultima \u00e8 coperta con una cupola cassettonata priva di tamburo che, in luogo della lanterna, presenta un lucernario circolare. Sulle pareti ai lati dell'ingresso della cappella, vi sono due dipinti su tela applicata con la tecnica del \"marouflage\", realizzati da \u00c9mile Bin nel 1874: la \"Dormizione di Maria\" (a sinistra) e l\"Assunzione al cielo\" (a destra).\nLa cappella assiale venne iniziata nel 1645 e completata nel 1667 su progetto di Christophe Gamard e Louis Le Vau; venne sopraelevata nel 1727 da Juste-Aur\u00e8le Meissonnier e ridecorata una prima volta nel 1729-1731 su progetto di Giovanni Niccol\u00f2 Servandoni, ed una seconda nel 1774-1784 da Charles de Wailly. L'ambiente \u00e8 a pianta circolare e le sue pareti, interamente rivestite di marmo, sono scandite da lesene corinzie lisce con i capitelli dorati, che inquadrano quattro tele eseguite da Charles-Andr\u00e9 van Loo nel 1746 e raffiguranti rispettivamente (da destra a sinistra) l\"Annunciazione\", la \"Visitazione\", l\"Adorazione dei pastori\" e la \"Presentazione di Ges\u00f9 al Tempio\" (al di sotto di ogni dipinto vi \u00e8 un bassorilievo dorato con un pellicano), e le due grandi finestre rettangolari, con vetrate policrome di Henri Chabin (1873); Opposto all'ingresso si trova il presbiterio semicircolare, cinto da una balaustra marmorea, che accoglie l'altare, dedicato il 7 dicembre 1778 dal nunzio apostolico in Francia Giuseppe Maria Doria Pamphilj all'Immacolata Concezione: quest'ultimo \u00e8 costituito da una mensa in marmo bianco con paliotto a bassorilievo in bronzo dorato raffigurante le \"Nozze di Cana\", di S\u00e9bastien-Antoine e Paul-Ambroise Slodtz (1745), da un tabernacolo con sportello opera del cesellatore Louis Barth\u00e9lemy Hervieu raffigurante il \"Crocifisso\" e, a coronamento, un \"Agnus Dei\", dall'alzata tempestata di stelle dorate e dall'ancona incorniciata tra due gruppi di tre colonne composite in marmo cipollino (le quattro esterne, provenienti da Leptis Magna) o stucco dipinto a finto marmo (le due interne), con basi e capitelli in bronzo, che sorreggono un catino cassettonato con vetrata policroma ovale raffigurante il monogramma mariano, ornato con statue di putti e ghirlande (analoghe decorazioni corrono per tutto il cornicione interno della cappella); in luogo della pala, si apre una nicchia rivestita con stucchi di Louis-Philippe Mouchy riproducenti delle nubi e una raggiera sulla quale si staglia la statua in marmo bianco della \"Madonna col Bambino\" di Jean-Baptiste Pigalle (1780). A pavimento nella cappella, sulla destra, vi \u00e8 una statua marmorea di \"San Luigi Maria Grignion de Montfort\", di Pierre Resnay (1890).\nIl soffitto dell'ambiente \u00e8 costituito da una doppia cupola, delle quali quella inferiore \u00e8 ribassata e presenta, al centro, una vasta apertura ellittica; venne realizzata nel 1778 in quanto l'affresco di quella superiore era andato perduto lungo i bordi per un incendio nel 1762; la sua superficie \u00e8 divisa da costolonature in stucco che inquadrano pitture monocrome di Antoine-Fran\u00e7ois Callet raffiguranti elementi ornamentali ed, entro tondi, \"Scene dell'infanzia di Maria\". Il dipinto soprastante fu eseguito nel 1731-1732 da Fran\u00e7ois Lemoyne, integrato da Callet nel 1763, restaurato una prima volta da Nicolas S\u00e9bastien Maillot nel 1830, ed una seconda nel 1849 da Philippe-Auguste Jeanron, il quale esegu\u00ec pesanti ridipinture; esso raffigura l\"Assunzione di Maria\": al centro, fra nubi e angeli vi \u00e8 la Vergine, la quale intercede per i parrocchiani che vengono presentati dai santi Pietro apostolo e Sulpizio il Pio; tra la folla, vi sono anche i parroci Jean-Jacques Olier e Jean-Baptiste Joseph Languet de Gergy. L'affresco \u00e8 illuminato da quattro finestre non visibili dall'interno della cappella.\nAll'angolo sud-est dell'isolato interamente occupato dalla chiesa di Saint-Sulpice, all'incrocio tra rue Palatine e rue Garanci\u00e8re, \u00e8 situata la cappella dell'Assunzione di Maria, anche detta \"dei Tedeschi\" (in francese: \"des Allemands\") in quanto in origine era sede di una comunit\u00e0 cattolica di lingua tedesca; successivamente venne impiegata per il catechismo dei fanciulli, e per questo detta anche \"della Comunione\" (in francese: \"de la Communion\"). Venne realizzata nel 1750 su disegno di Jean-Fran\u00e7ois Louis Laurent ed era originariamente dedicata alla Nativit\u00e0 di Ges\u00f9; per sfruttare al meglio il poco spazio a disposizione, fu concepita con una pianta a forma di esagono irregolare. Vi si accede, dall'interno della chiesa, dalla porta alla destra della cappella assiale. Attualmente la cappella \u00e8 utilizzata per celebrazioni minori e per la messa dei parlamentari, il mercoled\u00ec.\nL'ambiente \u00e8 coperto con volta a padiglione al centro della quale No\u00ebl Hall\u00e9 dipinse nel 1750-1751 la \"Stella del mattino\". Le pareti sono integralmente rivestite con una \"boiserie\" settecentesca in legno, costituita da specchiature rettangolari intervallate a lesene composite lisce. A ridosso della parete nord-occidentale vi \u00e8 il pulpito, con doppia scala assiale di accesso e piattaforma sovrastata da un baldacchino. Sul lato opposto della cappella trova luogo l'altare, anch'esso in legno intagliato e dorato, affiancato da due statue di \"Angeli\" attribuibili a Edm\u00e9 Bouchardon e sormontato da una statua della \"Madonna col Bambino\" in stucco. Lungo le pareti vi sono quattro dipinti: una \"Annunciazione\" di Jean-Baptiste Santerre (XVII-XVIII secolo, alla sinistra dell'altare), una \"Deposizione dalla croce\" di scuola italiana (alla destra dell'altare), una \"Adorazione dei pastori\" di Charles-Andr\u00e9 van Loo (1734) e un \"Sinite parvulos\" di Hall\u00e9 (1751).\nOrgani a canne.\nOrgano maggiore.\nSulla cantoria in controfacciata si trova l'organo a canne principale della chiesa, considerato uno dei pi\u00f9 prestigiosi in assoluto. Venne costruito da Fran\u00e7ois-Henri Clicquot tra il 1776 e il 1781 all'interno di una cassa lignea disegnata da Jean Chalgrin ed eseguita nel 1788 dal mastro falegname Jean-Fran\u00e7ois Duret e dallo scultore Fran\u00e7ois-Joseph Duret; modificato nella prima met\u00e0 del XIX secolo da Louis Callinet e Pierre-Alexandre Ducroquet, venne ricostruito da Aristide Cavaill\u00e9-Coll tra il 1857 e il 1862 (\"opus 118/63\"), il quale mantenne circa il 40% del materiale fonico originario, nonch\u00e9 la cassa nella sua interezza; fu modificato dai suoi successori nel 1903 e nel 1933, su richiesta dell'organista titolare Charles-Marie Widor. \u00c8 classificato come monumento storico di Francia.\nAl momento della sua costruzione, lo strumento era insieme a quelli della cattedrale di Liverpool e del duomo di Ulma il solo ad avere 100 o pi\u00f9 registri. Attualmente ne possiede 102, per un totale di circa 7000 canne, che ne fanno uno degli organi pi\u00f9 grandi della citt\u00e0 di Parigi. Il sistema di trasmissione \u00e8 integralmente meccanico con leva Barker, ad eccezione dei due registri aggiunti nel 1933 che sono a trasmissione pneumatica. La consolle \u00e8 anch'essa situata in cantoria, e dispone di cinque tastiere e pedaliera dritta; i registri sono azionati da pomelli disposti su pi\u00f9 gradoni a semicerchio ai lati dei manuali.\nLa cassa lignea che racchiude il materiale fonico \u00e8 in stile neoclassico e fu per l'epoca totalmente innovativa: essa, infatti, abbandona gli schemi classici francesi a favore di una struttura che richiama un peristilio sorretto da colonne corinzie scanalate e rudentate, il quale si sviluppa intorno ad un'esedra centrale; negli intercolumni, sculture di \"Re David citaredo\" (al centro), di quattro \"Angeli musicanti\" e delle \"Allegorie dell'abbondanza\" (alle estremit\u00e0); il coronamento della cassa \u00e8 costituito da angeli che sorreggono strumenti musicali. Al centro della balaustra, davanti al corpo d'organo, vi \u00e8 il finto positivo tergale che occulta la consolle ed \u00e8 sormontato dal quadrante di un orologio sorretto da putti.\nL'organo fu inaugurato il 29 aprile 1862 con un concerto collettivo di C\u00e9sar Franck, Camille Saint-Sa\u00ebns, Alexandre Guilmant, Auguste Bazille e l'organista titolare, Georges Schmitt, al quale succeder\u00e0 poi Louis James Alfred Lef\u00e9bure-Wely l'anno successivo. Alla morte di quest'ultimo, Charles-Marie Widor ottenne il suo posto in prova, senza per\u00f2 venire mai nominato ufficialmente, e vi rimase fino al 1933. Al suo posto venne nominato Marcel Dupr\u00e9 (dal 1934 al 1971); dal 1985 \u00e8 titolare Daniel Roth, insieme a Sophie Veronique Choplin come titolare aggiunta.\nOrgani minori.\nNella chiesa si trovano altri tre strumenti:\nSotterranei.\nAl di sotto del pavimento della chiesa si sviluppa un vasto sotterraneo, la cui estensione corrisponde alla superficie dell'edificio soprastante; i due suoi ingressi principali danno su rue Palatine e rue rue Garanci\u00e8re. Esso si articola in pi\u00f9 ambienti che hanno inglobato ai resti delle mura perimetrali e delle colonne della chiesa medievale, nonch\u00e9 il basamento del suo campanile.\nFino alla Rivoluzione francese i sotterranei ospitavano numerose sepolture, fra le quali anche quelle del maresciallo di Francia Jean II d'Estr\u00e9es (\u2020 1707), del pittore Jean Jouvenet (\u2020 1717), della regina consorte di Spagna Luisa Elisabetta di Borbone-Orl\u00e9ans (\u2020 1742), del filosofo Montesquieu (\u2020 1755), del cardinale e arcivescovo di Rouen Nicolas-Charles de Saulx-Tavannes (\u2020 1759) e del vescovo di Cahors Bertrand-Jean-Baptiste-Ren\u00e9 du Guesclin (\u2020 1766); \u00e8 inoltre stimato che fra il 1743 e il 1793 siano stati inumati sotto Saint-Sulpice circa cadaveri, utilizzando l'ipogeo come vero e proprio cimitero. Fra le poche tombe appartenenti all'epoca pre-rivoluzionaria, vi sono quella di Guillaume de S\u00e8ve, \"ma\u00eetre des requ\u00eates\" al Parlamento di Parigi morto nel 1640 e inumato nella chiesa medievale di Saint-Sulpice, e quelle dei custodi della chiesa, prive di monumentalit\u00e0 e scavate a terra in due locali sopraelevati nell'area settentrionale. Nel 1837 tutte le ossa superstiti furono raccolte in un piccolo ossario, al di sotto dell'abside.\nI sotterranei comprendono diverse cappelle:\nNei sotterranei vi sono anche un fonte battesimale del XVI secolo e quattro grandi statue in stucco degli evangelisti, tra le quali quella di \"San Giovanni\" venne realizzata da Louis Petitot nel 1817; vi \u00e8 anche una statua, opera di James Pradier che la scolp\u00ec nel 1822, raffigurante \"San Pietro\".\nNelle arti.\nLa chiesa di Saint-Sulpice compare in numerose opere letterarie, nonch\u00e9 in alcuni film:\nInoltre, nel 1897 L\u00e9on Bloy coni\u00f2 l'espressione \"style sulpicien\" nel romanzo \"La Femme pauvre\", per indicare lo stile stereotipato e di dubbio gusto di articoli religiosi quali statuette o dipinti devozionali, nonch\u00e9 vetrate figurative; tale aggettivo deriva dai numerosi negozi di tali oggetti, presenti nei dintorni della chiesa di Saint-Sulpice.\n\u00c9tienne Bouhot riprodusse l'interno della cappella assiale in un olio su tela del 1821 (esposto ai \"Salon\" di Parigi e di Arras dell'anno successivo), John Scarlett Davis la navata centrale nel 1834. La \"silhouette\" della chiesa, invece, compare in due dipinti ad acquarello analoghi di Eug\u00e8ne Delacroix (l'uno esposto presso la Kunsthalle di Brema, l'altro battuto all'asta da Sotheby's), realizzati dal pittore probabilmente tra il 1838 e il 1846 dal suo studio all'ultimo piano di un'abitazione situata lungo la scomparsa rue Neuve-Guillemin, a nord-ovest di Saint-Sulpice. Jean-Baptiste Guillaumin rappresent\u00f2 i campanili visti da sud nel 1900. La facciata e l'antistante fontana sono il soggetto di un olio su tavola del 1920 del pittore norvegese Sigmund Sinding, esposto presso il Museo nazionale d'arte, architettura e disegno di Oslo."}
{"id": "355089", "revid": "438678", "url": "https://it.wikipedia.org/wiki?curid=355089", "title": "Municipio romano", "text": ""}
{"id": "355091", "revid": "104458", "url": "https://it.wikipedia.org/wiki?curid=355091", "title": "Municipio (storia romana)", "text": "Con il termine municipio (in lingua latina m\u016bn\u01d0c\u01d0p\u01d0um) si designava, nell'antica Roma e in particolare nella Roma repubblicana, una comunit\u00e0 cittadina legata a Roma. Esse per lo pi\u00f9 conservavano un certo grado di autonomia, mantenendo i magistrati e le proprie istituzioni, ma i loro abitanti erano privi dei diritti politici propri dei cittadini romani: si distinguevano perci\u00f2 dai federati, che conservavano la propria sovranit\u00e0, e dalle colonie.\nStoria.\nLa parola \"municipium\" deriva dal latino \"munera (munia) cap\u011bre\": assumere i doveri, gli obblighi, gli impegni del cittadino romano. Nasce con la romanizzazione dei territori italici, in seguito all'assoggettamento delle comunit\u00e0 locali, realizzato attraverso l'espansione militare o attraverso forme di alleanza; \u00e8, quindi, dominato dalla \"civitas\" romana che fornisce un modello, uno schema, sul quale le singole organizzazioni municipali avrebbero dovuto modellare le proprie costituzioni.\nLe condizioni di sottomissione o integrazione dei singoli municipi rispetto al centro erano tuttavia sancite, di volta in volta, da un \"foedus\", da una legge, da un plebiscito o da un senatoconsulto romano. In ogni caso, ogni municipio conservava parte della propria autonomia e identit\u00e0, anche nel caso di massima integrazione; infatti i \"mun\u00eccipes\", cio\u00e8 gli appartenenti a un municipio, avevano comunque un'organizzazione separata da quella del \"populus Romanus\": \u00ab\"qui ea conditione cives fuissent, ut semper rem publicam separatim a populo Romano haberent\"\u00bb.\nDurante il principato, aumentando il potere centrale, il governo cercher\u00e0 di ampliare il controllo dei territori a esso sottoposti; tuttavia, poich\u00e9 era forte il senso di non domabilit\u00e0 del mondo intero, la risposta giuridica fu un'unificazione (non solo territoriale, ma anche e soprattutto amministrativa) del mondo attraverso il diritto, che si irradi\u00f2 da Roma verso tutte le aree conquistate. Tale processo si concluse con la Constitutio antoniniana.\nI municipi erano retti da due \"quattuorviri iure dicundo\" e due \"quattuorviri aedilicia potestate\". I \"quattuorviri iure dicundo\" sono magistrati cittadini con eponimia come i consoli a Roma. Esercitano la giurisdizione civile e penale, convocano e presiedono le sedute del consiglio e le assemblee popolari, provvedono ad attribuire gli appalti di opere pubbliche, chiamano i cittadini alle armi. Magistrati inferiori sono i \"quattuorviri (o duoviri) aedilicia potestate\" che curano l'approvvigionamento della citt\u00e0 (\"cura urbis\"); sorvegliano strade, edifici pubblici e templi (\"cura viarum et aedium\"); vigilano sulla politica annonaria (\"cura annonae\"). I magistrati sono eletti nei comitia e hanno come segni distintivi la toga praetexta e la sella curule. \nIn tutti i municipi vi era un consiglio cittadino per l'amministrazione della citt\u00e0 in tutti gli ambiti. Tale consiglio era chiamato \"ordo\" o, pi\u00f9 raramente \"senatus\", in genere composto da cento consiglieri (\"decuriones\", \"senatores\") scelti ogni cinque anni generalmente fra ex-magistrati. I \"decurioni\" dovevano essere cittadini nati liberi, avere diritti civili, essere di condotta morale irreprensibile, possedere un certo censo. Non potevano essere n\u00e9 deportati, n\u00e9 condannati ai lavori forzati, n\u00e9 torturati, e possedevano posti speciali in teatro.\nCon l'estensione della cittadinanza romana a tutti i popoli della penisola (90 a.C.) e a tutti gli abitanti dell'impero (212 d.C.), i municipi persero la loro condizione particolare.\nIn et\u00e0 medievale e moderna la storia del concetto e del termine si sovrappone a quella del comune.\nOrganizzazione amministrativa.\nA differenza delle colonie, fondazioni di Roma e a immagine di Roma stessa, i municipi conservavano ordinamenti autonomi e propri magistrati. Fu in seguito alla guerra sociale, in un quadro di generale ristrutturazione amministrativa dell'Italia, che fu scelta la forma del municipio, quale struttura organizzativa generale, e il quattorvirato come magistratura comune. Le citt\u00e0 che acquisivano lo statuto di municipio erano amministrate da \"quattorviri\" elettivi: due \"iure dicundo\", che avevano funzione giurisdicente, e due \"aedilicia potestate\", i quali sorvegliavano le strade, gli edifici pubblici e avevano la \"cura ludorum\". L'organizzazione civica imponeva che vi fossero un senato, i cui membri si chiamavano \"decuriones\", le magistrature e che gli individui che ricoprivano tali funzioni rispondessero a determinati criteri di ricchezza.\nI decurioni dovevano fornire sufficienti garanzie per l'esercizio delle loro responsabilit\u00e0, partecipare alla gestione del tesoro pubblico e contribuire alla prosperit\u00e0 della comunit\u00e0. Infatti, quando esercitavano una magistratura, erano tenuti a versare al tesoro una somma di denaro (summa honoraria) o a spenderla in lavori o giochi pubblici. Inoltre si richiedeva che fossero reperibili, in modo da assicurare la loro permanenza tra i cittadini.\nMunicipia optimo iure e Municipia sine suffragio.\nEsisteva una distinzione tra \"municipia optimo iure\" e \"municipia sine suffragio\". I cittadini dei primi avevano la piena cittadinanza romana e il diritto di voto, al contrario i cittadini dei secondi erano esclusi dall'esercizio del voto. Questa seconda tipologia fu di breve durata.\nLa presenza di senati locali nelle realt\u00e0 municipali \u00e8 testimoniata sia nei municipia sine suffragio sia in quelli optimo iure. Nella fase antecedente alla guerra sociale, Roma lasci\u00f2 invariate le costituzioni locali gi\u00e0 esistenti, che in alcuni casi adottavano spontaneamente, gli ordinamenti basati sul modello romano grazie a un processo di assimilazione e integrazione. Fu proprio la scomparsa dei \"municipia optimo iure\", tuttavia, ad accelerare i processi di rivendicazione della \"civita\"s romana da parte degli Italici, che condurranno alla guerra sociale (91-89 a.C.).\nIn molti casi anche i senati dei municipi mantenevano proprie caratteristiche; a Capua, ad esempio, pare che nel periodo precedente alla ribellione del 217 a.C. la nomina avvenisse, secondo l'uso greco o probabilmente secondo usanze osche, per elezione popolare.\nLa prima comunit\u00e0 a ricevere lo statuto di \"municipium optimo iure\" fu Tusculum nel 381 a.C. Il primo \"municipium sine suffragio\" fu Caere nel 353 a.C.\nTabula di Heraclea.\nSono due grandi tavole di bronzo con iscrizioni greche e latine scoperte nel 1732 presso Pisticci. Sulla facciata anteriore si trovano le iscrizioni greche, riguardanti le terre appartenenti ai templi di Atena Poliade e di Dioniso a Eraclea tra la fine del IV secolo e l'inizio del III a.C. La prima tavola contiene sulla facciata posteriore la fine di una serie di disposizioni latine molto probabilmente dell'et\u00e0 di Cesare riguardanti l'antica Heraclea, prima colonia magnogreca, poi municipio romano. Riguardano l'edilizia, le distribuzioni gratuite di frumento, la polizia stradale a Roma, l'eleggibilit\u00e0 alle curie e alle magistrature municipali.\nNon \u00e8 ancora chiaro come e perch\u00e9 norme cos\u00ec diverse siano trascritte sulla stessa tavola. Sembra poco probabile che la tabula sia una riproduzione di una precedente \"lex Iulia municipalis\", voluta o da Cesare tra il 46 e il 45 a.C. o da Ottaviano nel 17 d.C. e concepita come \u201clegge quadro\u201d con lo scopo di uniformare l'ordinamento giuridico amministrativo per gli statuti dei nuovi municipi. I contenuti della tavola non sembrano rimandare a una specifica lex. La maggior parte degli studiosi pensa che sia un centone di norme legislative ricavate da testi precedenti aventi varia destinazione e datazione e rivolto a organizzare su base legislativa il municipio di Eraclea. Infatti Roma richiedeva obbligatoriamente alle comunit\u00e0 che volevano ottenere la cittadinanza romana l'applicazione dell'istituto del \"fundum fieri\", cio\u00e8 l'omologazione dello statuto municipale all'intero sistema giuridico-istituzionale romano.\nLex municipalis tarentina.\n\u00c8 un documento epigrafico del I secolo a.C. su lamina di bronzo scoperto a Taranto nel 1894 da Viola. Esso riporta lo statuto municipale di Taranto dopo che ottenne la cittadinanza romana. Ci\u00f2 avvenne in seguito alla guerra sociale quando si riorganizz\u00f2 il sistema amministrativo romano. Venne emanata una legge-quadro di Roma che veniva di volta in volta data alle singole comunit\u00e0. La tavola ritrovata \u00e8 la nona e il testo \u00e8 diviso in capitoli.\nIl totale dei capitoli dello statuto doveva essere intorno alla novantina, ma ci sono pervenuti quasi del tutto integri solo quattro capitoli. Il primo capitolo tratta del peculato, cio\u00e8 dell'utilizzo indebito del patrimonio pubblico, sacro e religioso del municipio; il secondo delle garanzie da prestarsi ai magistrati per la loro amministrazione; il terzo delle propriet\u00e0 immobiliari che i decurioni erano tenuti a possedere; il quarto proibiva la demolizione di edifici; il quinto regolava la costruzione e il rifacimento di vie e fognature; il sesto, non pervenutoci integro, sembra che disciplinasse il cambiamento di domicilio da parte dei \"municipes\".\nLa lex presenta difficolt\u00e0 interpretative, in quanto menziona sia i quattorviri sia i duoviri. Si \u00e8 pensato che ci sia stato un passaggio da un ordinamento quattorvirale a uno duovirale. Il quattorviro era un magistrato presente a Taranto prima della concessione dello statuto, come allo stesso modo erano gi\u00e0 presenti i decurioni. Lo statuto prevedeva l'elezione di duoviri ed edili, quindi probabilmente era previsto che il duovirato diventasse la magistratura giurisdizionale. Per l'applicazione dello statuto nuovi magistrati sarebbero giunti a Taranto da Roma come magistrati designati. Le magistrature gi\u00e0 in carica sul posto sarebbero state mantenute fino al completamento del mandato e i magistrati designati sarebbero entrati in carica con il nuovo anno magistratuale. A essi sarebbero seguiti poi duoviri ed edili regolarmente eletti nei comizi locali.\nUn altro problema \u00e8 quello della datazione. Lo statuto \u00e8 datato tra il 90/89 e il 62 a.C. Il terminus post quem \u00e8 fissato dalla concessione della cittadinanza alla citt\u00e0 in seguito alla guerra sociale. Il terminus ante quem si ricava dall'orazione pro Archia di Cicerone, che afferma che Taranto era gi\u00e0 un municipio nel 62 a.C. Questa orazione non ci parla per\u00f2 della concessione dello statuto. Infatti esso poteva essere concesso anche molto tempo dopo la creazione del municipio. Gli elementi paleografici e linguistici farebbero protendere per una datazione alta. Tuttavia il passaggio da un ordinamento quattorvirale a uno duovirale farebbe propendere per una datazione pi\u00f9 vicina al terminus ante quem.\nLex Flavia municipalis Malacae data.\nNota pi\u00f9 comunemente come Lex Malacitana, \u00e8 composta da due tavole di bronzo ritrovate in Spagna vicino a Malaga. Esse contengono una parte degli statuti municipali di Salpensa e Malaca, citt\u00e0 di diritto latino, dati da Domiziano. La datazione si colloca tra l'elezione di Domiziano, avvenuta l'11 settembre 81, e l'inizio dell'84, anno in cui Domiziano assunse il titolo di Germanicus, che non \u00e8 presente sulle tavole. Questi statuti sono particolarmente importanti perch\u00e9 sono gli unici esempi di statuti municipali latini. I capitoli principali riguardano l'acquisto, l'affrancazione e la tutela della cittadinanza. \nLa lex Malacitana e le leggi di altri due municipi iberici, la \"lex Irnitana\" e la \"lex Salpensana\", hanno contenuti molto simili tra loro. Questo ha fatto pensare all'utilizzo di un modello-tipo comune, a cui si sarebbe rifatta la legge madre, una lex data, chiamata comunemente \"lex Flavia municipalis\". Gli statuti dei municipi iberici farebbero perci\u00f2 riferimento a una legge generale destinata principalmente ai municipi della Hispania ulterior, ai quali Vespasiano aveva concesso lo ius Latii nel 73-74 d.C."}
{"id": "355092", "revid": "486946", "url": "https://it.wikipedia.org/wiki?curid=355092", "title": "Censura di Harry Potter", "text": ""}
{"id": "355094", "revid": "256896", "url": "https://it.wikipedia.org/wiki?curid=355094", "title": "Tokyo Daigaku", "text": ""}
{"id": "355095", "revid": "1602064", "url": "https://it.wikipedia.org/wiki?curid=355095", "title": "Il giardino dei ciliegi", "text": "Il giardino dei ciliegi (rus. \"\u0412\u0438\u0448\u043d\u0451\u0432\u044b\u0439 \u0441\u0430\u0434\", \"Vi\u0161n\u00ebvyj sad\") \u00e8 l'ultimo lavoro teatrale di Anton \u010cechov.\nFu rappresentato per la prima volta il 17 gennaio 1904 al Teatro d'Arte di Mosca sotto la direzione di Kostantin Sergeevi\u010d Stanislavskij e di Vladimir Nemirovi\u010d-Dan\u010denko. Sei mesi dopo \u010cechov mor\u00ec di tubercolosi. \u010cechov concep\u00ec quest'opera come una commedia poich\u00e9 contiene alcuni elementi di farsa. Tuttavia Stanislavski la diresse come una tragedia. Dopo questa produzione iniziale, i registi hanno dovuto attenersi alla duplice natura dell'opera.\nL'opera narra le vicende di un'aristocratica russa e della sua famiglia al ritorno nella loro propriet\u00e0 (che comprende anche una grande coltivazione di amareni, il \"giardino dei ciliegi\" dell'accettata ma imprecisa traduzione italiana), in seguito messa all'asta per riuscire a pagare l'ipoteca. Principalmente la storia ruota intorno alle varie possibilit\u00e0 per conservare la tenuta, ma la famiglia non si adopera in questo senso e alla fine \u00e8 costretta a lasciare la propriet\u00e0; la scena finale mostra la famiglia che se ne va mentre il rumore degli alberi abbattuti fa da sottofondo. L'opera contiene il tema della futilit\u00e0 culturale (sia la futilit\u00e0 dell'aristocrazia per mantenere la relativa condizione, sia la futilit\u00e0 della borghesia nel trovare i significati nel materialismo appena scoperto). Riflette inoltre le forze culturali che interagiscono nel mondo in quel periodo, incluse le dinamiche socio-economiche del lavoro in Russia alla fine del XIX secolo e la nascita della borghesia dopo l'abolizione del sistema feudale nel 1861 che ha portato alla conseguente decadenza dell'aristocrazia.\nDopo la prima realizzazione al Teatro d'Arte di Mosca, l'opera viene tradotta in molte lingue e viene prodotta in tutto il mondo, diventando un classico della letteratura drammatica. Fuori dall'ambito russo alcuni dei pi\u00f9 famosi registi hanno eseguito quest'opera, ciascuno interpretandola in maniera diversa. Tra questi figurano Charles Laughton, Peter Brook, Eva Le Gallienne, Jean-Louis Barrault e Giorgio Strehler. L'influenza della rappresentazione, inoltre, \u00e8 stata ampiamente rinvenuta negli impianti drammatici di molti autori, compresi Eugene O'Neill, George Bernard Shaw ed Arthur Miller.\nContesto.\n\"Il giardino dei ciliegi\" \u00e8 stato ispirato da alcune esperienze personali di \u010cechov. La madre (che all'epoca aveva sedici anni) si ritrov\u00f2 sommersa dai debiti dopo essere stata truffata da alcuni costruttori assunti per erigere una modesta casa. Un precedente inquilino, Gavri\u00ecl Seliv\u00e0nov, si offr\u00ec di aiutarla finanziariamente, ma segretamente compr\u00f2 la casa per s\u00e9. Nello stesso periodo venne venduta la sua casa d'infanzia a Taganrog per estinguere l'ipoteca. Questi eventi finanziari e domestici (che si ritrovano anche nella commedia) si impressero nella sua memoria.\nIn seguito visse in una propriet\u00e0 fuori Mosca, svilupp\u00f2 un interesse per il giardinaggio e piant\u00f2 il suo personale giardino dei ciliegi. A causa della salute cagionevole dovette trasferirsi a Jalta. Rimase sconvolto nell'apprendere che il nuovo proprietario della tenuta fuori Mosca aveva abbattuto buona parte del giardino dei ciliegi. Durante un viaggio a Taganrog e nei luoghi della sua infanzia scopr\u00ec con dispiacere gli effetti devastanti del disboscamento industriale e ne rimase ulteriormente scosso.\nFu nei boschi e nelle foreste dell'Ucraina, dove trascorse le vacanze dell'infanzia, che matur\u00f2 la passione per l'ecologia (una passione riflessa in una delle prime opere, \"Zio Vanja\", nel personaggio del dott. Astrov). Nella propriet\u00e0 degli amici di famiglia, presso i quali \u010cechov trascorreva le vacanze, veniva coltivato uno stupendo giardino di ciliegi e in una delle sue prime novelle, \"La Steppa\", l'autore descrisse la storia di un ragazzo che attraversava l'Ucraina tra campi di fiori di ciliegio.\nInfine, i primi sentori della genesi del pezzo che sarebbe stato la sua ultima uscita in un appunto del 1897: \"Giardino dei\nciliegi\". Oggi, il giardino di \u010cechov a Jalta sopravvive accanto al \"Giardino dei Ciliegi\" come monumento a un uomo i cui\nsentimenti per gli alberi hanno eguagliato quelli per il teatro. Infatti, gli alberi sono spesso eroi simbolici, inespressi e vittime nelle sue storie e nei suoi pezzi teatrali; a tal punto che \u010cechov \u00e8 spesso considerato come primo autore ecologico d'Europa.\n\u010cechov scrisse \"Il giardino dei ciliegi\" nel corso di diversi anni, alternando periodi di spensieratezza a momenti di frustrazione e di indolenza. In questo periodo il lavoro venne rallentato anche dalla tubercolosi. Guardingo di natura, l'autore tenne nascosti molti aspetti del lavoro, compreso il titolo. Ancora nell'estate del 1902 non aveva comunicato nulla del suo lavoro n\u00e9 ai suoi familiari, n\u00e9 alla compagnia del Teatro d'Arte di Mosca. Fu solo per confortare sua moglie Olga Knipper, che si stava riprendendo da un aborto spontaneo, che lasci\u00f2 trapelare il titolo dell'opera. Nell'ottobre del 1903 la commedia fu infine inviata alla compagnia del Teatro d'Arte. Tre settimane pi\u00f9 tardi \u010cechov arriv\u00f2 a Mosca dove assistette alle prove.\nSebbene le critiche dell'epoca si dividessero, il debutto de \"Il giardino dei ciliegi\", avvenuto il 17 gennaio 1904, fu un successo clamoroso e l'opera fu immediatamente messa in scena nelle citt\u00e0 pi\u00f9 importanti. Il successo non fu circoscritto solo in Russia: anche all'estero fu applaudito e apprezzato. Poco dopo il debutto della commedia, \u010cechov part\u00ec per la Germania, a causa di un peggioramento del suo stato di salute, e l\u00ec mor\u00ec nel luglio del 1904.\nNella prima messa in scena presso il Teatro d'Arte di Mosca Ljuba era interpretata dalla moglie di \u010cechov, Olga Knipper. In occasione della trecentesima rappresentazione dell'opera presso il Teatro d'Arte, nel 1943, la Knipper vest\u00ec nuovamente i panni della Ranevskaja.\nTrama.\nAtto I.\nIl primo atto si apre nelle prime ore della mattina di un giorno di maggio nella camera dei bambini dell'antica propriet\u00e0 della Ranevskaja, in una provincia Russa agli inizi del XX secolo. Dopo aver vissuto cinque anni a Parigi, Ljubov' Andreevna Ranevskaja (\u041b\u044e\u0431\u043e\u0432\u044c \u0410\u043d\u0434\u0440\u0435\u0435\u0432\u043d\u0430 \u0420\u0430\u043d\u0435\u0432\u0441\u043a\u0430\u044f), detta Ljuba, ritorna a casa con la figlia Anja (\u0410\u043d\u044f) di 17 anni, con \u0160arlotta Ivanovna (\u0428\u0430\u0440\u043b\u043e\u0442\u0442\u0430 \u0418\u0432\u0430\u043d\u043e\u0432\u043d\u0430), la governante tedesca, e con Ja\u0161a, un servitore. Ai tre vanno incontro Varja (\u0412\u0430\u0440\u044f), la figlia adottiva di Ljuba, la quale si \u00e8 occupata della propriet\u00e0 in assenza della madre, Ermolaj Alekseevi\u010d Lopachin (\u0415\u0440\u043c\u043e\u043b\u0430\u0439 \u0410\u043b\u0435\u043a\u0441\u0435\u0435\u0432\u0438\u0447 \u041b\u043e\u043f\u0430\u0445\u0438\u043d), mercante e amico di famiglia, Leonid Andreevi\u010d Gaiev (\u041b\u0435\u043e\u043d\u0438\u0434 \u0410\u043d\u0434\u0440\u0435\u0435\u0432\u0438\u0447 \u0413\u0430\u0435\u0432), fratello di Ljuba, e i servitori della casa: Dunja\u0161a (\u0414\u0443\u043d\u044f\u0448\u0430), la governante che si comporta come una signora dell'alta societ\u00e0, Epichodov (\u0415\u043f\u0438\u0445\u043e\u0434\u043e\u0432 \u0421\u0435\u043c\u0435\u043d \u041f\u0430\u043d\u0442\u0435\u043b\u0435\u0435\u0432\u0438\u0447), contabile maldestro e aspirante marito di Dunja\u0161a, e infine il vecchio servitore Firs (\u0424\u0438\u0440\u0441), che dopo l'emancipazione dei servi del 1861 era rimasto a servizio presso la famiglia.\nPoco dopo il suo arrivo, Ljuba viene informata del fatto che la propriet\u00e0 sar\u00e0 messa all'asta in agosto, per pagare i debiti accumulati. Lopachin si offre di aiutarla, illustrandole il suo piano: dividere il giardino in tanti lotti da affittare ai villeggianti d'estate. Ma l'idea che il suo giardino venga distrutto non piace a Ljuba che lo considera parte fondamentale della sua vita, simbolo della sua giovent\u00f9 e della sua infanzia. Mentre Ljuba parla del passato e osserva la bellezza del suo giardino illuminato dalle prime luci dell'alba, le viene incontro Petr Sergeevi\u010d Trofimov (\u041f\u0435\u0442\u0440 \u0421\u0435\u0440\u0433\u0435\u0435\u0432\u0438\u0447 \u0422\u0440\u043e\u0444\u0438\u043c\u043e\u0432), uno studente che aveva, in passato, fatto da tutore al figlio della Ranevskaja, Gri\u0161a. A questo punto veniamo informati che il bambino \u00e8 annegato cinque anni prima e che questa tragedia ha contribuito alla partenza di Ljuba.\nDopo che quasi tutti si ritirano per dormire, Anja confessa a Varja che la madre ha molti debiti e che lo zio, Gaiev, vorrebbe inviare la giovane a Jaroslavl', da una vecchia zia che potrebbe prestar loro dei soldi. Gaiev fa anche notare a Varja che Lopachin \u00e8 un uomo ricco e che \u00e8 probabilmente intenzionato a sposarla, cosa che potrebbe salvare la propriet\u00e0. Dopo aver parlato, Varja, Anja e Gaiev vanno a dormire, sperando che il futuro porti una soluzione per salvare il giardino.\nAtto II.\nIl secondo atto si apre su una strada che costeggia il giardino dei ciliegi. Siamo a met\u00e0 della stagione estiva. La propriet\u00e0 \u00e8 ancora in pericolo, ma la famiglia sembra non curarsene.\nJa\u0161a e Dunja\u0161a giocano agli innamorati, mentre Epichodov spera sempre di sposare la ragazza. Anja sembra essersi innamorata di Trofimov, cosa che fa infuriare Varja, la quale, da parte sua, \u00e8 irritata dalle voci sul suo imminente matrimonio con Lopachin. Quest'ultimo \u00e8 l'unico che cerca di riportare il discorso sugli affari della propriet\u00e0, ma Ljuba riesce solo a pensare alla sua relazione con un uomo di Parigi, un amante che si \u00e8 approfittato della sua ricchezza, sperperando il suo patrimonio per poi abbandonarla.\nEntra Trofimov e Lopachin lo prende in giro per la sua condizione di \"eterno studente\". Trofimov risponde esponendo il suo pensiero sul lavoro e sulla societ\u00e0. Durante la conversazione appare sulla strada un viandante, il quale chiede alla compagnia qualche soldo. Ljuba, senza pensarci, gli d\u00e0 una gran quantit\u00e0 di denaro, cosa che manda su tutte le furie Varja. Disturbati e scossi dal nuovo arrivato, tutti si preparano a tornare a casa per la cena, seguiti da Lopachin che continua ad insistere sulla necessit\u00e0 di trasformare il giardino in villette per pagare i debiti.\nAnja rimane indietro insieme a Trofimov. Il giovane studente \u00e8 irritato dal modo di fare indagatorio di Varja, la quale non capisce, a suo avviso, che i due giovani sono \"al di sopra dell'amore\". Parlano della nuova vita che li aspetta. Da lontano si ode la voce di Varja che cerca la sorella. I due, allora, corrono verso il fiume per non farsi trovare.\nAtto III.\nSono passati diversi mesi ed \u00e8 arrivato l'atteso momento della festa a casa di Ljuba. Un'orchestra fuori dalla scena suona, mentre la famiglia e i suoi ospiti bevono, discorrono e si divertono. \u00c8 anche il giorno dell'asta. Gaiev ha ricevuto una piccola somma di denaro dalla zia di Jaroslavl', non sufficiente a pagare i debiti, e i membri della famiglia, in contrasto con l'aria allegra che li circonda, sono in ansiosa attesa.\nVarja si preoccupa di come potranno pagare i musicisti e rimprovera tutti: Trofimov per il troppo bere, Dunja\u0161a perch\u00e9 balla come fosse un'invitata, Epichodov per aver giocato a biliardo. \u0160arlotta fa divertire gli ospiti con i giochi di prestigio.\nLjuba rimprovera Trofimov per aver preso in giro Varja chiamandola \"Madame Lopachin\" e insiste con la figlia adottiva affinch\u00e9 si dia da fare per sposare il mercante, ma Varja dice che \u00e8 compito dell'uomo farle la proposta. E aggiunge che se avesse soldi, scapperebbe il pi\u00f9 lontano possibile da lui.\nRimasto solo con Ljuba, Trofimov cerca di farle capire che il giardino sar\u00e0 effettivamente venduto, e insiste affinch\u00e9 la donna prenda coscienza della sua nuova condizione. Ljuba mostra a Trofimov un telegramma arrivato da Parigi, che la informa che il suo vecchio amante \u00e8 malato e le chiede di tornare da lui e di perdonarlo per il tradimento. Ljuba ammette che vorrebbe raggiungerlo. Il giovane \u00e8 contrariato dalla decisione della donna, cerca di convincerla a non commettere quello che secondo il suo punto di vista sarebbe un enorme errore. I due si scontrano e discutono sull'argomento, portando alla luce due concezioni profondamente diverse dell'amore. Trofimov, ferito dalle parole della donna, fugge e nella fretta cade dalle scale, divertendo gli altri che lo riportano nella sala. Ljuba si rasserena e i due si riconciliano.\nImprovvisamente Anja entra con la notizia che il giardino dei ciliegi \u00e8 stato venduto. Entrano Lopachin e Gaiev, entrambi stanchi per il viaggio e per la lunga giornata. Gaiev appare frastornato e si fa accompagnare a letto senza dire una parola riguardo all'asta. Alla domanda di Ljuba su chi avesse comprato la propriet\u00e0, Lopachin rivela di essere stato lui. Varja esce infuriata dopo aver gettato ai piedi del mercante le chiavi della propriet\u00e0. Lopachin, ubriaco, racconta dell'asta. Il suo monologo rivela come non sia tanto la gioia, ma la rabbia ad aver guidato le sue azioni. Lopachin \u00e8 al tempo stesso esaltato per essere riuscito ad appropriarsi della propriet\u00e0 dove suo padre era stato servo, e triste e arrabbiato per la sofferenza causata a Ljuba e per la fine di tutto. Ljuba, disperata, viene consolata da Anja, la quale incoraggia la madre dicendole che quello \u00e8 l'inizio di una nuova vita.\nAtto IV.\nAlcune settimane dopo l'azione si sposta di nuovo nella camera dei bambini, come nel primo atto, ma questa volta i mobili sono coperti da teli e fervono i preparativi della partenza. Lopachin arriva con dello champagne per salutare la famiglia, ma Ljuba e Gaiev non accettano il dono. Nonostante l'affetto sincero che il mercante prova per loro, i due vedono in lui la figura che ha distrutto i ricordi della loro infanzia e la loro felicit\u00e0.\nRimasto solo in scena, Lopachin viene raggiunto da Trofimov, in cerca delle sue calosce. I due si salutano, imbarazzati, parlando del loro punto di vista a proposito della vita e del mondo, rivelando un'affinit\u00e0 nelle loro concezioni apparentemente opposte, ammettono di volersi bene e di provare una certa stima l'uno nei confronti dell'altro. Si odono dei colpi d'ascia all'esterno, e Anja entra dicendo che la madre vorrebbe che il giardino rimanesse intatto fino alla loro partenza. Lopachin si scusa e corre fuori per ordinare ai suoi lavoratori di smettere.\nAnja chiede della salute di Firs, e Ja\u0161a la informa che il vecchio servitore \u00e8 stato portato all'ospedale. Entra Dunja\u0161a che si getta tra le braccia del lacch\u00e8, in partenza anch'egli per Parigi. L'uomo, per\u00f2, le fa capire che non ricambia il suo amore e in malo modo la allontana.\nEntra anche \u0160arlotta, sperduta, e chiede alla famiglia di trovarle un posto.\nGaiev e Ljuba entrano nella camera per dare il loro addio alla casa della loro infanzia. Gaiev annuncia di aver trovato un lavoro in banca e Ljuba rivela la sua ferma intenzione di tornare a Parigi dal suo vecchio amante. A Lopachin chiede di proporsi a Varja. L'uomo si dichiara pronto e tutti escono. Quando Varja entra sapendo che il momento della proposta \u00e8 giunto, inizia a parlare con Lopachin, ma entrambi sono in imbarazzo e la conversazione gira intorno ad argomenti futili come il tempo. Quando uno dei lavoratori chiama Lopachin, l'uomo esce in fretta senza esser riuscito a fare la proposta a Varja. La ragazza si dispera e Ljuba cerca di consolarla.\nLentamente rientrano tutti in scena, pronti a partire. Uno per uno si allontanano dando il loro ultimo addio alla casa e al giardino dei ciliegi. Chi senza speranza, come Varja e \u0160arlotta, chi pronto a vivere una vita nuova, come Trofimov e Anja.\nGaiev e Ljuba rimangono soli nella stanza della loro infanzia. Piangendo, si abbracciano e salutano per sempre il loro vecchio mondo. Quando escono, si ode il rumore della porta chiusa a chiave per l'ultima volta.\nLa scena ora \u00e8 vuota. Si sente il rumore di una porta che viene aperta, e Firs entra tossendo. Il vecchio servitore scopre di essere stato lasciato nella propriet\u00e0, solo, a morire. Si sdraia su una poltrona e si abbandona al suo destino, mentre fuori scena si odono i primi colpi che abbatteranno il giardino dei ciliegi.\nTemi dell'opera.\nUno dei temi principali del dramma \u00e8 l'effetto che i cambiamenti sociali hanno sulle persone. L'emancipazione dei servi del 19 febbraio 1861, attuata da Alessandro II, permise agli ex servi della gleba di guadagnare un certo benessere ed uno \"status\" sociale, mentre alcuni aristocratici subirono un notevole impoverimento, incapaci di amministrare le loro propriet\u00e0 senza l'aiuto, praticamente gratuito, della servit\u00f9. Gli effetti di questa riforma erano ancora molto sentiti al tempo di \u010cechov, sebbene fossero passati ben quarant'anni.\n\u010cechov aveva pensato l'opera come una commedia e nelle sue lettere la definiva una farsa. Quando vide la rappresentazione del Teatro d'Arte diretta da K. S. Stanislavskij e da Vladimir Nemirovi\u010d-Dan\u010denko, rimase molto contrariato dalla scoperta che i due registi avevano trasformato la sua opera in una tragedia.\nL'incapacit\u00e0 di affrontare realmente il problema della propriet\u00e0, spiccata in Ljuba, ma condivisa anche dagli altri membri della famiglia, incapacit\u00e0 che porter\u00e0 alla perdita di tutto, pu\u00f2 essere letta come una critica a tutte quelle persone che non vollero adattarsi alla nuova Russia. Il rifiuto di Ljuba di accettare la verit\u00e0 sul suo passato, sia nella vita che nell'amore, la rende uno dei personaggi teatrali pi\u00f9 interessanti e strutturati della drammaturgia moderna e contemporanea. Ljuba \u00e8 una donna che sacrifica tutto ci\u00f2 che possiede, il suo passato, la sua giovent\u00f9, i suoi averi e perfino la propria famiglia, per amore (il nome Ljubov', forse non a caso, in russo significa \"amore\").\nI discorsi di Trofimov sui cambiamenti sociali, sugli intellettuali e i lavoratori furono visti in seguito come una precoce manifestazione delle successive idee bolsceviche, e le sue battute furono spesso censurate dai funzionari zaristi.\nGli alberi di ciliegio sono spesso usati come simbolo di tristezza e rimpianto per la fine di determinate situazioni e per il passare del tempo in generale.\nMesse in scena e omaggi.\nNel 1968 fu trasmesso sul canale nazionale Rai in forma di prosa televisiva, per la regia di Mario Ferrero, con attori del calibro di Andreina Pagnani, Tino Carraro, Gastone Moschin, Mario Carotenuto, Franco Sportelli e Anna Miserocchi. Le scene e l'arredamento erano di Lucio Lucentini; le musiche originali erano di Roman Vlad. \nIn Italia una delle maggiori messe in scena dell'opera fu quella di Giorgio Strehler nella primavera 1974, poi ripresa nelle successive stagioni fino al 1977. Tra gli attori, Valentina Cortese (Ljuba) e Gianni Santuccio (Gaiev), Franco Graziosi nella parte di Lopachin, Giulia Lazzarini in quella di Varja, Renzo Ricci come Firs e l'esordiente assoluta Monica Guerritore, allora sedicenne, a fare Anja. \nNel 1987 il Trio ne fece una parodia teatrale (\"Allacciare le cinture di sicurezza\"), che venne trasmessa anche su Rai Uno. \nNel 1981 Peter Brook mette in scena un'importante e particolare versione de \"Il giardino\", con Natasha Perry nella parte di Ljuba e Michel Piccoli nella parte di Gaiev.\nNel 1990 nel film Turn\u00e9 del regista napoletano Gabriele Salvatores i protagonisti sono attori di una compagnia teatrale in viaggio per l'Italia per rappresentare \"Il giardino dei Ciliegi.\"\nNel 1992 Antonello Aglioti ne diresse una versione cinematografica dal titolo omonimo.\nNel 1999 Michael Cacoyannis gira una versione cinematografica dell'opera con Charlotte Rampling come Ljuba e Alan Bates nel ruolo di Gaiev.\nNel film \"The Good Shepherd - L'ombra del potere\" c'\u00e8 una piccola scena che si svolge a teatro. La commedia che si sta recitando \u00e8 \"Il giardino dei Ciliegi.\"\nNel film \"Henry's Crime\" del 2010 la rappresentazione teatrale che fa da sfondo a tutta la vicenda \u00e8 The Cherry Orchard (Il giardino dei ciliegi).\nNel 2019 il regista Alessandro Serra ripristina la scena, tagliata da Stanislavskij e Dan\u010denko, dell'incontro notturno fra Firs e \u0160arlotta che parlano delle proprie infanzie. \u00abUna scena potentissima poich\u00e9 attiva un polo energetico opposto: l'infanzia dei due aristocratici e le infanzie degli ultimi, dei dimenticati.\u00bb (Serra)"}
{"id": "355096", "revid": "599013", "url": "https://it.wikipedia.org/wiki?curid=355096", "title": "Fahrenheit 9/11\u00bd", "text": ""}
{"id": "355098", "revid": "599013", "url": "https://it.wikipedia.org/wiki?curid=355098", "title": "DaMarcus Beasley", "text": "Carriera.\nClub.\nEsordisce fra i professionisti nella Major League Soccer con la maglia dei Chicago Fire, ma la svolta della sua carriera \u00e8 datata 2004, quando \u00e8 ingaggiato dalla squadra olandese del . Con i bianco-rossi diventa, nel 2005, il primo calciatore statunitense a disputare una semifinale della UEFA Champions League. Nell'agosto 2006 \u00e8 ceduto in prestito al . Nel 2007, dopo un breve ritorno in nei Paesi Bassi, viene comprato dagli scozzesi del Rangers.\nA giugno si svincola dal Rangers e il 30 agosto 2010 firma un contratto con l'. Nell'estate del 2011 passa ai messicani del Puebla.\nNazionale.\nCon la Nazionale ha raggiunto i quarti di finale al Mondiale 2002 e ha partecipato al Mondiale 2006, al Mondiale 2010 e a quello del 2014.\nStatistiche.\nPresenze e reti nei club.\n\"Statistiche aggiornate al 1\u00ba aprile 2018.\""}
{"id": "355102", "revid": "5456", "url": "https://it.wikipedia.org/wiki?curid=355102", "title": "Damarcus Beasley", "text": ""}
{"id": "355104", "revid": "729019", "url": "https://it.wikipedia.org/wiki?curid=355104", "title": "Sojuz 27", "text": "Sojuz 27 \u00e8 la denominazione di una missione della navicella spaziale Sojuz verso la stazione spaziale sovietica Saljut 6 (DOS 5). Si tratt\u00f2 del ventiseiesimo volo equipaggiato di questa capsula, del quarantacinquesimo volo nell'ambito del programma Sojuz sovietico nonch\u00e9 del terzo volo equipaggiato verso la predetta stazione spaziale (il secondo che riusc\u00ec effettivamente a svolgere la manovra di aggancio con conseguente visita e soggiorno all'interno della stazione stessa). L'equipaggio che visit\u00f2 la stazione spaziale viene considerato come primo equipaggio ospite, dato che l'equipaggio della Sojuz 26 ne formava l'equipaggio principale o base. Pertanto questa missione a volte viene anche catalogata sotto la denominazione di Saljut 6 EP-1 (in russo \"\u042d\u043a\u0441\u043f\u0435\u0434\u0438\u0446\u0438\u044f \u043f\u043e\u0441\u0435\u0449\u0435\u043d\u0438\u044f 1\" - equipaggio ospite 1).\nLa missione stessa venne inoltre svolta per \"consegnarla\" all'equipaggio base un'altra navicella spaziale per il loro rientro. Infatti questa missione contribu\u00ec a far rientrare l'equipaggio base di una stazione spaziale a bordo di un'altra navicella, mentre l'equipaggio ospite rientrerra a terra a bordo di una navicella precedentemente lanciata. Per questo motivo l'equipaggio della Sojuz 27 rientr\u00f2 a terra a bordo della Sojuz 26. In futuro questo scambio di navicella diventerra la prassi abituale dei programmi spaziali sovietici.\nMissione.\nObbiettivo di questa missione fu procedere con la preparazione per consentire che le stazioni spaziali in orbita rimanessero continuamente in funzione ed operative.\nI passi per raggiungere questo traguardo furono:\nDopo il lancio eseguito con successo si decise di effettuare la manovra di avvicinamento e d'aggancio alla stazione in automatico, anche se i dati relativi alla traiettoria di volo indicarono deviazioni dalla traiettoria programmata. Grazie a questa decisione, il sistema fu in grado di correggere queste deviazioni e la manovra d'aggancio riusc\u00ec. Intercorse comunque un problema meno grave: l'abbaino della navicella si era incastrato dopo che la manovra d'aggancio era riuscita e si lasci\u00f2 solo aprire dopo un enorme sforzo (anche fisico) dei cosmonauti. Improvvisamente, superata la resistenza che si era creata, l'abbaino si apr\u00ec ed i due cosmonauti vennero respinti verso l'abitacolo della sezione orbitale della navicella spaziale. Con l'apertura comunque il problema era stato risolto ed il risucchio verso la sezione orbitale signific\u00f2 solo un piccolo istante di paura o spavento per i due cosmonauti. Ora nulla impediva il passaggio all'interno della stazione spaziale.\nCon l'aggancio alla Saljut riuscito l'11 gennaio 1978 si era formato il primo oggetto volante in un'orbita terrestre, composto da tre velivoli spaziali lanciati separatamente. Con la collaborazione dell'equipaggio ospite della stazione spaziale vennero successivamente eseguiti diversi esperimenti per controllare la stabilit\u00e0 del complesso cos\u00ec assemblato (per esempio creazione artificiale di oscillazioni, misurazione di frequenze di risonanza ecc.). Le oscillazioni vennero create grazie a forti movimenti eseguiti contemporaneamente dai cosmonauti dell'equipaggio base ed equipaggio ospite. L'equipaggio ospite rimase a bordo della Saljut per cinque giorni per rientrare senza particolar problemi a bordo della navicella Sojuz 26. Per la prima volta venne usata questa prassi, cio\u00e8 di sostituire la navicella spaziale di lancio con un'altra per il rientro. Questa prassi fu attuata anche nelle missioni successive. In questo caso per\u00f2 si voleva semplicemente evitare di dover eseguire una manovra di sgancio della navicella Sojuz 26 dal congegno d'aggancio posteriore per riagganciare la stessa al congegno anteriore. Il congegno posteriore infatti dovette essere libero per la navicella di trasporto e da carico Progress, dato che su questa parte si trovavano inoltre gli agganci per il rifornimento di carburante della stazione stessa. Tutti i lavori necessari per effettuare un tale cambio di navicella (per esempio il trasferimento e montaggio dei seggiolini dei cosmonauti fatti su misura da una navicella verso l'altra, il trasferimento delle tute spaziali ecc.) vennero eseguiti come prova e collaudo.\nOltre agli esperimenti e alle ricerche di carattere medico-biologico (oltre alle ricerche ormai standard venne analizzato il sistema cardio-circolatorio e la distribuzione del sangue nel corpo) venne dedicata particolare attenzione all'esperimento sovietico-francese chiamato \"Cytos\" per analizzare protozoi in uno stadio di microgravitazione (forza di gravit\u00e0 minimale). Il contenitore con gli oggetti biologici, con materiale fotografico e diversi filmati, venne riportato a terra a bordo della Sojuz 26. L'atterraggio nella steppa del Kazakistan non incontr\u00f2 particolari problemi.\nUlteriori dati di volo.\nI parametri sopra elencati indicano i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "355105", "revid": "363629", "url": "https://it.wikipedia.org/wiki?curid=355105", "title": "Latitudine di posa", "text": "La latitudine di posa indica, con una misura in f/stop (in stop o EV), la tolleranza e quindi la capacit\u00e0 di un sensore di un apparecchio di ripresa video-fotografica, o di un'emulsione di una pellicola fotografica di raccogliere informazione visiva nelle zone di sottoesposizione o sovraesposizione di un'immagine. La latitudine di posa aumenta in pellicole pi\u00f9 sensibili (maggiori valori ISO): le pellicole con ampia latitudine di posa sono necessarie per scattare velocemente, ad esempio nel fotogiornalismo oppure nei casi in cui non ci sia il tempo materiale di sostituire la pellicola con una pi\u00f9/meno sensibile, di quella gi\u00e0 inserita nell'apparecchio fotografico; in campo digitale questo problema non sussiste, in quanto \u00e8 generalmente possibile regolare la sensibilit\u00e0 ISO, fotogramma per fotogramma.\nVariando entro i limiti della latitudine di posa i valori di tempo e di diaframma, la fotografia sar\u00e0 comunque correttamente stampabile, anche se il negativo dopo lo sviluppo, appare pi\u00f9 chiaro o pi\u00f9 scuro di un negativo correttamente esposto. \nLa possibilit\u00e0 di recupero dei toni dell'immagine in fase di stampa, \u00e8 data dal fatto di non uscire dai parametri di tolleranza per ogni tipologia di pellicola:\nLa latitudine di posa dei sensori digitali dipende sostanzialmente dalle dimensioni, dalle caratteristiche fotosensibili di ogni elemento, ma anche dall'elettronica analogica di pre-conversione che massimizza la dinamica, centrando il valore di gamma.\nDai sensori del grande formato ai micro-sensori delle tascabili, il valore della latitudine di posa pu\u00f2 essere misurato tra 1.5 e 4 stop (o poco pi\u00f9)."}
{"id": "355107", "revid": "1061716", "url": "https://it.wikipedia.org/wiki?curid=355107", "title": "M\u00f6tley Cr\u00fce", "text": "I M\u00f6tley Cr\u00fce sono un gruppo heavy metal statunitense formatosi a Los Angeles nel 1981.\nNoti come \"i padrini del Glam metal\", hanno ottenuto fama, oltre che per la loro importanza nel panorama musicale, anche per la vita trasgressiva dei singoli membri: problemi con la legge, accuse di messaggi diseducativi e abuso di droga e alcol sono fattori che, nel bene o nel male, hanno fatto anch'essi parte della loro ultratrentennale carriera.\nHanno venduto pi\u00f9 di cento milioni di dischi, di cui ventiquattro milioni nei soli Stati Uniti: la band ha ottenuto ventidue dischi di platino e dieci dischi d'oro.\nStoria del gruppo.\nLe origini.\nFrank Feranna, diciassettenne nativo di San Jose, dopo avere avuto diverse esperienze musicali in piccole band locali come Sleaze e Forced Entry, si trasfer\u00ec a Los Angeles. Trov\u00f2 piccoli lavori diurni (prima in un negozio di dischi a Hollywood poi in uno di liquori) suonando nei club di notte. In origine il bassista ebbe una breve esperienza nei Sister, band nel quale militava anche Blackie Lawless, successivamente noto per essere il frontman dei W.A.S.P.. Nel 1978, sciolti i Sister, Feranna (noto ormai come Nikki Sixx) e Lawless fondarono i London, una band all'epoca composta inoltre da Lizzie Grey (chitarra) e Dan Rage (batteria). Tuttavia Lawless abbandon\u00f2 la band nel 1979 fondando i W.A.S.P. nel 1982, mentre Sixx continu\u00f2 invece nei London fino al 1981. I London, dopo essersi sciolti e riformati nel 1984 senza Sixx, otterranno un discreto successo all'interno della scena heavy metal di Los Angeles pubblicando tre dischi durante gli anni ottanta, e vedendo il passaggio di alcuni futuri volti noti come Fred Coury (futuro Cinderella), Izzy Stradlin (futuro Guns N' Roses) e Slash (altro futuro GNR).\nDopo la dipartita dai London nel 1981, Nikki Sixx ebbe un'esperienza con il chitarrista Greg Leon, proveniente da una band chiamata Suite 19. Sixx conobbe il chitarrista dopo averlo notato suonare una sera al locale The Starwood. Tentando di mettere in piedi un'altra band, Nikki era alla ricerca di un batterista, cos\u00ec Greg Leon gli diede il numero dell'ex batterista dei suoi Suite 19 Tommy Lee. Il batterista greco di nascita, era all'epoca soprannominato \"T-Bone\" per via della sua corporatura sottile, ma noto anche come Tom Bass. Il batterista aveva suonato in precedenza in altre band come i gi\u00e0 menzionati Suite 19, e i Sapphire, in cui militava anche il futuro bassista degli Armored Saint Joey Vera (altro musicista che suoner\u00e0 poi con Greg Leon). I rapporti tra Vera e Lee si deteriorarono quando i due vennero coinvolti in un incidente d'auto con Lee alla guida, provocando delle lesioni al bassista. Alcune voci affermarono che in seguito, Vera, con i soldi dell'assicurazione su questo incidente, pag\u00f2 la prima demo degli Armored Saint.\nLee proveniva quindi da un periodo nei Suite 19 di Leon, a sostituzione del precedente Gary Holland (questo aveva suonato nei Dokken, e poco dopo entrer\u00e0 nei Great White). Sciolti i Suite 19 per\u00f2, Leon e Lee vollero portare avanti un nuovo progetto, e una sera allo Starwood incontrarono Nikki Sixx. I due proposero a Sixx di entrare come bassista nel loro nuovo progetto, ma questo rispose che voleva entrare in una band con un frontman/vocalist, e non con un vocalist/chitarrista, cos\u00ec rifiut\u00f2 l'offerta. In seguito Leon suon\u00f2 nei Dokken, poi nei Quiet Riot come sostituto di Randy Rhoads, e poi fond\u00f2 i Greg Leon Invasion con Joey Vera al basso, proprio su raccomandazione di Tommy Lee. Mentre Lee e Sixx collaborarono inizialmente con Lizzie Grey dei London, decidendo di fondare un progetto chiamato Christmas, prima di cercare un frontman ed un chitarrista. I due si imbatterono nel chitarrista Robert Alan Deal, figlio del ministro battista Frank Deal, ed originario di Terre Haute, Indiana, dopo che questi aveva pubblicato un annuncio sulla rivista Recycler.\nLa carriera musicale di Deal inizi\u00f2 molto prima dei suoi compagni. Dapprima, quando all'et\u00e0 di 14 anni, fece parte, nel ruolo di bassista, di una reinterpretazione band dei Beatles chiamata The Jades. Poi in un'altra band chiamata The Sounds of Soul. Il chitarrista poi raggiunse una band soul a Fresno, prima di tornare in Indiana, e fondare i Wahtoshi. In seguito venne costretto ad abbandonare questa band, a causa di un incidente che gli fer\u00ec la mano in una lavanderia automatica. Deal poi fond\u00f2 una band gospel, che per\u00f2 ebbe breve vita. Fu in questo periodo che il giovane musicista scopr\u00ec di essere affetto da spondilite anchilosante, una malattia degenerativa che colpisce le ossa, in particolare le vertebre. Il chitarrista in seguito far\u00e0 parte di una band chiamata Whitehorse, con cui suoner\u00e0 durante una buona parte degli anni settanta.\nI Whitehorse ai loro esordi, avevano adottato il nome di Motley Croo, poi abbandonato a causa del marchio di Whiskey. Sixx e Lee erano estremamente interessati a Deal, che presto accett\u00f2 l'ingaggio. Poco dopo riuscirono anche a trovare un cantante chiamato O'Dean, che venne arruolato dopo un'audizione. Alla ricerca di un secondo chitarrista, il gruppo si diresse al The Starwood, un noto locale di Hollywood, per tentare di reclutare il chitarrista dei Rock Candy, James Alverson, ma rimasero pi\u00f9 impressionati dal cantante di quella band, Vince Neil Wharton.\nDisse Lee a Vince Neil quella sera in cui quest'ultimo si esib\u00ec con i Rock Candy allo Starwood. Neil inizialmente era diffidente, poich\u00e9 si trovava bene con la sua band dell'epoca, ma accett\u00f2 di partecipare ad un'audizione il weekend successivo per non dare un dispiacere a Lee. Sixx, nonostante avesse gi\u00e0 arruolato O' Dean, decise di scartarlo a favore di Neil, che infine decise di entrare nel gruppo. Mars, in disaccordo con Sixx e Lee sull'intenzione di chiamare il gruppo \"Christmas\", propose di intitolare la band \"Motley Crue\", vecchio nome, leggermente storpiato, adottato per un periodo dalla sua vecchia band. Poi decisero di aggiungere l'umlaut sulle lettere \"o\" e \"u\", analogamente ad altre heavy metal band che li avevano preceduti come Blue \u00d6yster Cult o Mot\u00f6rhead.\nL'esordio.\nUn mese dopo, il gruppo debutt\u00f2 dal vivo al The Starwood aprendo per gli Y&amp;T. Nel disperato bisogno di un manager, Sixx si occupava inizialmente degli affari del gruppo, fino a che Mick Mars contatt\u00f2 Alan Coffman, cognato di un suo amico, prima impegnato nell'industria edilizia. Con i soldi di Coffman, i M\u00f6tley Cr\u00fce riuscirono a registrare un singolo, \"Stick to Your Guns\", nel giugno 1981, per sole mille copie, che venne diffuso ai fan durante il loro show successivo. Incrementarono la loro popolarit\u00e0 suonando anche all'esterno del circuito di L.A., ed entrarono nuovamente in studio nel dicembre 1981 per registrare il primo full-length, prendendosi tre giorni di tempo e 6.000 dollari per completare il lavoro. Le prime apparizioni del debutto \"Too Fast for Love\" raggiunsero le 900 copie, seguito dalla ristampa con una copertina differente.\n\"Too Fast for Love\" era stato prodotto alla Philips Recording Company di Dominguez Hills, California, e le vendite furono cos\u00ec immediate che la band inizialmente non riusc\u00ec a trovare i soldi per far fronte a nuove richieste. Il debut album sfond\u00f2 nelle vendite, superando presto le 20.000 copie nel suo formato autofinanziato. Grazie alla crescente popolarit\u00e0, Tom Zutaut della Elektra Records firm\u00f2 un accordo con la band. L'etichetta ri-pubblic\u00f2 immediatamente \"Too Fast for Love\" in maggiore qualit\u00e0, ri-mixandolo con il produttore Roy Thomas Baker (Queen, The Cars, Dusty Springfield), tranne la traccia \"Stick to Your Guns\", che risult\u00f2 qualitativamente superiore. Verso la fine del 1982 i M\u00f6tley Cr\u00fce fronteggiarono uno show al Santa Monica Civic Theatre e rivoluzionarono il management con i newyorkesi Doc McGhee e Doug Thaler.\nNel primo 1983 parteciparono come gruppo di supporto al tour dei Kiss per il loro \"Creatures of the Night tour\". In maggio il gruppo apparve nelle liste del famoso 'US Festival's Metal al fianco di grandi nomi come Quiet Riot, Ozzy Osbourne, Judas Priest, Triumph, Scorpions e Van Halen suonando davanti ad un pubblico di oltre 350.000 persone. In novembre i Cr\u00fce passarono alla pubblicazione del tanto atteso secondo disco, \"Shout at the Devil\", prodotto da Tom Werman (Cheap Trick, Ted Nugent, Blue \u00d6yster Cult, Molly Hatchet). Il disco includeva brani che sarebbero diventati classici nella storia dell'heavy metal come \"Looks That Kill\", \"Bastard\" (scritta in onore dell'ex manager Coffman) e la \"title track\" stessa.\nPrimi successi.\nNel 1984 la band suon\u00f2 di supporto a Ozzy Osbourne, guadagnandosi la reputazione di una delle band pi\u00f9 brave della scena. In agosto i Crue suonarono finalmente nel Regno Unito, come gruppo d'apertura al \"Monsters of Rock\" di Donington, che vedeva AC/DC e Van Halen nel ruolo di headliner. Il gruppo rimase in Europa su invito degli Iron Maiden per suonare al loro fianco nel tour europeo di \"Powerslave\", prima di tornare nuovamente in Gran Bretagna suonando come \"headliner\" in occasione di uno show al Dominion Theatre di Londra. Durante il periodo morto, Tommy Lee tent\u00f2 di fondare un nuovo progetto parallelo dall'unione con la ex cantante delle Runaways Cherie Currie e la bassista Vickie Blue, che infine non vedr\u00e0 mai la luce. Il nuovo album dei M\u00f6tley Cr\u00fce, ancora una volta sotto la produzione di Tom Werman, venne pubblicato nel 1985. Intitolato \"Theatre of Pain\", il disco si orient\u00f2 su strade pi\u00f9 commerciali, ed includeva la famosa cover dei Brownsville Station \"Smokin' In The Boys Room\". Il gruppo part\u00ec immediatamente in tour, supportato dai giapponesi Loudness. Dal gennaio 1986 il quartetto torn\u00f2 nuovamente in Europa, suonando per 9 date in Gran Bretagna supportando i Cheap Trick. Tornando in California, Lee conobbe l'attrice Heather Locklear ad un concerto dei REO Speedwagon, e il 10 maggio di quell'anno, la spos\u00f2.\nL'apice.\nIl quarto album dei Crue, \"Girls, Girls, Girls\", con Werman alla produzione, verr\u00e0 pubblicato durante il maggio 1987; in questo lavoro le sonorit\u00e0 vennero appesantite rispetto al precedente \"Theatre of Pain\". Il tour del disco (dove inclusero le coriste Emi Canyn e Donna McDaniel, accreditate come Nasty Habits), fu tra i pi\u00f9 grandi della loro carriera, inizialmente suonando con i Whitesnake. Il tour ottenne un enorme successo, in seguito anche con i Guns N' Roses come gruppo d'apertura, prima che i M\u00f6tley intraprendessero una serie di date in Giappone. Nel frattempo Vince Neil e Tommy Lee apparvero nel ruolo di sassofonisti assieme al cantante satirico \"Weird Al\" Yankovic nei panni di trombettista, nel video dei Night Ranger, \"The Secret of My Success\" (1987).\nIn quel periodo si intensificarono anche i problemi con la droga. Il 23 dicembre 1987 Sixx sub\u00ec un'overdose di eroina. Egli fu dichiarato legalmente morto sulla strada per l'ospedale, ma il paramedico, che era un fan dei Cr\u00fce, riusc\u00ec infine a rianimarlo con due colpi di adrenalina. In seguito a questo episodio, tutti i membri del gruppo, eccetto Mick Mars, entrarono in riabilitazione. Le date europee previste per il primo 1988 vennero cancellate all'ultimo minuto, ufficialmente a causa di problemi con il management.\nIl manager Doc McGhee ricevette 15.000 dollari di indennit\u00e0, con cui costru\u00ec una fondazione anti-droga, che chiam\u00f2 \"Make A Difference Foundation\". Nello stesso 1988 Sixx venne coinvolto in una strana causa, nel quale un certo Matthew Trippe sostenne di essere stato arruolato da McGhee per sostituire Nikki Sixx a seguito di un grave incidente d'auto in cui venne coinvolto nel 1983 che gli imped\u00ec l'attivit\u00e0 con la band. Trippe sostenne di aver suonato, scritto e registrato del materiale degli album \"Shout At The Devil\" e \"Theatre of Pain\", venendo accreditato come Nikki Sixx. Alcuni dei brani a cui Trippe sosteneva di aver contribuito alla composizione erano \"Danger\", \"Knock \u2018Em Dead Kid\", \"Girls Girls Girls\", \"You're All I Need\", \"Dancing On Glass\", e \"Wild Side\".\nLa sua causa contro la band quindi si concentr\u00f2 sui diritti d'autore. Venne poi reso noto che Trippe aveva alle spalle precedenti per droga, ed aveva frequentato anche centri per malati di mente. La storia gener\u00f2 uno scandalo, soprattutto in Europa, ma Trippe ritir\u00f2 le accuse nel dicembre del 1993 sparendo dalle scene dopo aver tentato di guadagnare soldi e popolarit\u00e0 con la formazione di una band di breve durata chiamata Sixx Pack. Doc McGhee organizz\u00f2 il \"Make A Difference peace festival\" composto da due show tenuti a Mosca durante l'agosto del 1989 come parte della sua campagna anti droga, nella cui lista apparivano, oltre ai Cr\u00fce, anche altri grandi nomi come i Bon Jovi, Scorpions, Ozzy Osbourne, Skid Row, Cinderella ed i russi Gorky Park, oltre ad altre band locali. L'evento venne organizzato per commemorare il ventesimo anniversario del festival di Woodstock.\nIn questo periodo sorsero dei contrasti tra la band e McGhee. I primi accusarono il manager di aver favorito i Bon Jovi a loro scapito. Sciolti i rapporti con il manager, il gruppo contatt\u00f2 il suo socio Doug Thaler. I M\u00f6tley incoraggiarono Thaler ad abbandonare la McGhee Entertainment Inc. e passare alla completa gestione della band. Doug acconsent\u00ec, e presto fond\u00f2 la \"Top Rock Development Corporation\".\nM\u00f6tley Cr\u00fce vs Guns N' Roses.\nUna volta tornati a Los Angeles dopo i concerti in Russia, Vince si prese 10 giorni di pausa dedicandosi al rafting sul fiume Snake, in Idaho. Da l\u00ec chiam\u00f2 la moglie dell'epoca, Sharise Ruddell, che gli raccont\u00f2 che Izzy Stradlin, chitarrista dei Guns N' Roses, aveva tentato di corteggiarla una sera al Cathouse club (locale di L.A. gestito da Taime Downe dei Faster Pussycat). Stradlin, vedendo che la Ruddell non acconsent\u00ec all'approccio, la spinse per terra davanti alla gente che si trovava nel locale. Sharise gli tir\u00f2 uno schiaffo in faccia, ma di risposta il chitarrista le tir\u00f2 un pugno nello stomaco.\nCirca un mese dopo, il 5 settembre del '89, i M\u00f6tley parteciparono al \"Best Heavy Metal Album\" agli MTV Video Music Awards svoltisi allo Universal Amphitheatre di Universal City, Los Angeles. Mentre il resto della band attendeva all'interno della limousine, Vince aspett\u00f2 nel backstage il termine dell'esibizione dei Guns N' Roses con Tom Petty. Vince, terminata l'esibizione, tir\u00f2 un pugno al chitarrista Izzy Stradlin, come ritorsione per aver picchiato sua moglie. La security dei M\u00f6tley trascin\u00f2 via Neil. Mentre questo stava lasciando gli Award, Axl Rose, frontman dei Guns N' Roses, gli disse che l'avrebbe ucciso.\nQuesto fu l'inizio di una lunga battaglia tra le due band. Axl Rose inizi\u00f2 ad insultare Neil in alcune interviste, dicendo che aveva diffamato i Guns N' Roses per anni. Vince in risposta afferm\u00f2 che aveva insegnato dei trucchi di canto ad Axl per aiutarlo, mentre i Guns N' Roses suonavano di supporto ai Cr\u00fce durante il tour di \"Girls, Girls, Girls\". Nel frattempo Izzy chiam\u00f2 Vince e gli chiese scusa per il suo comportamento.\n\"Dr. Feelgood\".\nI Cr\u00fce passarono quindi alla registrazione dell'album successivo ai Little Mountain Sound Studios di Vancouver, Canada, con Bob Rock alla produzione. Il disco, intitolato \"Dr. Feelgood\", fece loro guadagnare una popolarit\u00e0 mai ottenuta, raggiungendo facilmente il multi platino, e risultando l'album pi\u00f9 venduto del combo di Los Angeles. Questo vedeva la partecipazione di ospiti illustri, come conferma che la band aveva ormai raggiunto l'olimpo dei grandi. Gli ospiti in questione erano Steven Tyler degli Aerosmith, Robin Zander e Rick Nielsen dei Cheap Trick, Bryan Adams, Skid Row e Jack Blades dei Night Ranger.\nIl disco venne nominato per due anni di fila come migliore album heavy metal/hard rock agli American Music Awards, perdendo una prima volta in favore di \"Appetite for Destruction\" dei Guns N' Roses, ma trionfando l'anno successivo contro \"Pump\" degli Aerosmith e \"Flesh &amp; Blood\" dei Poison. Gli stessi M\u00f6tley Cr\u00fce furono nominati per due volte consecutive migliori artisti heavy metal/hard rock.\nI M\u00f6tley Cr\u00fce apparvero inoltre in due compilation con brani inediti durante l'ultima parte dell'anno, \"Make A Difference\" (con la reinterpretazione della canzone di Tommy Bolin \"\"Teaser\") e la colonna sonora del film \"The Adventures Of Ford Fairlane\" (con \"Rock n' Roll Junkie\"\"). Vince Neil recit\u00f2 un cameo nel film, dove impersonava un cantante che passava attraverso lo stage. In questo periodo la band si un\u00ec ai rapper 2 Live Crew fondando un progetto intitolato \"Cr\u00fce to Crew\" che incise un brano dal nome omonimo, che avrebbe dovuto essere incluso nella colonna sonora del film \"Hanging with the hombres\".\nTuttavia la traccia non venne mai pubblicata, fino a quando nel 1997 emerse in una compilation dei 2 Live Crew. Nel 1989 Nikki Sixx spos\u00f2 la modella Brandi Brandt con la quale ebbe 3 figli: Gunner Nicholas (1991), Storm Brieanne (1994) and Dekker Nilsson (1995). Divorzieranno nel 1996. Mentre nel 1990 Mick Mars spos\u00f2 Emi Canyn delle Nasty Habits (coriste della band). Una decade dopo il loro esordio a Los Angeles, nel 1991, i M\u00f6tley Cr\u00fce celebrarono il loro decimo anniversario con la realizzazione della compilation di greatest hits \"A Decade of Decadence\".\nL'album includeva due tracce inedite, \"Primal Scream\" (realizzato come primo singolo dell'album) e la reinterpretazione dei Sex Pistols \"Anarchy In The UK\". Prima che questo uscisse nei negozi, il gruppo partecip\u00f2 nuovamente al Monsters of Rock di Donington, ancora una volta fronteggiato dagli AC/DC. Tre giorni prima di questa esibizione, il quartetto suon\u00f2 segretamente al Marquee Club di Londra, venendo accreditati come Fourskins. Nel gennaio 1992 la Elektra rilanci\u00f2 la hit \"Home Sweet Home\" come singolo, in versione remixata, che appar\u00ec nella raccolta \"A Decade of Decadence\".\nLa band torn\u00f2 poi in studio per un nuovo album, ma presto sorsero dei contrasti tra Vince Neil e il resto della band. Il frontman non si present\u00f2 alle prove con i compagni, e non si fece rintracciare. La band cos\u00ec cominci\u00f2 a pensare ad un eventuale rimpiazzo. Vince non apprezzava il nuovo album, pensava che era stupido e disapprovava le tastiere. Tommy, Mick ed il management si ritrovarono a casa di Sixx, decidendo infine di allontanarlo dalla formazione. Il giorno di San Valentino del 1992 il gruppo annunci\u00f2 ufficialmente l'allontanamento di Neil:\nIl declino.\nNeil presto intraprese la carriera solista, arruolando l'ex chitarrista di Billy Idol Steve Stevens, e l'ex bassista di Ozzy Osbourne Phil Soussan. Il suo debutto solista, \"Exposed\", venne pubblicato nel 1993 raggiungendo buone posizioni nelle classifiche, ed un buon successo generale. I M\u00f6tley Cr\u00fce erano ora alla ricerca di un nuovo frontman. Verr\u00e0 notato John Corabi, a cui in precedenza era stato proposto di entrare negli Skid Row prima dell'ingresso di Sebastian Bach, ed anche nei Britny Fox, dopo la dipartita di Dean Davidson.\nIl cantante, nativo di Filadelfia, aveva per\u00f2 declinato entrambi gli inviti per proseguire la sua carriera musicale a Los Angeles, in una nuova formazione dei Racer X, o meglio un gruppo nato dalle sue ceneri chiamato The Scream. Corabi registr\u00f2 un album con la band, \"Let It Scream\" nel 1991 per la Hollywood Records, ed aveva partecipato ad un tour con i BulletBoys e Blackeyed Susan, ed uno show all'Astoria Theatre di Londra. Corabi raggiunse i Cr\u00fce abbandonando la formazione dei The Scream, che lo sostituiranno con Billy Fogarty. Alla fine, per\u00f2, l'etichetta di questi ultimi sciolse il contratto, cos\u00ec optarono per lo scioglimento. Un altro candidato a subentrare al posto di Neil nei M\u00f6tley era Stephen Shareaux dei Kik Tracee, con cui avevano provato qualche audizione. I Cr\u00fce erano entrati in contatto con Shareaux, perch\u00e9 la sua ragazza era amica della moglie di Nikki Sixx. Tuttavia Corabi fu la scelta finale.\nIl gruppo pubblic\u00f2 con la nuova recluta il sesto album, l'omonimo \"M\u00f6tley Cr\u00fce\" nel 1994, che verr\u00e0 prodotto ancora da Bob Rock. Con le nuove tendenze del grunge e dell'alternative rock, anche i Cr\u00fce subiranno un cambio di rotta verso l'alternative metal, distaccandosi per la prima volta dalle sonorit\u00e0 del passato. Tuttavia, nonostante le alte posizioni iniziali conquistate in classifica, i fan e la critica non apprezzarono n\u00e9 il nuovo frontman n\u00e9 la nuova immagine e le nuove sonorit\u00e0 del gruppo. Corabi verr\u00e0 quindi allontanato dopo due anni, fondando un nuovo progetto con l'ex chitarrista dei Kiss Bruce Kulick chiamato Union. Sfortunatamente la figlia di Neil di 4 anni Skylar Lynnae, mor\u00ec il 15 agosto 1995, dopo una lunga battaglia contro il cancro, proprio poco prima della pubblicazione del suo secondo album solista \"Carved in Stone\". I M\u00f6tley Cr\u00fce si riunirono nel 1997, dopo che l'allora manager Allen Kovac, e quello di Vince, Bert Stein, organizzarono una riunione fra Vince, Tommy e Nikki. Sixx annunci\u00f2 nuovi piani per un disco solista nel 1997, che venne registrato nel suo studio. Questo lavoro non vedr\u00e0 mai la luce. Cos\u00ec il gruppo registr\u00f2 \"Generation Swine\", album sonoricamente simile al precedente ma con l'aggiunta di una vena industrial metal. L'album, al contrario delle previsioni dei critici, e nonostante le nuove sonorit\u00e0, si piazz\u00f2 al n\u00ba 4 nella classifica di Billboard statunitense, ed includeva una versione riproposta in stile industrial del brano \"Shout At The Devil\".\nLo stile di Neil venne mutato abbassando i toni vocali. Sia Sixx che Lee cantarono inoltre in un brano: Lee scelse di cantare \"Brandon\", canzone dedicata alla sua terza moglie, l'attrice di Baywatch Pamela Anderson, nonch\u00e9 allo stesso figlio di Lee, Brandon Thomas. La band organizz\u00f2 un'intensa campagna promozionale per il tour di \"Generation Swine\". In occasione della campagna, venne prodotta sul mercato anche una birra analcolica chiamata \"Motley Brue\". Il gruppo appar\u00ec per la prima volta al Livestock festival dove vennero accolti da un pubblico di oltre 25.000 persone. Altre date seguirono di supporto ai Type O Negative. I Cr\u00fce erano arrivati a vendere oltre 35 milioni di dischi nella loro carriera e, malgrado il declino con Corabi, l'industria sper\u00f2 in un ritorn\u00f2 verso le sonorit\u00e0 delle origini, che avevano da sempre fatto guadagnare fama e fortuna al quartetto. Invece di estrarre dal disco, come di consueto, pochi brani pronti per essere diffusi dai media, il gruppo scelse di sponsorizzare l'album completamente, con 10 date in giro per gli USA, subito dopo la pubblicazione del disco, il 24 giugno. I fan dei M\u00f6tley poterono assistere a queste esibizioni attraverso concorsi radiofonici, o comprando un numero limitato di biglietti messi in vendita. I soldi delle vendite del biglietto vennero devoluti in beneficenza alla \"Skylar Neil Foundation\", in memoria della figlia di Vince, per aiutare la ricerca contro il cancro nei bambini. Apparentemente estraneo alla formula politicamente corretta dei media, il tour dei M\u00f6tley Cr\u00fce declin\u00f2 quasi immediatamente.\nEmersero poi altri singoli come \"Afraid\", che venne realizzato con il mix di \"Rave\" e \"Swine\", assieme alla reinterpretazione di Iggy Pop \"Lust For Life\" ed il brano di Tommy Lee \"\"Welcome To Planet Boom\"\". Quest'ultima traccia sarebbe dovuta apparire nell'EP \"Quaternary\", ma venne inclusa anche nel film \"Barb Wire\" (1996), nel quale recit\u00f2 la moglie di Lee, Pamela Anderson.\nGossip.\nNegli anni novanta, i M\u00f6tley Cr\u00fce divennero ancor pi\u00f9 conosciuti per i pettegolezzi, dato che i membri ebbero relazioni amorose con note donne dello spettacolo, con l'unica eccezione di Mars che tenne il pi\u00f9 lontano possibile la sua vita privata dall'opinione pubblica. Lee e Sixx sposarono rispettivamente Pamela Anderson e Donna D'Errico. Tuttavia, soltanto il matrimonio di Nikki si rivel\u00f2 pi\u00f9 duraturo, dal matrimonio di Nikki e Donna nasce Frankie-Jean Mary (2001).\nNel 1995 Neil sub\u00ec, probabilmente, la sua pi\u00f9 grande tragedia quando la figlia Skylar Lynnae mor\u00ec di cancro in tenera et\u00e0 (aveva solo 4 anni). Il cantante e l'ex moglie, Sharise Ruddell, successivamente denunciarono l'azienda Rocketdyne per la fuoriuscita di prodotti cancerogeni accanto alla loro casa nella Simi Valley, che per la coppia causarono la morte della bambina.\nTensioni interne e carriere soliste.\nNel 1998, i legami contrattuali dei M\u00f6tley Cr\u00fce con la Elektra Records scaddero, lasciando alla band il controllo totale del loro futuro. Nell'annuncio della conclusione del loro rapporto con la Elektra, il gruppo di Los Angeles divent\u00f2 uno dei pochi nella storia a possedere e controllare le proprie pubblicazioni e registrazioni. Nel 1999 la band ripubblic\u00f2 tutti i propri album, col titolo \"Cr\u00fccial Cr\u00fce\". La versione limitata della rimasterizzazione digitale includeva demo e tracce inedite.\nNel 1999 Tommy lasci\u00f2 il gruppo per problemi causati dell'aumentata tensione fra lui e Vince. Fu sostituito da Randy Castillo, ex batterista di Lita Ford e Ozzy Osbourne. Con Castillo alla batteria, i M\u00f6tley Cr\u00fce danno origine a \"New Tattoo\" del 2000, che si piazz\u00f2 al numero 41 delle classifiche e vendette pi\u00f9 di 150.000 copie, riportando parzialmente il gruppo al sound hair degli anni ottanta.\nA causa di una degenerazione delle condizioni di salute di Castillo (morir\u00e0 il 26 marzo 2002 per una delicata forma di cancro), il gruppo contatt\u00f2 Samantha Maloney (meglio conosciuta per aver sostituito l'ex Hole Patty Schemel, nel 1998), la quale suon\u00f2 durante il tour per questo album. Dopo il concerto di Salt Lake City, i Cr\u00fce pubblicarono il DVD \"Lewd, Cr\u00fced &amp; Tattooed\". Nei sei anni successivi, Nikki suon\u00f2 nelle band \"58\" e \"Brides of Destruction\" con Tracii Guns, mentre Tommy form\u00f2 il complesso rapcore Methods of Mayhem e si esib\u00ec anche come solista.\nVince continu\u00f2 a fare tour annuali come solista, cantando principalmente le canzoni dei M\u00f6tley Cr\u00fce. Mick, che soffre di una malattia degenerativa alla schiena e alle ossa, si ritir\u00f2 a vita privata nel 2001. Nel 2001 venne pubblicata un'autobiografia del gruppo, intitolata \"The Dirt\", che racconta la loro storia completa. Il libro \u00e8 diventato uno dei dieci pi\u00f9 venduti nella classifica del New York Times, e ha introdotto i M\u00f6tley Cr\u00fce ad una nuova generazione di fan. Un altro libro, successivo, \"Tommyland\", co-scritto da Tommy, \u00e8 stato pubblicato nel 2004.\nRitorno in scena.\nUn promoter inglese, Mags Revell, si mise in moto per il ritorno sulle scene dei M\u00f6tley Cr\u00fce, con una promozione che rivel\u00f2 il desiderio dei fan di vederli riuniti. Nel settembre 2004, Nikki annunci\u00f2 che lui e Vince erano tornati in studio, ed avevano cominciato a registrare nuovo materiale. Nel dicembre 2004 i quattro membri originali annunciarono un reunion tour, cominciato il 14 febbraio 2005 a Porto Rico.\nNel febbraio 2005 usc\u00ec la raccolta \"Red, White &amp; Cr\u00fce\", che contiene le canzoni preferite dai membri del complesso pi\u00f9 tre nuove tracce (\"If I Die Tomorrow\", \"Sick Love Song\") e una reinterpretazione di \"Street Fighting Man\" dei Rolling Stones. L'album raggiunse il numero 6 nelle classifiche americane e divent\u00f2 disco di platino. Il tour sorprese molti addetti ai lavori, in quanto si rivel\u00f2 uno dei pi\u00f9 rilevanti del 2005, incassando 33 milioni di dollari, ottavo per quell'anno. Per rispondere alle richieste dei fans, il gruppo dovette aggiungere una seconda serie di 60 date. Questo tour ha incluso le performance al KROQ Weenie Roast e al Live 8.\nUn DVD live \"Carnival of Sins\", filmato a Grand Rapids (Michigan), usc\u00ec il 25 ottobre 2005. Inoltre, il 10 dicembre 2005 a Perth (Australia), i M\u00f6tley Cr\u00fce con i Mot\u00f6rhead suonarono assieme \"Anarchy in the U.K.\" dei Sex Pistols. Il libro di Nikki atteso da molto tempo, \"The Heroin Diaries\", \u00e8 uscito nel 2007, accompagnato da una colonna sonora dei \"Sixx\": \"AM\".\nIn occasione del loro venticinquesimo anniversario d'esordio, il 25 gennaio 2006 i M\u00f6tley Cr\u00fce furono premiati con una stella nella Hollywood Walk of Fame. Nel 2006 anche il matrimonio di Nikki Sixx con Donna D'Errico fin\u00ec ed ebbe inizio la battaglia per l'affidamento dei figli. Il 2 giugno 2007, hanno partecipato al Gods of Metal a Milano poi ripetuto anche nel 2012.\nEventi recenti.\nDa tempo \u00e8 in fase di lavorazione il film ispirato alla loro biografia \"\": l'uscita, inizialmente prevista per il 2013, ha subito numerosi ritardi e rilavorazioni ma \u00e8 attualmente in streaming su Netflix, dalla met\u00e0 di marzo del 2019.\nIl libro \"The Heroin diaries\" di Nikki Sixx \u00e8 uscito a met\u00e0 settembre 2007; invece l'album ispirato al medesimo, da cui \u00e8 stato tratto il primo singolo 'Life is Beautiful', \u00e8 uscito il 20 agosto 2007.\nNel settembre 2007 Tommy Lee usc\u00ec temporaneamente dalla band. Le ragioni riguardavano battaglie legali tra Sixx, Neil e Mars, contro Lee e il suo manager Carl Stubner. I membri del gruppo hanno accusato Lee e Stubner di aver rovinato l'immagine della band in un reality show chiamato \"Tommy Goes to College\" (dove partecip\u00f2 il batterista), facendo perdere al gruppo milioni di dollari e impedendo di programmare dei concerti, visto l'impegno di Lee con il programma. Sixx e soci hanno chiesto un risarcimento di 20 milioni di dollari al loro ex collega. A distanza di nemmeno 2 mesi dalle sue dimissioni, Tommy Lee \u00e8 rientrato nel gruppo, secondo voci certe del cantante Vince Neil, il quale ha affermato che la lite con Tommy e le seguenti voci di rottura, sono state esagerate dai media, e si sono risolte nel giro di poco tempo.\nL'uscita del nuovo album, Saints of Los Angeles, dove echi di Dr. Feelgood si risentono parecchio, \u00e8 avvenuta il 24 giugno 2008 e ha raggiunto immediatamente una prestigiosa quarta posizione nella classifica di Billboard, vendendo circa 99.000 copie nella prima settimana di pubblicazione sul suolo americano. Per tutta l'estate del 2008 si esibiscono al tour da loro organizzato, il Crue Fest; fanno da spalla band come Buckcherry, Papa Roach, .\nIl 27 giugno 2009 la band si esibisce al Gods of Metal a Monza, unica data italiana del Cr\u00fce Fest 2 che li vede in giro per tutta l'Europa a calcare i palchi dei pi\u00f9 importanti festival europei, tra cui il famoso Download Festival al Donington Park. Sempre nel 2009 la band appare nella serie tv \"Bones\" nel finale della 4\u00aa stagione, dove interpretano loro stessi, e si esibiscono nella loro canzone \"Dr. Feelgood\". Proprio l'album Dr. Feelgood, che alla fine degli anni ottanta ottenne un successo enorme, fu riproposto per intero per celebrare il suo ventesimo anno in molte date e l'album fu ristampato in edizione speciale. Nel 2010 Tommy Lee annuncia che non ci sarebbe stato il Cr\u00fce Fest 3 nell'estate di quell'anno, ma la band partecip\u00f2 come \"headliner\" all'Ozzfest 2010 con Ozzy Osbourne e Rob Halford.\nNell'estate dell'anno successivo la band fece da \"headliner\" ad un tour nordamericano con i Poison e i New York Dolls, per celebrare i 30 anni dei M\u00f6tley Cr\u00fce e i 25 anni dei Poison. Nell'inverno dello stesso anno i M\u00f6tley Cr\u00fce saranno impegnati in 6 date nel Regno Unito con i Def Leppard appoggiati dai pi\u00f9 giovani Steel Panther. La band di Los Angeles, dopo una serie di indizi pubblicati sul loro sito ufficiale e su vari social network, annuncia al Piers Morgan Tonight che dal 3 febbraio 2012 sar\u00e0 resident band all'Hard Rock Hotel di Las Vegas per circa un mese, dopodich\u00e9 Vince Neil annuncia in un'intervista al Las Vegas Sun che questi potrebbero essere i suoi ultimi show nella band, dopo anni di tira e molla e attriti.\nIl 27 gennaio 2012 viene annunciata la quarta presenza al Gods of Metal della band dopo le presenze nelle edizioni del 2005, 2007 e 2009. Saranno \"headliner\" nella terza giornata del festival, in data 23 giugno 2012. Nello stesso anno esce un nuovo singolo della band intitolato \"Sex\", che non fa parte di nessun album.\nNel febbraio 2013, i M\u00f6tley Cr\u00fce annunciano un loro lungo tour in Canada, il pi\u00f9 grande mai organizzato dalla band in quel paese, che sar\u00e0 poi seguito da alcune date negli USA rese note al termine della leg australiana del \"The Tour\", iniziato nel 2012 insieme ai KISS.\nNel marzo 2013, Nikki Sixx dichiara che la band si scioglier\u00e0 definitivamente dopo la pubblicazione di un ultimo album e il successivo tour d'addio. In passato, Sixx ha spesso reso noto il desiderio dell'intera band di abbandonare le scene nel momento pi\u00f9 alto della propria carriera. Successivamente, Vince Neil ha dichiarato che la band avrebbe pubblicato nuovi brani inediti nel 2014 e che il tour finale sarebbe iniziato tra il 2014 e il 2015: \"...i tour durano circa due anni. Per girare tutto il mondo, devi farti Stati Uniti, Canada, Europa, Asia ... ci vuole del tempo\". Neil ha anche discusso sulla possibilit\u00e0 di reunion della band in futuro, anche se, di tutta risposta, Sixx ha sempre insistito sul fatto che la band non torner\u00e0 mai insieme dopo il tour finale. Sia Neil sia Tommy Lee hanno frequentemente dichiarato che l'addio della band all'attivit\u00e0 live \u00e8 ormai inevitabile a causa dei problemi di salute di Mick Mars, sofferente di una forma di spondilite anchilosante ormai in fase avanzata; Mars ha successivamente smentito tali affermazioni, tanto che da allora sia Neil sia i restanti membri del gruppo non hanno pi\u00f9 elencato la salute di Mars tra le cause del break-up della band.\nNel 2014 \u00e8 stato pubblicato l'album tributo \"Nashville Outlaws\" , con star della musica country tra cui Rascal Flatts , LeAnn Rimes e Darius Rucker che coprono varie canzoni dei M\u00f6tley Cr\u00fce. L'album ha debuttato al numero 5 nelle classifiche degli album di Billboard.Il 28 gennaio 2014, in una storica conferenza all'interno del Madhouse Beacher Theater di Hollywood (in una sala arredata a lutto con tanto di \"lapidi\" coi nomi dei membri della band), i M\u00f6tley Cr\u00fce hanno annunciato tutti i dettagli del loro \"The Final Tour\", diviso in 70 date, e con Alice Cooper come special guest. Il tour \u00e8 iniziato a Grand Rapids, Michigan, il 2 luglio 2014. In occasione della conferenza, i membri della band hanno firmato un vero e proprio accordo legale che impedir\u00e0 loro di riunirsi e andare nuovamente in tour con il monicker M\u00f6tley Cr\u00fce dopo la fine del 2015. Il tour servir\u00e0 inoltre a promuovere un nuovo album di musica country inciso da alcuni artisti del genere per rendere omaggio alla band (pubblicato nell'estate 2014). sempre nel 2014 \"home weet home\" \u00e8 stata indicata come l'ottava pi\u00f9 grande power ballad di tutti i tempi da Yahoo! Music. La canzone si colloca al numero 12 della classifica VH1 delle pi\u00f9 grandi ballate di potenza di tutti i tempi.\nIn una successiva intervista, Nikki Sixx ha parlato della possibilit\u00e0 di pubblicare nuovi brani inediti, dichiarando: \"abbiamo del nuovo materiale scritto, [ma] non lo abbiamo ancora composto\". Egli ha anche ipotizzato che la band avrebbe pubblicato l'ultimo album diviso \"in pezzi\", pubblicando una canzone alla volta invece di raccoglierle tutte in un full-length.\nIl 2 luglio, la band ha iniziato il \"The Final Tour\" alla Van Andel Arena di Grand Rapids, Michigan. Durante il tour, i Cr\u00fce hanno inserito nella loro set-list dal vivo un nuovo brano inedito, \"All Bad Things Must End\", incentrata proprio sul motto del loro ultimo tour. Il 22 novembre 2014, a Spokane, Washington, presso la Spokane Arena, la band ha suonato il concerto finale della prima leg nordamericana del The Final Tour. I Cr\u00fce porteranno il loro ultimo tour all'estero durante la prima met\u00e0 del 2015.\nIl 15 gennaio 2015, sono state rese note quelle che dovrebbero essere le vere e proprie date di commiato della band dai fans, tre concerti previsti per il 28, il 30 e il 31 dicembre 2015 allo Staples Center di Los Angeles, loro citt\u00e0 d'origine. Il 20 gennaio 2015, la band, ospite al talk-show mattutino FOX and Friends, ha confermato che il tour di concerti programmato nel nuovo anno sar\u00e0 davvero l'ultima occasione per vederli dal vivo. Nella leg australiana del tour e nelle successive date, i Cr\u00fce saranno nuovamente affiancati da Alice Cooper. Il 20 marzo la band annuncia la propria partecipazione all'edizione annuale del festival Rock in Rio. Il tour culminer\u00e0 poi alla fine dell'anno in Nord America, con 34 spettacoli, a rappresentare i loro 34 anni insieme. I M\u00f6tley Cr\u00fce concluderanno la loro carriera insieme proprio l\u00ec dove hanno iniziato, a Los Angeles. La band si \u00e8 esibita per l'ultima volta allo Staples Center di Los Angeles, il 31 dicembre 2015. Nel giugno del 2017 la rivista Rolling Stone ha collocato l'album \" Too fast for love \" al ventiduesimo posto mentre \" shout at the devil \" alla quarantaquattresima posizione dei 100 migliori album metal di tutti i tempi.\nIl 22 marzo 2019 \u00e8 stato distribuito su piattaforma Netflix il film \"\", biografia della band tratta dall'omonimo libro del 2001 diventato bestseller e allegato pi\u00f9 volte dal New York Times. Dopo il successo planetario del film, nel 2020 parte lo Stadium Tour passando per gli stadi pi\u00f9 grandi e rappresentativi degli States con Def Leppard, Poison, Joan Jett and the Blackhearts. Dopo pochi mesi dall'annuncio il tour ha ottenuto sold out da record per alcuni stadi portando ad aggiungere nuove date. A Milwaukee si sono venduti 42.000 biglietti in 24 ore facendo il sold out pi\u00f9 veloce nella storia di Miller Park. Tutto sar\u00e0 rinviato nel 2022 a causa della pandemia COVID19."}
{"id": "355108", "revid": "13415", "url": "https://it.wikipedia.org/wiki?curid=355108", "title": "Tecnologie", "text": ""}
{"id": "355109", "revid": "4711", "url": "https://it.wikipedia.org/wiki?curid=355109", "title": "Capitani di ventura", "text": ""}
{"id": "355110", "revid": "123289627", "url": "https://it.wikipedia.org/wiki?curid=355110", "title": "Ebraico tiberiense", "text": "L'ebraico tiberiense \u00e8 una tradizione di pronuncia orale per antiche parole in ebraico, ed in particolare per l'ebraico del Tanakh, cui fu data forma scritta dai testi masoretici nella comunit\u00e0 semitica a Tiberiade nel Medioevo, partendo dallVIII secolo (750-950 circa).\nQuesta forma scritta impiegava \"niqqudot\" (vocali) e segni diacritici di cantillazione (\"te`amim\"), aggiunti alle lettere ebraiche. Sebbene l'uso dei simboli scritti risalga al Medioevo, la tradizione orale che essi riflettono ha radici molto pi\u00f9 antiche.\nIl sistema di vocalizzazione tiberiense per il Tanakh rappresentava una tradizione locale. Due altre tradizioni locali che portarono a diversi sistemi di scrittura della vocalizzazione sono quello \"israelita\" (differente dal tiberiense) e \"babilonese\". Il primo ha avuto influenza assai limitata, mentre il babilonese rimase dominate per molti secoli, e tuttora sopravvive. Contrariamente a quello tiberiense, che di solito pone i segni di vocalizzazione sotto la lettera, il babilonese li pone sopra, ed \u00e8 quindi detto \"supralineare\".\nCome detto, i punti tiberiensi vennero definiti per codificare una specifica tradizione di lettura del Tanakh. In seguito vennero applicati ad altri testi (uno dei primi fu la Mishnah), e usato in molti altri luoghi da ebrei con tradizioni di lettura differenti. Cos\u00ec il sistema tiberiense di vocalizzazione e intonazione divenne parte dell'uso ebraico corrente, ed \u00e8 considerato dagli studiosi testuali la pronuncia pi\u00f9 esatta della lingua, poich\u00e9 conserva tutti i suoni consonantici e vocalici dell'ebraico antico\nFonti.\nI libri di grammatica ebraica odierni non insegnano l'ebraico tiberiense descritto dai primi grammatici. L'opinione prevalente \u00e8 quella del sistema di David Kimchi che divide i segni grafici in vocali \"corte\" e \"lunghe\" . I valori assegnati ai segni vocalici tiberiensi rivelano una tradizione di pronuncia sefardita (la qualit\u00e0 duplice di \"qames\" (\u05d0\u05b8) come , ; la pronuncia della \"sheva\" semplice (\u05d0\u05b0) come ).\nLa fonologia dell'ebraico tiberiense pu\u00f2 essere estrapolata da un confronto di varie fonti:\nFonologia.\nConsonanti.\nL'ebraico tiberiense ha 29 fonemi consonantici rappresentati da 22 lettere. Il \"punto sin\" distingue i due valori di \u05e9, con un punto a sinistra (\u05e9\u05c2) pronunciato come la lettera Samekh. Le lettere \u05d1\u05d2\u05d3\u05db\u05e4\u05ea (begadkefat) avevano due valori ciascuno: plosivo e fricativo.\nEsempi di pronuncia:"}
{"id": "355112", "revid": "599013", "url": "https://it.wikipedia.org/wiki?curid=355112", "title": "Tsukasa H\u00f4j\u00f4", "text": ""}
{"id": "355113", "revid": "116467645", "url": "https://it.wikipedia.org/wiki?curid=355113", "title": "Boletus aereus", "text": "Il porcino nero (Boletus aereus ), comunemente chiamato anche Moreccio, \u00e8 un fungo edule della famiglia delle Boletaceae.\n\u00c8 molto ricercato ed apprezzato per il suo aroma inebriante e perch\u00e9 dotato di una carne molto compatta e quindi di ottima resa; dura, bianca, non colorata sotto la cuticola del cappello. Odore molto grato, intenso ed aromatico, specialmente dopo cottura. Da crudo ricorda un po' il muschio. Sapore eccellente.\nEtimologia.\nDal latino \"aes, aeris\", bronzeo, riferito al colore intensamente bruno del cappello.\nOppure da \"aereus\" = arioso, dell'aria\nDescrizione della specie.\nCappello.\n6\u201324\u00a0cm, emisferico, poi convesso, infine aperto e spianato, a volte un po' depresso in et\u00e0 molto avanzata.\nSodo, molto consistente, col tempo pi\u00f9 morbido; da giovane di colore bruno scuro con vaste zone irregolari pi\u00f9 scure su fondo pi\u00f9 pallido, bruno-ocraceo, superficie vellutata oppure liscia.\nNon \u00e8 infrequente osservare una forma decolorata di \"B. aereus\" che presenta il cappello di color nocciola o marrone chiaro; tale variante viene facilmente confusa con \"Boletus edulis\".\nPori.\nPiccoli, fitti, in principio chiusi; di colore biancastro, poi giallastri, immutabili al tocco.\nIn et\u00e0 avanzata formano una spugna di color giallo-sporco simile a quella di molti altri boleti.\nTubuli.\nFini, semplici, lunghi 1,5\u20132\u00a0cm, da adnati ad annessi, bianchi negli esemplari giovani, diventano giallo-pallidi negli esemplari maturi.\nGambo.\n5-12 x 3\u20137\u00a0cm, duro, dapprincipio ingrossato bulboso alla base poi cilindrico; brunastro; superficie ricoperta da un fine reticolatura, prima pallide poi pi\u00f9 o meno colorate nel fungo adulto.\nCarne.\nDura, bianca, non colorata sotto la cuticola del cappello. Se viene toccata non cambia di colore.\nHabitat.\n\u00c8 un fungo simbionte. \u00c8 una specie termofila, predilige boschi di latifoglie (specialmente castagni, querce e cerri) e cresce anche su terreni sabbiosi. \u00c8 una specie tipicamente mediterranea che si va rarefacendo man mano che si sale verso il nord. Fruttifica dalla tarda primavera (purch\u00e9 mite) all'autunno, sovente in prossimit\u00e0 di cespugli di pungitopo, erica detta anche albero della scopa ed in piccole cavit\u00e0 nel terreno dove si accumula l'acqua piovana.\nA volte il carpoforo \u00e8 quasi completamente interrato.\nPropriet\u00e0.\nRicco di vitamine del gruppo B, vitamine PP, K e minerali come il fosforo il rame, selenio, potassio e il calcio. Contiene anche varie sostanze antiossidanti. Sono antibiotici naturali che aiutano a mantenere un livello elevato di anticorpi. Sono antinfiammatori con propriet\u00e0 utili nella prevenzione di malattie cardiovascolari.\nCommestibilit\u00e0.\nEccellente, adatto all'essiccazione dopo essere stato tagliato a fette.\nSi presta molto bene alla conservazione sia in surgelatore che sott'olio.\nSecondo alcuni micologi, gli esemplari meno giovani sembrerebbero essere pi\u00f9 saporiti."}
{"id": "355114", "revid": "767487", "url": "https://it.wikipedia.org/wiki?curid=355114", "title": "Robert Fortune", "text": "Biografia.\nFu mandato in Asia dalla Societ\u00e0 Botanica di Edimburgo affinch\u00e9 studiasse le piante di quei luoghi. Dal 1843 al 1846 viaggi\u00f2 per tutta la Cina, visitando anche Giava e Manila. Dopo un paio di anni in Inghilterra, torn\u00f2 in Cina e pi\u00f9 tardi a Formosa. Si fece scrupolo di documentare e descrivere tutti questi viaggi.\nIn realt\u00e0 la missione di Fortune non fu solo quella di studiare le piante asiatiche, all'epoca pressoch\u00e9 sconosciute in Europa. Fu bens\u00ec uno dei \"plant hunters\", \"cacciatori di piante\" che gli Inglesi avevano mandato in Cina con l'intento di esportarne le piante del t\u00e8. Il progetto prevedeva la creazione di enormi piantagioni in India, loro protettorato, il che avrebbe permesso agli Inglesi di affrancarsi dal monopolio cinese per la loro inestimabile \"acqua calda alle cinque\". In effetti, lo stesso Fortune provvide personalmente a portare ben ventimila pianticelle di t\u00e8 dalla Cina, ponendo cos\u00ec le fondamenta alla produzione del t\u00e8 in India."}
{"id": "355117", "revid": "287204", "url": "https://it.wikipedia.org/wiki?curid=355117", "title": "Constantin Brancusi", "text": ""}
{"id": "355118", "revid": "16066", "url": "https://it.wikipedia.org/wiki?curid=355118", "title": "Presidente della Repubblica italiana", "text": ""}
{"id": "355119", "revid": "84184", "url": "https://it.wikipedia.org/wiki?curid=355119", "title": "Giovanni Pegna", "text": "Importante figura nello sviluppo dell'aviazione italiana fu a capo degli uffici di progettazione della Piaggio e delle Officine Reggiane (gruppo Caproni). \nBiografia.\nGiovanni viene alla luce il 4 gennaio del 1888. In giovent\u00f9 viene attirato dalle imprese aeronautiche dei pionieri che si affacciavano all'inizio del XX secolo e all'et\u00e0 di 16 anni, nel 1904, realizza una serie di modelli in scala di eliche e di libratori. L'anno successivo, nel 1905, decide di iscriversi ai corsi dell'Accademia Navale di Livorno, dove frequenta i corsi tecnici e dalla quale usc\u00ec sei anni pi\u00f9 tardi dopo aver conseguito la laurea in ingegneria navale. Non abbandon\u00f2 per\u00f2 la passione aeronautica inserendo nella tesi di laurea uno studio sulla stabilit\u00e0 longitudinale applicata ai velivoli.\nLa carriera militare.\nUscito dall'Accademia viene assegnato all'Arsenale Militare Marittimo della Spezia dove ebbe l'opportunit\u00e0 di avvicinarsi al volo prima come osservatore negli idrovolanti biposto da ricognizione e poi come pilota riuscendo a conseguire il brevetto nel 1913. L'esperienza acquisita con il volo lo esorteranno a realizzare in quegli anni i primi due suoi progetti, due idrovolanti che restarono per\u00f2 a livello progettuale.\nIncaricato della costituzione di reparti di idrovolanti, inizialmente a Pesaro, per poi trasferirsi a Porto Corsini, Brindisi e Taranto, intuisce la possibilit\u00e0 di utilizzare gli idrovolanti come velivoli d'attacco equipaggiandoli con un siluro, precursori degli aerosiluranti, ma, pur eseguendo alcune prove dimostrative, la sua idea non venne appoggiata dai superiori.\nNel 1915 viene trasferito a Milano, assegnato alla sovrintendenza all'operato delle aziende aeronautiche che subirono un'accelerazione tecnologica duvuta allo scoppio della prima guerra mondiale. Il contatto diretto con la produzione gli permette di realizzare tre nuovi progetti, un idrovolante e due quadrimotori terrestri. La costruzione del prototipo del primo viene commissionato alla Isotta Fraschini che decise di continuarne lo sviluppo anche dopo che la commessa ufficiale venne annullata. Le autorit\u00e0 militari, ritenendo che la decisione dell'azienda fosse stata influenzata direttamente da Pegna, lo processarono quindi condannarono a tre mesi di arresti per insubordinazione. Il 1917 conferma la sua predisposizione alla ricerca aeronautica progettando un aereo adatto al volo stratosferico mentre era assegnato alla Direzione tecnica dell'aviazione militare, ma anche questo non ebbe sviluppi in campo militare. Decide quindi, alla fine della guerra, di lasciare la Regia Marina congedandosi, nel 1919, con il grado di maggiore.\nLa carriera civile.\nNel 1922 il conte Giovanni Bonmartini convinse Pegna a fondare la Pegna-Bonmartini. Lo stesso anno Pegna inizi\u00f2 a disegnare un velivolo ad uso militare concettualmente avanzato, un caccia di proporzioni compatte. \nNel 1923, quando il prototipo era gi\u00e0 in avanzato stato di costruzione, Rinaldo Piaggio, titolare dell'omonima azienda che fino ad allora si era occupata di arredamenti navali e materiale ferroviario, decise di diversificare ulteriormente le proprie attivit\u00e0 cercando di assumere Pegna per sviluppare il settore aeronautico. A fronte dell'opposizione di Bonmartini a lasciare il socio, Piaggio decise quindi di rilevare interamente l'azienda.\nNegli anni successivi continu\u00f2 a lavorare come progettista assumendo, negli anni trenta, l'incarico di direttore tecnico dell'azienda continuando a progettare vari modelli, principalmente idrovolanti, tra i quali il Piaggio P.6.\nNel 1936 pass\u00f2 alla Reggiane (gruppo Caproni).\nPegna \u00e8 noto specialmente per le sue realizzazioni anticonvenzionali per il tempo, come l'idrocorsa Piaggio P.C.7 progettato nel 1928 per la Coppa Schneider o l'ala volante a lungo sperimentata nella \"citt\u00e0 aeronautica\" di Guidonia (DSSE) durante tutto l'anteguerra.\nAltri suoi interessanti progetti furono il Piaggio P.32 e il Caproni-Reggiane Ca.405C."}
{"id": "355123", "revid": "124063975", "url": "https://it.wikipedia.org/wiki?curid=355123", "title": "Parnassianesimo", "text": "Il parnassianesimo \u00e8 un movimento poetico apparso in Francia nella seconda met\u00e0 del XIX secolo. Il suo scopo era riportare la poesia al Parnaso, il monte sacro al dio Apollo, dal quale Lamartine l'avrebbe fatta cadere gi\u00f9. Il nome apparve per la prima volta in una antologia pubblicata dall'editore Alphonse Lemerre nel 1866, intitolata \"Il Parnaso contemporaneo\" (\"le Parnasse contemporain\"). Tra le altre, quest'ultima raccoglie delle poesie di Paul Verlaine che vennero raccolte successivamente nei \"Po\u00e8mes saturniens\".\nCaratteristiche.\nQuesto movimento \u00e8 una reazione all'eccesso sentimentale del romanticismo. Esso esalta il riserbo e l'impersonalit\u00e0 e rigetta assolutamente l'impegno sociale e politico dell'artista. Per i Parnassiani l'arte non deve essere utile o virtuosa e il suo solo scopo \u00e8 la bellezza. \u00c8 la rinomata teoria de \u00abl'art pour l'art\u00bb (L'arte per l'arte) di Th\u00e9ophile Gautier: \nLo scrittore si pone dinnanzi all'opera come il cesellatore, cura i minimi dettagli, non importa l'argomento che si sta trattando, deve semplicemente essere perfetto dal punto di vista stilistico e sonoro. Questo movimento riabilita anche il lavoro spietato e minuzioso dell'artista - in contrasto con l'ispirazione immediata del romanticismo - e utilizza spesso la metafora della scultura per indicare la resistenza della \u00abmati\u00e8re po\u00e9tique\u00bb (\"materia poetica\"). Nel 1863, \u00c9mile Littr\u00e9 aveva definito la poesia come l'arte di fare delle opere in versi. Dal 1865 al 1895, il movimento fu appannaggio di storici animatori, maghi delle lettere e poeti impeccabili, delle effusioni romantiche, di amanti del rigore tecnico, di parole rare e di perfezione formale.\nPromotore del parnassianesimo fu il poeta Catulle Mend\u00e8s, mentre il capofila fu considerato Charles Marie Ren\u00e9 Leconte de Lisle. Il programma del movimento dei parnassiani tendeva al recupero di alcuni aspetti del classicismo rinascimentale e settecentesco, e a un'arte impeccabile e impassibile, che escludesse l'emotivit\u00e0 e il sentimentalismo, e insieme si astenesse da ogni forma di impegno sociale e politico: l'autonomia dell'arte \u00e8 ribadita con forza. Il maggior teorico del movimento fu Th\u00e9odore de Banville: nel \"Trait\u00e8 de po\u00e8sie fran\u00e7aise\" (\"Piccolo trattato di poesia francese\"), uscito nel 1872, sostenne l'autonomia dell'arte e una sua concezione raffinata che la riserva a pochi eletti. Alcuni aspetti del parnassianesimo influenzarono in Italia Carducci, Pascoli e D'Annunzio.\nI parnassiani.\nSono stati i primi a parlare di un concetto di \"arte per l'arte\", ovvero, essa deve essere giudicata con parametri estetici.\nI parnassiani, stricto sensu.\nLa lista completa dei poeti che hanno contribuito alle tre raccolte del Parnasse contemporain figurano nell'articolo omonimo. Tra essi segnaliamo quelli che hanno soprattutto segnato la storia letteraria in quanto romanzieri:\nI grandi poeti affiliati.\nIl movimento fu accompagnato da qualche grande poeta, che l'hanno affiancato con titoli diversi, senza esserne ridotti alle sue tesi, come:"}
{"id": "355126", "revid": "729019", "url": "https://it.wikipedia.org/wiki?curid=355126", "title": "Armata del Mississippi (Unione)", "text": "Armata del Mississippi fu il nome dato a due armate dell'Unione, entrambi di breve esistenza, durante la Guerra di secessione americana.\nStoria.\n1862.\nLa prima Armata fu creata il 23 febbraio 1862, col Generale John Pope come comandante. All'atto della sua creazione, l'Armata consisteva di 4 Divisioni e serv\u00ec lungo il fiume Mississippi. L'Armata s'ingrand\u00ec fino ad avere 5 Divisioni e combatt\u00e9 nella Battaglia dell'Isola Numero Dieci. L'Armata divenne l'ala sinistra del \"Gruppo d'Armate Occidentali\" del mag. gen. Henry W. Halleck. Durante l'Assedio di Corinth l'Armata fu organizzata in due ali (\"wings\") di due Divisioni ognuna. William S. Rosecrans comandava l'ala sinistra (1\u00aa e 2\u00aa Divisione) e Schuyler Hamilton diresse l'ala destra (2\u00aa e 3\u00aa Divisione). Dopo l'assedio Pope fu inviato a Est per assumere il comando dell'Armata della Virginia e William S. Rosecrans assunse il comando. L'Armata fu rafforzata da due Divisioni dell'Armata del Tennessee Occidentale e combatt\u00e9 a Iuka e a Corinth. Rosecrans fu trasferito al comando dell'Armata dell'Ohio e l'Armata del Mississippi fu disciolta nell'ottobre 1862 e i reggimenti furono riorganizzati nel XIII Corpo.\n1863.\nNel 1863 il Gen. John Alexander McClernand fu posto al comando di una spedizione contro il Mississippi meridionale. Ebbe il comando di due Corpi dell'Armata del Tennessee, il XIII Corpo guidato da George W. Morgan e il XV Corpo condotto da William Tecumseh Sherman.\nMcClernand chiam\u00f2 la sua forza \"Armata del Mississippi\" e rinomin\u00f2 il XIII Corpo come \"I Corpo - Armata del Mississippi\" e il XV Corpo divenne il \"II Corpo - Armata del Mississippi\".\nMcClernand vinse nell'azione che port\u00f2 alla presa di Arkansas Post. Grant non grad\u00ec quanto fatto da McClernand e dopo che Sherman e l'Ammiraglio Andrew H. Foote ebbero espresso la loro opinione circa l'inadeguatezza di McClernand al comando, Grant personalmente assunse il comando della spedizione contro Vicksburg e il vecchio XIII Corpo e il XV Corpo furono riassegnati all'Armata del Tennessee il 12 gennaio 1863."}
{"id": "355128", "revid": "838137", "url": "https://it.wikipedia.org/wiki?curid=355128", "title": "Ankhesenamon", "text": "Nomi.\n&lt;-S34-S29-N35:G40-i-t:n:N5-&gt;\n\u02c1n\u1e2b=s n p3 Jtn - Ankhesenpaaton (\"Possa ella vivere per Aton/La sua vita \u00e8 [di] Aton\")\n&lt;-S34-S29-N35-i-mn:n-&gt;\n\u02c1n\u1e2b=s n Jmn - Ankhesenamon (\"Possa ella vivere per Amon/La sua vita \u00e8 [di] Amon\")\nBiografia.\nPrimi anni.\nAnkhesenamon era terza figlia di Akhenaton, decimo faraone della XVIII dinastia egizia, e della regina Nefertiti, \"grande sposa reale\". All'et\u00e0 di circa tredici anni venne data in moglie al fratellastro Tutankhaton (poi conosciuto come Tutankhamon), figlio anch'egli di Akhenaton, e di una moglie secondaria la cui identit\u00e0 \u00e8 incerta. Oggi si \u00e8 stabilito che Akhenaton lo ebbe dalla propria sorella identificata con la mummia The Younger Lady \nIl cambio della divinit\u00e0 nel nome (da Aton ad Amon), come anche nel nome dello sposo Tutankhamon, doveva essere il simbolo del proprio impegno a ripristinare gli antichi culti, in particolare quello di Amon, al termine della cosiddetta \"eresia amarniana\" intrapresa da Akhenaton e conclusasi con la sua morte, intorno al 1335 a.C.\nMatrimoni.\nSi ritiene che abbia sposato, in prime nozze, il proprio padre Akhenaton. Alla morte di questi, si un\u00ec in matrimonio, rispettivamente, al fratellastro Tutankhamon e, secondo una teoria dibattuta, al suo successore Ay. Non essendo l'alto funzionario Ay e il generalissimo Horemheb di stirpe reale, infatti, l'unica legittimazione al trono sarebbe potuta venire solo attraverso questi matrimoni. L'ipotesi che abbia sposato Ay per\u00f2, \u00e8 stata riconosciuta come poco verosimile: nella tomba di Ay, l'anziano faraone \u00e8 raffigurato mentre caccia affiancato dalla moglie; il cartiglio vicino alla raffigurazione, a cui \u00e8 caduta la pittura dei geroglifici del nome della moglie, risulta troppo piccolo per contenere il nome di Ankhesenamon, mentre calzerebbe perfettamente il nome della sua consorte principale, la regina Tey. Di conseguenza, la teoria del matrimonio fra Ay e Ankhesenamon non possiederebbe riscontri al di fuori di un anello (gi\u00e0 noto ad Howard Carter in quanto individuato a Luxor presso un mercante di antichit\u00e0) in cui i nomi di Ay e della vedova di Tutankhamon sono affiancati, bench\u00e9 l'autenticit\u00e0 dell'oggetto sia oggetto di discussioni. La questione \u00e8 tuttora dibattuta. L'egittologo Bob Brier ha ipotizzato che Ay avrebbe sposato la giovane regina vedova per poi ucciderla e ritornare alla sua moglie originaria Tey, motivo per cui Tey apparirebbe nella tomba di Ay; non esiste comunque alcuna prova di ci\u00f2.\nLe Lettere ittite.\nIn Ankhesenamon sarebbe da individuare inoltre la regina vedova che, alla morte di Tutankhamon, nel gennaio del 1323 a.C., scrisse al re degli Ittiti \u0160uppiluliuma I una lettera con cui chiedeva al sovrano straniero di inviarle uno dei suoi figli per sposarlo e renderlo re dell'Egitto. Della lettera si \u00e8 trovata copia in un archivio reale, nei pressi della moderna cittadina turca di Bogazkoy (nel sito dell'antica capitale hittita \u1e2aattu\u0161a), in quelli che sono meglio noti come gli \"Annali di Mur\u0161ili II\", tav. VII (KB02003), dal titolo: \"Gesta di \u0160uppiluliuma narrate dal figlio Mursili\". \u00c8 noto che la missiva, contenente tra l'altro la frase:venne recata alla corte ittita da un messaggero di nome Hani e che, per una ovvia diffidenza, trattandosi di un Paese comunque nemico, \u0160uppiluliuma abbia inviato in Egitto, prima di prendere una decisione, un proprio ambasciatore, \u1e2aattu\u0161a Ziti\u0161, guadagnando cos\u00ec tempo ma perdendo anche l'occasione di inglobare l'Egitto nel suo impero. A seguito di tale missione la regina vedova conferm\u00f2 la richiesta:Il prescelto fu il principe Zannanza\u0161 che, per\u00f2, non giunse mai a destinazione, venendo, molto probabilmente, assassinato durante il viaggio.\nIdentit\u00e0 della regina mittente delle Lettere ittite.\nL'identit\u00e0 della regina che scrisse queste lettere \u00e8 incerta. Negli annali ittiti \u00e8 chiamata \"Dakhamunzu\", probabilmente la lettura ittita del titolo egizio \"Tehemetnesu\" (\"sposa del re\"). Oltre alla candidata tradizionale Ankhesenamon, sono state proposte come possibili autrici anche Nefertiti e Merytaton. Ankhesenamon parve la pi\u00f9 probabile siccome, alla morte di Tutankhamon, non era in vita nessun erede legittimo della famiglia reale egizia, mentre Akhenaton aveva almeno due eredi legittimi (Smenkhara e Tutankhamon), sebbene non figli di Nefertiti. Questa considerazione era per\u00f2 basata sulla durata tradizionale del regno di Horemheb, successore di Ay, che i documenti egizi vogliono sia durato 27 anni, mentre \u00e8 stato accertato che non dur\u00f2 pi\u00f9 di 14 (finse infatti di essere diventato re prima dell'eresia amarniana, nel tentativo di far dimenticare Akhenaton e i suoi immediati successori). In questo modo, sembra probabile che il faraone defunto in questione possa essere Akhenaton. La frase \"Non mi piegher\u00f2 mai a sposare uno dei miei servi\" potrebbe riferirsi al visir Ay, ma anche a un esponente di una linea secondaria della dinastia; la traduzione alternativa del termine \"servi\" pu\u00f2 facilmente essere \"sudditi\". Siccome Nefertiti viene raffigurata e descritta, sui monumenti, potente esattamente quanto il marito, anche nell'abbattere i nemici del Paese, potrebbe essere proprio lei la \"Dakhamunzu\" della corrispondenza amarniana; questa tesi \u00e8 sostenuta dall'egittologo Nicholas Reeves. Ankhesenamon, d'altro canto, potrebbe esser stata oggetto di pressioni da parte di Ay a sposarlo per legittimare la propria ascesa al trono d'Egitto: ci\u00f2 potrebbe anche spiegare l'espressione \"ho paura\", anche considerando la teoria popolare, ma rigettata dall'archeologia, che vede un intrigo ordito da Ay come causa della morte prematura di Tutankhamon. Una tomografia computerizzata realizzata nel 2005 sui resti del faraone diciottenne ha mostrato che questi si ruppe malamente la gamba poco prima di morire, e che ci\u00f2 produsse una grave infezione. Inoltre, esami sul DNA effettuati nel 2010 hanno dimostrato la presenza della malaria nell'organismo di Tutankhamon. Malaria e infezione, combinati, portarono molto verosimilmente il re alla morte.\nEpilogo.\nIl re degli Ittiti, non inviando subito il proprio figlio in Egitto, consent\u00ec ad Ay di prendere il potere dopo aver organizzato le cerimonie funebri di Tutankhamon, che richiedevano 70 giorni, e dopo averlo seppellito in una tomba (la KV62) nella Valle dei Re approntata frettolosamente, forse con oggetti sottratti per la necessit\u00e0 ad altre sepolture regali. Infatti, come nella mitologia egizia Horus assurge alla regalit\u00e0 solo dopo aver seppellito Osiride, parimenti chi seppelliva il faraone diventava, nelle usanze egizie, il successivo sovrano. Nelle pitture parietali della camera sepolcrale di Tutankhamon, Ay \u00e8 rappresentato come sacerdote officiante del rito funebre mentre esegue la cerimonia di apertura della bocca per infondere nella mummia l'uso dei sensi e, appunto, indossa gi\u00e0 la corona blu \"kepresh\", segno indiscutibile della sua ascesa al trono.\nNon si conosce il destino della vedova-sorellastra di Tutankhamon dopo il suo possibile matrimonio con l'anziano faraone Ay. Si pu\u00f2 ipotizzare che sia morta, poco pi\u00f9 che ventenne, durante il quadriennio di regno di Ay (1323 a.C. - 1319 a.C.).\nLa mummia KV21a.\nUn esame del DNA, annunciato nel 2010, ha portato a ipotizzare che una delle due mummie reali, femminili, rinvenute nella tomba KV21 della Valle dei Re appartenesse alla regina Ankhesenamon.\n\u00c8 stato provato che i due feti rinvenuti con Tutankhamon furono figli nati morti di lui; la teoria corrente vuole che la madre dei figli di Tutankhamon fosse Ankhesenamon. Non \u00e8 stato possibile ricavare abbastanza DNA dai resti della KV21 per poter giungere a conclusioni sicure sull'identit\u00e0 delle due regine. Tuttavia il medesimo esame ha potuto appurare che la mummia classificata come \"KV21a\" sarebbe la madre de due feti nella tomba di Tutankhamon. Ankhesenamon fu l'unica moglie nota di Tutankhamon: per questo motivo \u00e8 ritenuta la madre dei due feti.\nTale identificazione apre comunque delle problematiche: se la mummia KV21a \u00e8 quella di Ankhesenamon, allora la mummia della celebre tomba KV55 non pu\u00f2 appartenere ad Akhenaton (cosa invece ritenuta molto verosimile, in quanto geneticamente di un figlio di Amenofi III e Tiy, e del padre di Tutankhamon), che le testimonianze storiche vogliono fosse suo padre. Il DNA della \"KV21a\" \u00e8 quello della madre dei due feti, ma non quello di una figlia di Akhenaton. Le possibilit\u00e0 sono:\nComunque, il DNA della mummia KV21a non combacia particolarmente con la linea principale della XVIII dinastia, pur combaciando con quello dei tutmosidi.\nLa tomba KV63 della Valle dei Re.\nNel giugno 2006 \u00e8 stata annunciata da parte dell'archeologo Dr. Otto Scahden la scoperta, nella Valle dei Re, di una nuova tomba classificata come KV63. Si tratta di una singola camera sotterranea, scavata nella roccia calcarea, a cui si accede tramite un pozzo profondo 5 metri. Al suo interno sono stati rinvenuti 7 sarcofagi vuoti (alcuni dei quali estremamente danneggiati o parzialmente disintegrati), 28 giare, abiti femminili e scorte di sale natron, utilizzato per la mummificazione. Alcuni feretri antropoidi furono chiaramente realizzati per defunti di sesso femminile. V'era inoltre un piccolo sarcofago in foglia d'oro, lungo solamente 42 centimetri, verosimilmente destinato a un bambino. Furono individuati inoltre frammenti di ceramica recanti il nome, \"...paaton\". L'unico membro della famiglia reale a noi noto recante questo nome fu proprio Ankhesenamon, il cui nome alla nascita era \"Ankhesenpaaton\". Le datazioni presenti sui feretri e sugli oggetti indicano gli anni di Akhenaton e Tutankhamon. Si \u00e8 ritenuto che tale sepoltura fosse destinata proprio ad Ankhesenamon anche a motivo della sua immediata vicinanza alla KV62, la tomba di Tutankhamon: dista da questa appena 15 metri. Altri studiosi hanno ipotizzato che si trattasse di un deposito per gli oggetti necessari all'imbalsamazione di Tutankhamon."}
{"id": "355131", "revid": "71594", "url": "https://it.wikipedia.org/wiki?curid=355131", "title": "Wilfred Ruprecht Bion", "text": ""}
{"id": "355138", "revid": "1543377", "url": "https://it.wikipedia.org/wiki?curid=355138", "title": "Ida-Virumaa", "text": "Ida-Virumaa (in estone \"Ida-Viru maakond\", \"Viru orientale\") \u00e8 una delle 15 contee dell'Estonia, situata nella parte nord-orientale del Paese, al confine con la Russia e affacciata sul Golfo di Finlandia. \u00c8 la contea estone con la maggiore concentrazione di popolazione di etnia slava, in particolare russi.\nIl 16 e 17 luglio 1993 in tre citt\u00e0 della regione, Narva, Kohtla-J\u00e4rve e Sillam\u00e4e, fu organizzato un referendum per l'autonomia della regione. Malgrado l'esito (54% di voti favorevoli sul 52% di affluenza), la Corte di stato estone giudic\u00f2 il referendum anticostituzionale\nLa contea nel 2017 ha perso parte della sua estensione a causa della cessione di alcuni comuni alle contee vicine (Aseri alla contea di L\u00e4\u00e4ne-Virumaa; Avinurme e Lohusuu alla contea di J\u00f5gevamaa).\nSuddivisione amministrativa.\nLa contea \u00e8 divisa in 8 comuni: quattro urbani (in estone \"linn\"; una settima citt\u00e0, J\u00f5hvi, pur essendo capoluogo della contea \u00e8 parte di un comune rurale) e quattro rurali (in estone \"vald\").\nLa composizione etnica della popolazione \u00e8 cos\u00ec divisa: \nComuni soppressi nel 2017.\nNel 2017, in seguito ad una riforma amministrativa, sono stati soppressi i seguenti comuni:"}
{"id": "355139", "revid": "396099", "url": "https://it.wikipedia.org/wiki?curid=355139", "title": "Programmazione genetica", "text": "La programmazione genetica, dall'inglese genetic programming (GP), \u00e8 una metodologia di programmazione automatizzata, ispirata dall'evoluzione biologica, per scoprire programmi informatici che svolgano in maniera ottimale un determinato compito. \u00c8 una particolare tecnica di apprendimento automatico che usa un algoritmo evolutivo per ottimizzare una popolazione di programmi di computer secondo un paesaggio adattativo determinato dall'abilit\u00e0 del programma di arrivare a un risultato computazionalmente valido (ovvero di saper svolgere il compito dato).\nStoria.\nI primi esperimenti con la GP sono stati eseguiti da Stephen F. Smith (1980) e Nichael L. Cramer (1985), come descritto nel famoso libro \"Genetic Programming: On the Programming of Computers by Means of Natural Selection\" di John Koza (1992).\nSino agli anni '90, a causa delle grandi risorse di calcolo necessarie, il ricorso alla GP era limitato a problemi relativamente semplici. In seguito, col rapido migliorare delle prestazioni dei processori e grazie a sviluppi nella tecnologia GP, si sono ottenuti interessanti risultati in numerose aree. Al momento della scrittura di questo articolo, sono stati ottenuti almeno sessanta risultati competitivi con gli esseri umani, in aree quali gli algoritmi quantistici, il design di componenti elettronici e controller, i giochi, gli algoritmi di ordinamento / ricerca, l'hardware evolutivo e gli stessi programmi per computer. Questi risultati includono la replicazione di molte invenzioni fatte dopo l'anno 2000 e la produzione di alcune invenzioni brevettabili.\nTeoria.\nLo sviluppo di una teoria per la programmazione genetica fu compito arduo, cosa per cui, negli anni '90, fu considerata una sorta di \"paria\" tra le varie tecniche di ricerca. Tuttavia, dopo una serie di risultati positivi nei primi anni dopo il 2000, la teoria della GP ha avuto un formidabile e rapido sviluppo; cos\u00ec rapido che \u00e8 stato possibile costruire modelli probabilistici esatti della GP (teorie, diagrammi e modelli tramite catene di Markov) e mostrare che la GP \u00e8 pi\u00f9 generale e come tale include gli algoritmi genetici.\nStruttura dei programmi.\nI programmi creati con la GP possono essere scritti in molti linguaggi di programmazione. Nelle prime e tradizionali implementazioni della GP le istruzioni e i dati erano organizzati in strutture ad albero, quindi si preferiva l'uso di linguaggi che avessero queste strutture come tipo di dato primitivo; un esempio importante di linguaggio utilizzato da Koza \u00e8 il Lisp. Sono state suggerite e implementate con successo anche altre forme di GP, come la pi\u00f9 semplice rappresentazione lineare che ben si adatta ai normali linguaggi imperativi (vedere al riguardo, Banzhaf \"e al.\" (1998)). Il software commerciale che implementa la GP Discipulus, ad esempio, usa la programmazione genetica lineare combinata coi linguaggi in codice macchina per ottenere migliori prestazioni. In maniera diversa il MicroGP usa una rappresentazione interna simile alla programmazione genetica lineare per generare programmi che utilizzino pienamente la sintassi di un dato linguaggio assembly.\nProgrammazione meta-genetica.\nLa programmazione meta-genetica \u00e8 la tecnica utilizzata per fare evolvere un sistema di programmazione genetica utilizzando la stessa programmazione genetica. Nella meta-programmazione genetica, cromosomi, operatori di incrocio e mutazione evolvono essi stessi.\nSoftware disponibili.\nLista aggiornata dei software disponibili"}
{"id": "355142", "revid": "7336", "url": "https://it.wikipedia.org/wiki?curid=355142", "title": "Chico Buarque de Hollanda", "text": ""}
{"id": "355143", "revid": "287204", "url": "https://it.wikipedia.org/wiki?curid=355143", "title": "Armata del Mississippi", "text": ""}
{"id": "355145", "revid": "446353", "url": "https://it.wikipedia.org/wiki?curid=355145", "title": "Cavour (C 550)", "text": "Il Cavour (C 550, e anche CVH 550) \u00e8 un incrociatore portaeromobili STOVL (per velivoli a decollo corto ed atterraggio verticale) della Marina Militare italiana. Entrato in servizio nel 2009, dal 2011 \u00e8 la nave ammiraglia della flotta.\nCostruzione.\nCommissionato a Fincantieri il 22 novembre 2000, lo scafo \u00e8 stato impostato il 17 luglio 2001 nel cantiere navale di Riva Trigoso dove il troncone poppiero \u00e8 stato varato il 20 luglio 2004 (il varo \u00e8 stato l'ultimo eseguito al cantiere di Riva Trigoso con il tradizionale scivolo diretto in acqua) e trasferito al cantiere navale del Muggiano della Spezia per il collegamento al troncone prodiero e per i lavori di completamento dell'allestimento.\nIl 22 dicembre 2006 ha effettuato la prima prova di navigazione ed il 27 marzo 2008 \u00e8 stato consegnato alla Marina Militare per i collaudi finali, al termine dei quali il 10 giugno 2009 \u00e8 entrata in servizio con la consegna della bandiera di combattimento avvenuta nel porto di Civitavecchia alla presenza del capo dello Stato Giorgio Napolitano del ministro della difesa Ignazio La Russa, del capo di stato maggiore della Marina ammiraglio di squadra Paolo La Rosa, e delle pi\u00f9 alte cariche istituzionali. La bandiera \u00e8 stata consegnata al comandante della nave, capitano di vascello Gianluigi Reversi dal sindaco di Torino Sergio Chiamparino a nome della citt\u00e0 piemontese, suggellando il rapporto ideale del \"Cavour\" con la citt\u00e0 di Torino. La bandiera \u00e8 custodita a bordo, in un cofano donato dai gruppi dell'Associazione Nazionale Marinai d'Italia di Piemonte e Valle d'Aosta.\nIl \"Cavour\" \u00e8 stato costruito per combinare varie funzionalit\u00e0 fra cui, oltre alla predominante azione aerea tramite modelli V/STOL ed elicotteri, anche scenari di operazioni anfibie, comando complesso e di trasporto di personale civile e militare e di veicoli pesanti. Il \"Cavour\" \u00e8 posto alle dirette dipendenze del Comando in Capo della Squadra Navale.\nIl 5 dicembre 2011, al termine delle esercitazioni \"Mare Aperto\" e AMPHEX 2011, presso la Stazione navale Mar Grande di Taranto, si \u00e8 svolta l'ultima riunione della Commissione che ha formalmente sancito la conclusione dei \"lavori di fine garanzia\" della nave ammiraglia della Squadra navale. Al termine della cerimonia con la firma del presidente della commissione ammiraglio ispettore capo Alberto Gauzolino, alla presenza del comandante dell'unit\u00e0, il capitano di vascello Aurelio De Carolis, il \"Cavour\" ha raggiunto la piena capacit\u00e0 operativa. La \"Commissione per i lavori di fine garanzia\" aveva lavorato, sin dal 2009, in piena sinergia con l'equipaggio della nave, numerose aziende sotto la guida di Fincantieri e vari enti della Marina Militare, tra cui la Direzione generale per gli armamenti navali, l'Ispettorato logistico e l'Ufficio tecnico navale di Genova.\nAraldica del nome.\nLa nave \u00e8 stata cos\u00ec chiamata in onore di Camillo Benso di Cavour (dopo aver scartato proposte come Luigi Einaudi ed Andrea Doria) ed \u00e8 diventata la NUM (Nuova Unit\u00e0 Maggiore) della Marina Militare, affiancando la portaerei \"Giuseppe Garibaldi\". Questo nome ha un significato storico per la Marina Militare, quale riconoscimento per il forte impulso che il Conte di Cavour diede, all'indomani dell'Unit\u00e0 d'Italia, all'espansione ed alla qualificazione della marina italiana sorta dalla fusione delle marine preunitarie. Il nome \u00e8 stato assegnato a due navi della Regia Marina: un trasporto di prima classe attivo tra il 1885 ed il 1894 e la corazzata \"Conte di Cavour\", affondata dagli inglesi durante la famosa notte di Taranto nel 1940. Significativa anche la scelta dell'identificativo ottico 550 che fu dell'incrociatore \"Vittorio Veneto\", ex nave ammiraglia, in disarmo dal 2006.\nIl 14 dicembre 2011, nel porto di Civitavecchia, nel quadro delle celebrazioni del 150\u00ba anniversario dell'unit\u00e0 d'Italia, a rimarcare il legame tra la Marina Militare e gli ideali cavouriani di unit\u00e0 d'Italia, Nerio Nesi, amministratore delegato della Fondazione Cavour di Santena (TO), alla presenza del capo di Stato maggiore della Squadra navale ammiraglio di divisione Donato Marzano, ha consegnato, al comandante della nave, capitano di vascello Aurelio De Carolis, cimeli appartenuti a Camillo Benso di Cavour.\nI cimeli, provenienti dalla collezione del museo del Castello Cavour di Santena, che saranno custoditi nell'area storica di rappresentanza dell'ammiraglia della Marina Militare, consistono in un collare con placca con astuccio originale del Supremo Ordine della Santissima Annunziata, conferito a Cavour il 30 aprile 1856, un bozzetto originale, modellato dallo scultore conte Annibale Galateri di Genola, del medaglione che ornava il cofano della bandiera di combattimento della corazzata \"Conte di Cavour\" e il regio decreto 11 ottobre 1850 di nomina di Camillo Benso di Cavour a ministro della marina, agricoltura e commercio, controfirmato da Massimo d'Azeglio e seguito da copia dell'atto di giuramento.\nSistema di combattimento.\nPur essendo il massimo strumento offensivo il vettore aereo, il \"Cavour\" \u00e8 dotato di una serie di sistemi d'arma atti ad aumentare le capacit\u00e0 della portaerei. Il sistema di combattimento \u00e8 rappresentato da una fitta rete di sensori ed armamenti che garantiscono una difesa costante da qualsiasi tipo di minaccia la nave dovesse incontrare. Il Sistema Automatico di Comando e Controllo della Direzione delle Operazioni di Combattimento \u00e8 il SADOC-3.\nLa rete sensoristica \u00e8 composta da:\nArmamenti imbarcati:\nGruppo aerei imbarcati (GRUPAER).\nIl \"Cavour\" imbarca un totale di 20-36 aeromobili, del GRUPAER, il Gruppo aeromobili imbarcati dell'Aviazione Navale. Il gruppo di volo \u00e8 composto da velivoli V/STOL AV-8B Harrier II Plus e, quando disponibili, i nuovi F-35B Lightning II (sviluppati da Lockheed Martin per il programma \"Joint Strike Fighter\" commissionato dagli Stati Uniti in collaborazione con Regno Unito, Italia, Paesi Bassi e altre nazioni). Inoltre sono imbarcati elicotteri di vario tipo, dagli SH-3D agli NH-90 ai pesanti EH-101, sia come piattaforme radar (versione AEW su elicotteri) che con compiti di ricerca e soccorso (SAR), di attacco antisommergibile (ASW) o antisuperficie (ASuW).\nL'aviorimessa ha una superficie di 2500\u00a0m\u00b2 e i dati ufficiali indicano che \u00ab\u00e8 dimensionato per accogliere fino a 12 elicotteri oppure, in alternativa, 4 elicotteri e max 8 aerei\u00bb. Per garantire maggiore libert\u00e0 di movimento in coperta pu\u00f2, in caso di necessit\u00e0 o emergenza, ospitare circa 16 aeromobili nell'aviorimessa. Il ponte di volo ha una dimensione tale che si ipotizza vi si possano parcheggiare fino a un massimo di 24 velivoli in diverse configurazioni tra aerei ed elicotteri per un massimo complessivo di 40 velivoli. Il ponte di volo misura per una superficie di netti, ossia togliendo lo spazio occupato dall'isola di comando e l'ascensore di prua. Comunque, l'intero ponte di volo cos\u00ec come appare, \u00e8 lungo 232,36 x 34,50, quindi ben oltre le dimensioni considerate come spazio di volo. La lunghezza della pista di decollo \u00e8 di 180 metri e la larghezza \u00e8 di 14 metri e termina con una rampa di decollo inclinata di 12\u00b0 gradi. Risulterebbe in questa configurazione che, in caso di necessit\u00e0 stile \"Royal Navy nella guerra delle Falkland\", potrebbe trasportare un mix massimo di 36 velivoli tra caccia F-35 ed elicotteri EH 101 e NH 90, questo per garantire un minimo di movimento dei velivoli sia sul ponte che nell'aviorimessa (quindi, per ragioni tecniche, non si potranno mai far operare 40 velivoli, in quanto la nave diverrebbe un semplice trasporto aerei, infatti per operare come portaerei, serve spazio sia per il movimento velivoli, sia per le dovute riparazioni nella piazzola officina all'interno dell'aviorimessa).\nNel gennaio del 2011, in seguito ad incremento dei costi e a problemi di sviluppo, il progetto del caccia F-35B STOVL \u00e8 stato definito \"a rischio\" dal segretario della difesa degli Stati Uniti d'America Robert Gates. In caso di cancellazione di tale progetto, la Marina Militare non avrebbe potuto sostituire gli ormai datati Harrier II Plus, e sarebbe stata costretta a declassare la nuova portaerei al rango di portaelicotteri, dal momento che il \"Cavour\" non ha un ponte di volo adatto al decollo di velivoli ad ala fissa convenzionali. Tra situazione si \u00e8 poi sbloccata e gli F35 stanno entrando in servizio in tutti i Paesi che se ne sono dotati ed alcuni esemplari sono stati gi\u00e0 impiegati in missioni operative.\nAltri dettagli.\nLa Marina Militare Italiana, dopo l'entrata in servizio del \"Garibaldi,\" aveva pianificato l'acquisizione di un'altra portaereomobile che doveva avere caratteristiche simili a quelle dell'ammiraglia della flotta italiana dell'epoca, potendo per\u00f2 disporre di un ponte pi\u00f9 grande e con un dislocamento leggermente superiore (15000 t) a vuoto.\nIl progetto venne per\u00f2 cancellato dopo la fine della guerra fredda, quando i requisiti della Marina militare italiana cambiarono e si pass\u00f2 al progetto 156.\nLa nuova portaereomobile, infatti, avrebbe dovuto avere un tonnellaggio tra le e le tonnellate, con una lunghezza di 200 metri e una larghezza di 34 metri e in grado di imbarcare 10/12 AV-8B+ e 6/8 EH-101.\nNel 1995 si decise di optare per un'unit\u00e0 anfibia di tonnellate, ma successivamente si pass\u00f2 ad una nuova unit\u00e0 anfibia maggiore, in grado di imbarcare 4 AV-8B e 6/8 EH-101; alla fine si pass\u00f2 al progetto 163/168 a favore di una nuova nave da pi\u00f9 di tonnellate di dislocamento a pieno carico, ossia il \"Cavour,\" poi consegnato alla Marina italiana nella primavera del 2008.\nAltre ulteriori modifiche fatte nel 2008 renderanno il tonnellaggio massimo della nave vicino alle tonnellate in caso d'imbarco di mezzi militari di massimo peso per operazioni aeronavali di supporto ad eventuali sbarchi.\nLa nave \u00e8 predisposta per ospitare un comando navale complesso (MCC) e, a tal fine, dispone di 174 postazioni di lavoro tutte connesse alla 5 diverse reti telematiche disponibili, nonch\u00e9 di specifiche 12 aree di lavoro dedicate e riconfigurabili.\nLe capacit\u00e0 ospedaliere si basano su 2 sale operatorie e 32 posti di degenza, su una superficie complessiva di 400\u00a0m\u00b2.\nIl \"Cavour\", a differenza di altre unit\u00e0 della flotta, \u00e8 stato concepito con una capacit\u00e0 duale: \u00e8 in grado, cio\u00e8, di compiere anche missioni di natura non militare, soprattutto in caso di calamit\u00e0. La portaerei pu\u00f2 imbarcare un completo posto comando per la Protezione Civile e garantire energia elettrica, acqua potabile, pasti caldi e supporto sanitario, oltre che a fungere come snodo di smistamento dei soccorsi. Il vantaggio, gi\u00e0 sperimentato in altri interventi della Marina Militare degli ultimi anni, \u00e8 quello di poter agire dal mare, indipendentemente dallo stato delle infrastrutture della zona sinistrata.\nPer tali emergenze, il \"Cavour\" pu\u00f2 dispiegare a terra, grazie agli aeromobili, un centro di assistenza per 250 persone e pu\u00f2 aiutare nell'evacuazione della popolazione civile con 700 posti letto. L'infermeria \u00e8 altres\u00ec dotata di due sale operatorie complete, che possono operare in contemporanea per gli interventi pi\u00f9 complessi, accogliendo all'occorrenza personale medico civile.\nL'impianto di propulsione dell'unit\u00e0, con i suoi generati da quattro turbine General Electric\u00a0- Avio, \u00e8 il pi\u00f9 potente non nucleare realizzato al mondo negli ultimi decenni.\nLa centrale operativa di combattimento (COC) ha 150 postazioni operative informatizzate e schermi al plasma di grandi dimensioni per visualizzare i contenuti informativi necessari allo svolgimento delle operazioni.\nL'ammodernamento del 2018.\nIl 7 dicembre 2018 la nave \u00e8 stata trasferita presso l'Arsenale militare marittimo di Taranto, per effettuare lavori di adeguamento finalizzati all'imbarco dei nuovi F-35 nella versione B, che andranno a sostituire gli Harrier. I lavori, per un importo pari a 74 milioni di euro, l'hanno mantenuta fuori servizio fino all'estate 2020. Nel frattempo la portaerei \"Garibaldi\" \u00e8 tornata ad essere nave ammiraglia della Marina Militare.\nAi lavori di ammodernamento hanno partecipato le aziende italiane leader nel campo della difesa, quali Fincantieri e Leonardo, oltre al contributo delle esperte maestranze dell'arsenale. Si \u00e8 operata una metallizzazione della struttura del ponte di volo, volta a contenere l'impatto dei velivoli F-35 B sullo stesso. Dal 26 novembre 2019, la nave (la quale \u00e8, con le sue 27.000 tonnellate, la pi\u00f9 grande ad essere mai entrata nel bacino di carenaggio Edgardo Ferrati di Taranto) \u00e8 uscita dall'arsenale, pronta a riprendere le sue consuete attivit\u00e0. Al 2019, grazie ai lavori di cui sopra, il \"Cavour\" rappresenta, insieme alle portaerei STOVL britanniche della classe Queen Elizabeth e alle unit\u00e0 portaerei statunitensi, l'unico mezzo navale di questo tipo in grado di operare con i caccia F-35.\nProve di qualifica per l'imbarco degli F-35.\nPartita per gli Stati Uniti il 29 gennaio 2021, la nave approd\u00f2 nella base navale di Norfolk, Virginia, il 13 febbraio 2021.\nIl 28 febbraio inizi\u00f2 la fase \"calda\" della campagna \"Ready for Operations\", con il primo appontaggio di un velivolo F-35B dei Marines sul ponte della portaerei il 1 marzo, e che rappresent\u00f2 un passaggio fondamentale nel lungo e complesso processo di certificazione all'impiego dei nuovi velivoli.\nI test di compatibilit\u00e0 durati quattro settimane, hanno rappresentato una pietra miliare nel percorso di acquisizione della strategica capacit\u00e0 di impiego dei nuovi velivoli, cui far\u00e0 seguito, entro la fine del 2024, la \"Initial Operational Capability\".\nImpiego operativo.\nLa prima missione operativa del \"Cavour\", al comando del capitano di vascello Gianluigi Reversi, ha avuto luogo il 19 gennaio 2010 ad Haiti, allo scopo di recare aiuto alla popolazione colpita dal catastrofico terremoto.\nSi \u00e8 trattato di un'operazione congiunta tra le forze armate italiane e quelle brasiliane. Il dispositivo nazionale interforze, che ha preso parte all'operazione, denominata \"White Crane\", risultava composto da quasi mille unit\u00e0 di personale tra militare e civile e con circa 200 tonnellate di viveri.\nLa portaerei ha preso poi parte, nel golfo di Napoli, alle celebrazioni della Festa della Marina Militare il 10 giugno 2010.\nIl 24 febbraio 2011 il Ministro della difesa La Russa ha dichiarato che anche questa nave era stata mobilitata all'interno del meccanismo navale italiano disposto nel Mediterraneo in risposta ai rivolgimenti socio-politici in Libia.\nDa novembre 2013 ad aprile 2014, assieme al 30\u00ba Gruppo Navale, ha effettuato il periplo del continente africano.\nNel mese di novembre 2014 \u00e8 stata impegnata per attivit\u00e0 di rappresentanza ed intensa attivit\u00e0 addestrativa nel mar Adriatico (\"solcato\" per la prima volta) e nel mar Ionio, toccando i porti di Augusta, Trieste, Bari, Ortona (fonda), Teodo (Montenegro) e Ragusa (Croazia).\nDal giugno 2015 \u00e8 stata la nave ammiraglia della missione Operazione Sophia (EUNAVFOR Med), fino al maggio 2016.\nCosti.\nLa costruzione della sola piattaforma \u00e8 costata circa 900 milioni di euro, cui vanno aggiunti circa 23 milioni di euro per la fornitura di apparati minimi per la navigazione, 35 milioni relativi al supporto integrato ed ulteriori 150 milioni di euro in forniture dei sistemi di comando e controllo, le comunicazioni, i sistemi d'arma a corto/medio raggio. Per un totale di milioni di euro, a queste spese poi vanno ad aggiungersi circa 192 milioni di euro per tutti i sistemi d'arma non compresi in quelli precedentemente menzionati per un costo complessivo pari a 1,3 miliardi di euro. Tale somma \u00e8 stata coperta con fondi ordinari del Ministero della difesa e dello sviluppo economico per una somma di milioni di euro suddivisa in stanziamenti pari a 50 milioni di euro fino al 2001, 35 milioni di euro nel 2001, 78 milioni di euro nel 2002, 92 milioni di euro nel 2003, 185 milioni di euro nel 2004, 177 milioni di euro nel 2005, 25 milioni di euro nel 2006, 211 milioni di euro nel 2007, 150 milioni di euro nel 2008. I restanti 297 milioni di euro sono stati stanziati con fondi straordinari del ministero.\nIl 30 luglio 2013, in un'audizione parlamentare, il ministro della difesa Mario Mauro dichiar\u00f2 che i costi relativi alla portaerei sarebbero ammontati a complessivi 3,5 miliardi di euro. Il ministero successivamente precis\u00f2 che i reali costi della piattaforma navale erano di circa 1,5 miliardi di euro, al netto dei futuri aeromobili F-35 e del relativo sistema di supporto logistico."}
{"id": "355148", "revid": "114592624", "url": "https://it.wikipedia.org/wiki?curid=355148", "title": "Boletus aestivalis", "text": "Il Boletus aestivalis, conosciuto volgarmente con diversi nomi, \u00e8 un fungo edule molto saporito appartenente alla famiglia delle Boletaceae che cresce in un periodo che va dalla tarda primavera fino alla fine dell'estate, purch\u00e9 le precipitazioni non siano scarse. Uno dei caratteri morfologici che lo differenziano da altri porcini \u00e8 la cuticola del cappello che si screpola con grande facilit\u00e0, anche a causa delle temperature elevate del periodo estivo nonch\u00e9 dell'esposizione prolungata al sole. Oltre a ci\u00f2 \u00e8 un fungo ben noto ai fungaioli per l'estrema facilit\u00e0 con cui viene attaccato dalle larve, numerose nel periodo stagionale in cui cresce.\nDescrizione della specie.\nCappello.\n4\u201320\u00a0cm, convesso, quasi appianato, di colore nocciola brunastro uniforme, si screpola facilmente a causa del caldo secco e del vento; cuticola asciutta, opaca e vellutata.\nDa giovane ha la forma tondeggiante con margine aderente al gambo. Con l'et\u00e0 diventa prima emisferico, poi quasi appiattito ma raramente disteso del tutto.\nPori.\nPori piuttosto piccoli, inizialmente bianchi, quindi giallini, infine giallo-verdastri con l'invecchiamento. Immutabili al tocco.\nTubuli.\nLunghi, sottili, bianchi poi tendenti al giallastro.\nGambo.\n8\u201315\u00a0cm x 2\u20135\u00a0cm. Robusto, di forma cilindrica regolare, ingrossato alla base. Biancastro, ricoperto completamente da un reticolo brunastro in rilievo. Il piede \u00e8 spesso molto radicato nel terreno.\nCarne.\nBianca, immutabile, tendente al giallo, piuttosto molle al tocco.\nSpore.\nDi colore scuro, tendenti all'olivastro, ellissoidali-fusiformi, 12-16 x 4,5-5,5\u00a0\u00b5m.\nHabitat.\nCresce soprattutto in estate nei boschi caldi di latifoglia (soprattutto castagno, querce); abbastanza comune e molto ricercato.\nCommestibilit\u00e0.\n Eccellente, il pi\u00f9 profumato del gruppo \"edules\".\nEtimologia.\nDal latino \"aestivalis\", estivo, per il periodo di maturazione."}
{"id": "355151", "revid": "83549", "url": "https://it.wikipedia.org/wiki?curid=355151", "title": "Lega di Cognac", "text": ""}
{"id": "355152", "revid": "729019", "url": "https://it.wikipedia.org/wiki?curid=355152", "title": "Armata confederata del Mississippi", "text": "Armata del Mississippi fu il nome ricevuto da un'armata confederata per volere del generale Albert S. Johnston nelle fasi che portarono alla battaglia di Shiloh.\nCaduto Johnston il 6 aprile 1862 a Pittsburg Landing, gli successe al comando dell'Armata il generale Pierre Gustave Toutant de Beauregard che riusc\u00ec, con uno stratagemma, a salvare i suoi uomini posti sotto assedio a Corinth dopo la ritirata da Shiloh. Tuttavia, verso la met\u00e0 di giugno, il presidente confederato Jefferson Davis approfitt\u00f2 di una licenza per malattia di Beauregard per sostituirlo con il generale Braxton Bragg. Una scelta che il tempo s'incaricher\u00e0 di dimostrare non propriamente felice.\nNel dicembre 1863 il tenente generale Leonidas Polk - che era succeduto a John Clifford Pemberton - assunse il comando del Dipartimento dell'Alabama, Mississippi e Louisiana Orientale. A sua disposizione aveva due divisioni di cavalleria e circa 20.000 uomini che avevano combattuto contro il maggior generale William T. Sherman in Mississippi nel corso dell'inverno del 1864. In maggio Polk le un\u00ec all'Armata del Tennessee per contrastare l'avanzata di Sherman su Atlanta (Georgia) e chiam\u00f2 questa forza cos\u00ec combinata Armata del Mississippi.\nPolk cadde a Pine Mountain (Georgia) il 14 giugno e a lui succedette il tenente generale Alexander P. Stewart. Il 26 luglio, l'Armata del Mississippi fu aggregata all'Armata del Tennessee come \"Corpi di Stewart\", pi\u00f9 tardi al comando del maggior generale Edward Cary Walthall."}
{"id": "355157", "revid": "37906", "url": "https://it.wikipedia.org/wiki?curid=355157", "title": "Prora", "text": ""}
{"id": "355159", "revid": "196390", "url": "https://it.wikipedia.org/wiki?curid=355159", "title": "Arsenale Militare Marittimo di La Spezia", "text": ""}
{"id": "355163", "revid": "124805224", "url": "https://it.wikipedia.org/wiki?curid=355163", "title": "Neopsichedelia", "text": "Neopsichedelia \u00e8 il termine che viene utilizzato per indicare il movimento musicale che, influenzato dalla musica psichedelica degli anni sessanta, ebbe origine verso la fine degli anni settanta nel Regno Unito evolvendosi poi, nel decennio successivo, in diversi sottogeneri tra cui il Paisley Underground, lo Shoegaze e il Dream pop.\nStoria.\nInghilterra.\nNel Regno Unito, la nuova ondata psichedelica muove i primi passi sulla scia del movimento post punk di fine anni settanta e per merito di gruppi che vollero sperimentare un'apparentemente azzardata fusione tra psichedelia e new wave, quali The Soft Boys, Siouxsie and the Banshees, Echo &amp; the Bunnymen, The Teardrop Explodes e The Chameleons.\nSuccessivamente, verso la met\u00e0 degli anni ottanta, le diverse declinazioni di questa nuova scena psichedelica inglese, vedranno da una parte tutta una serie di band sperimentare nuovi scenari sonori unendo feedback e distorsioni chitarristiche con arrangiamenti melodici per un noise pop che riprendeva la lezione armonica delle produzioni di Phil Spector, ma \"seppellita\" stavolta sotto un Wall of Sound di \"rumore\". Gruppi come Jesus &amp; Mary Chain e My Bloody Valentine prima e decine di altre band dopo, come Ride, Slowdive, Swervedriver o Lush tracciarono un nuovo percorso del concetto di neopsichedelia, andando a formare una nuova scena inglese che i critici musicali di allora rinominarono shoegaze.\nCon i Cocteau Twins, invece, la neopsichedelia britannica prende un'altra strada fatta di melodie squisitamente pop immerse in paesaggi sonori sognanti, suggestivi e delicati creati da chitarre riverberate e voci eteree e che porter\u00e0 alla nascita del dream pop e per cui, gi\u00e0 a quel tempo, possono esserne considerati come gli antisignani. A loro andranno poi ad aggiungersi altre band, nella maggior parte dei casi gravitanti nell'orbita di una specifica etichetta discografica, la 4AD che, nel periodo che va dalla fine degli anni ottanta e l'inizio del decennio successivo, assunse un ruolo centrale nell'evoluzione e nella crescita della nascente scena. Band come Pale Saints, Throwing Muses, Seefeel, This Mortal Coil, The Sundays, Galaxie 500, Cranes e Curve furono tra i maggiori rappresentanti di questo genere.\nCaso a parte \u00e8 invece quello degli Spacemen 3. Inizialmente inseriti nel calderone shoegaze, soprattutto nella seconda parte della loro carriera, tentarono una \"terza via\" neopsichedelica che li port\u00f2 a misurarsi, pi\u00f9 che con l'uso del mero feedback, con il concetto di reiterazione minimalista nel tentativo di creare una monotonia sonora dall'effetto quasi ipnotico per mezzo di ripetizioni perpetue e costanti di singole note, o di un singolo feedback, tempi dilatati alla massima potenza e su cui innestare una serie di micro-variazioni, in un procedimento che lo stesso leader della band, Sonic Boom, defin\u00ec \"minimalismo che \u00e8 massimalismo\". Un concetto di sperimentazione musicale che lo stesso artista port\u00f2 poi oltre, dopo la separazione della band, nei vari progetti sia da solista che con l'altra band Experimental Audio Reserach.\nAltra evoluzione del movimento neopsichedelico fu il fenomeno della scena di Madchester, genere musicale nato a Manchester tra la fine degli anni ottanta e gli inizi degli anni novanta e caratterizzato essenzialmente da una fusione di atmosfere psichedeliche, acid house e indie pop. Band quali Stone Roses, Happy Mondays, Primal Scream, The Charlatans e Inspiral Carpets capaci di coniugare un'attitudine punk con le ritmiche ripetitive dell'acid house ma con arrangiamenti che riprendono lo stilema classico della \"forma canzone\" pop. Anche gli Oasis hanno richiamato il pop e il rock psichedelico degli anni '60, in particolare per l'album Standing on the Shoulder of Giants.\nNord America.\nNegli Stati Uniti, il revival delle nuove band neopsichedeliche, \u00e8 legato principalmente alla rivisitazione della tradizione country rock e del rock psichedelico che, a met\u00e0 anni ottanta, prende forma attorno al movimento del Paisley Underground della scena di Los Angeles e di band come The Dream Syndicate, The Bangles e Rain Parade e proseguita poi negli anni novanta da gruppi come Elephant 6, The Apples in Stereo, Olivia Tremor Control, Neutral Milk Hotel, Elf Power e Of Montreal. Un misto di rock psichedelico e folk che, qualche anno pi\u00f9 tardi, generer\u00e0 anche i gruppi della cosiddetta scena del New Weird America.\nContemporaneamente al Paisley Underground, un altro revival psichedelico vide un certo numero di bande della scena musicale underground statunitense cercare di reinverdire il suono, lo stile e l'aspetto di certi gruppi anni sessanta: il garage rock. Band come The Chesterfield Kings, The Fuzztones, Lyres, The Gravedigger V, Morlocks, Miracle Workers e altre ancora, ispirate da padri del genere come The Sonics e The Wailers e a tutta una serie di misconosciute band riproporranno quel suono fatto di organi Farfisa, tre accordi di chitarra passati attraverso il fuzz e brani che riprendono le melodie della \"british invasion\" di Rolling Stones e Kinks.\nSuccessivamente, grazie anche ad etichette come Sympathy for the Record Industry, Bomp e Crypt Records, il culto di quel suono si manterr\u00e0 intatto fino ai giorni nostri per poi riemergere col successo di gruppi come White Stripes e Von Bondies."}
{"id": "355167", "revid": "1013865", "url": "https://it.wikipedia.org/wiki?curid=355167", "title": "J\u00f5gevamaa", "text": "J\u00f5gevamaa (in estone \" J\u00f5geva maakond\") \u00e8 una delle 15 contee dell'Estonia, situata nella parte orientale del Paese. \nConfina a nord-est con la contea di Ida-Virumaa, a est con il Lago dei Ciudi, a sud con la contea di Tartumaa, a sud-ovest con Viljandimaa, a nord-ovest con J\u00e4rvamaa e a nord con L\u00e4\u00e4ne-Virumaa.\nNel 2017 ha subito delle variazioni territoriali cedendo alcuni comuni alla contea di Tartumaa (Pala e Tabivere) e acquistandone dalla contea di Ida-Virumaa (Lohusuu e Avinurme).\nSuddivisione amministrativa.\nLa contea \u00e8 divisa in 3 comuni rurali (in estone \"vald\")."}
{"id": "355169", "revid": "729019", "url": "https://it.wikipedia.org/wiki?curid=355169", "title": "Alexander Peter Stewart", "text": "Ufficiale nell'US Army dal 1842 al 1845, divenne Tenente generale nell'esercito degli Stati Confederati durante la guerra di secessione.\nBiografia.\nFrequent\u00f2 West Point conseguendo il grado nel 1842, ma si dimise nel 1845, dopo il suo matrimonio con Harriet Chase, per insegnare Matematica e Filosofia naturale nella Cumberland University a Lebanon (Tennessee).\nQuando scoppi\u00f2 la guerra aiut\u00f2 a organizzare e addestrare le truppe, \nPromosso presto Brigadier generale nel novembre 1861, comand\u00f2 una brigata di fanteria nell'Armata del Tennessee comportandosi bene in tutte le battaglie condotte dall'Armata.\nDivenne Maggior generale nel giugno 1863 e fu ferito a Ezra Church, nel corso della campagna di Atlanta (Georgia), quando era al comando del III Corpo d'Armata dell'Armata del Tennessee.\nL'anno successivo fu promosso Tenente generale (uno dei diciassette a conseguire nelle file della Confederazione questo grado nella guerra di secessione), quando assunse il comando del corpo d'armata del generale/vescovo Leonidas Polk un mese dopo la sua morte. Comand\u00f2 questo corpo d'armata fino alla fine della guerra e si arrese agli Unionisti insieme alle truppe del generale Joseph E. Johnston a Greensboro (Carolina del Nord), nel maggio 1865.\nDal 1870 al 1874 visse come uomo d'affari a St. Louis, ma torn\u00f2 alla sua missione di educatore nel 1875, quando fu eletto Rettore dell'Universit\u00e0 del Mississippi.\nMor\u00ec a Biloxi (Mississippi), il 30 agosto del 1908 e fu sepolto a St. Louis."}
{"id": "355171", "revid": "228587", "url": "https://it.wikipedia.org/wiki?curid=355171", "title": "Boletus queletii", "text": "Boletus queletii Schulzer, Hedwigia 24: 143 (1885) \u00e8 un fungo appartenente alla famiglia delle Boletaceae.\nDescrizione della specie.\nCappello.\n5-15 cm, prima emisferico poi convesso, asciutto e leggermente vellutato, di colore variabile, arancione, rosso mattone, giallo-cromo, ocraceo, sovente pi\u00f9 chiaro al margine.\nPori.\nPiccoli, rotondi, arancioni con tonalit\u00e0 rosse porporine, pi\u00f9 chiari, gialli, verso il bordo, immediatamente viranti al blu al tocco.\nTubuli.\nAdnato-sinuati, da gialli a giallo-verdognoli poi oliva. Viranti al blu.\nGambo.\n5-15 x 1,5-4 cm, pieno, sodo, pi\u00f9 o meno claviforme o fusiforme con la base leggermente radicante, rosso barbabietola in basso anche in sezione, privo di reticolature, sfumato verso il giallo in alto, finemente granulato al centro dove talvolta presenta sfumature verdastre.\nCarne.\nGialla, soda da giovane, molle in maturit\u00e0, rossa al piede, virante all'azzurro all'aria per poi divenire grigiastra.\nSpore.\n12-16 x 5-6,5 \u00b5m, amiloidi, fusiformi, lisce, con guttule interne, bruno olivastre in massa\nHabitat.\nSi trova sotto latifoglie preferibilmente su terreno calcareo ai margini delle radure, in luoghi erbosi e soleggiati, da fine primavera all'autunno.\nCommestibilit\u00e0.\nCommestibile. Da consumarsi ben cotto e tagliato a pezzi o fette per almeno 20 minuti, in quanto contiene sostanze tossiche termolabili. Per maggior prudenza si pu\u00f2 prebollire a pezzi per 30 minuti, gettando l'acqua di cottura.\nDi qualit\u00e0 inferiore rispetto alle specie affini \"Boletus erythropus\" e \"Boletus luridus\".\nCaratteristiche distintive.\nSi distingue dai boleti similari per i pori mai colorati di rosso vivo, per il gambo, privo di reticolo e granulato di arancio-rossastro, e soprattutto per la colorazione rosso vinosa alla base del gambo, che si evidenzia anche al taglio e non \u00e8 presente negli altri boleti a pori rossi. Le variet\u00e0 \"lateritius, \"dal cappello rosso mattone e \"rubicundus\", pigmentato decisamente di rosso, in passato elencate a parte, sono oggi inglobate a tutti gli effetti nella denominazione \"Suillellus queletii. \"\nEtimologia.\nDi Qu\u00e9let, dedicato al micologo Qu\u00e9let\nCuriosit\u00e0.\nQuesto fungo fu studiato separatamente dai micologi Qu\u00e9let e Schulzer nel 1885 che se lo dedicarono a vicenda. Infatti Schulzer lo chiam\u00f2 \"Boletus queletii\" e Qu\u00e9let lo chiam\u00f2 \"Boletus schulzeri\"; gli fu tuttavia attribuito il nome che gli era stato dato per primo in ordine cronologico, ovvero quello datogli da Schulzer."}
{"id": "355193", "revid": "715366", "url": "https://it.wikipedia.org/wiki?curid=355193", "title": "K 421", "text": ""}
{"id": "355208", "revid": "339392", "url": "https://it.wikipedia.org/wiki?curid=355208", "title": "Duchessa (Francisco Goya)", "text": ""}
{"id": "355221", "revid": "767487", "url": "https://it.wikipedia.org/wiki?curid=355221", "title": "Edward Cary Walthall", "text": "Procuratore di distretto, divenne maggior generale nell'esercito degli Stati Confederati durante la guerra di secessione. Dopo la guerra continu\u00f2 la sua attivit\u00e0 di avvocato per poi sedere al Senato degli Stati Uniti come rappresentante del Mississippi.\nAvvocato praticante a Coffeyville (Mississippi), Walthall entr\u00f2 al servizio delle forze confederate nel 1861, come tenente del 15\u00ba Fanteria del Mississippi, per poi essere rapidamente promosso Tenente colonnello e colonnello. Gi\u00e0 nel dicembre 1862 divenne brigadier generale e nel giugno 1864 maggior generale.\nCombatt\u00e9 valorosamente a Missionary Ridge e copr\u00ec la ritirata di John B. Hood a Nashville, dove riusc\u00ec a evitare che il generale unionista George H. Thomas catturasse l'Armata del Tennessee.\nNel marzo 1865 ebbe il comando dei \"Corpi di Stewart\" dell'Armata del Tennessee fino alla riorganizzazione del 9 aprile, quando torn\u00f2 al comando della sua divisione.\nDopo la guerra divenne Senatore degli Stati Uniti per il Mississippi.\nMor\u00ec a Washington il 21 aprile 1898."}
{"id": "355222", "revid": "729019", "url": "https://it.wikipedia.org/wiki?curid=355222", "title": "Porta Borsari", "text": "Porta Borsari, in antichit\u00e0 conosciuta col nome di \"porta Iovia\" per la presenza del vicino tempio dedicato a Giove Lustrale, \u00e8 una delle porte che si aprivano lungo le mura romane di Verona. La costruzione della struttura risale alla seconda met\u00e0 del I secolo a.C. tuttavia la parte rimasta integra risale alla prima met\u00e0 del I secolo. Porta Borsari costituiva il principale ingresso della citt\u00e0 romana, immettendo l'importante via Postumia sul decumano massimo.\nStoria.\nPorta Borsari venne costruita contemporaneamente alla cortina muraria romana e a porta Leoni intorno alla seconda met\u00e0 del I secolo a.C., a seguito della definitiva romanizzazione della Gallia Transpadana avvenuta nella primavera del 49 a.C. e al conseguente spostamento dell'abitato di Verona entro l'ansa del fiume Adige. La costruzione, analogamente a porta Leoni, era a pianta quadrata con corte centrale, luogo in cui venivano fermati e controllati i viandanti, e verso l'agro era racchiusa tra due alte torri. Questo divenne l'ingresso principale della citt\u00e0 essendo posto lungo il decumano massimo, prosecuzione della via Postumia, ma l'importanza della porta la si pu\u00f2 dedurre anche dal nome che aveva la costruzione in antichit\u00e0, ovvero \"porta Iovia\": come il tempio di Giove Lustrale che sorgeva nelle immediate vicinanze, essa era dedicata a Giove, la principale divinit\u00e0 del \"pantheon\" romano. Durante la prima met\u00e0 del I secolo la porta, che era stata costruita completamente in laterizio, venne ricompresa nell'opera di monumentalizzazione cui venne sottoposta l'importante citt\u00e0 veneta: l'intervento previde la giustapposizione di nuove facciate lapidee sul prospetto lato Foro e lato campagna.\nVista l'importanza della struttura, principale via d'accesso alla citt\u00e0, nelle vicinanze era presente in epoca romana una stazione di posta in cui operavano \"mancipes\", che erano coloro che avevano ricevuto in appalto il servizio postale e dei trasporti riservato alle necessit\u00e0 della pubblica amministrazione, e \"iumentarii\", un'associazione professionale che si occupava degli animali e della pulizia delle stalle. La funzione primaria di accesso all'abitato rimase anche in et\u00e0 medievale, quando la denominazione della porta cambi\u00f2 in Borsari, prendendo il nome dai \"bursarii\" che in quell'epoca riscuotevano i dazi delle merci in entrata e in uscita. Con la costruzione delle cinte murarie comunali e scaligere perse quindi funzionalmente di importanza, tuttavia a partire dall'et\u00e0 rinascimentale divenne oggetto di studio e osservazioni da parte di autori quali Giovanni Caroto e Andrea Palladio, anche se da altri venne invece criticata. Sebastiano Serlio, per esempio, non la giudic\u00f2 degna di essere riprodotta nella sua opera.\nNel corso dei secoli la porta ha subito diverse mutilazioni e ad oggi \u00e8 sopravvissuta solo la facciata \"ad agro\" di et\u00e0 imperiale, che ha subito importanti interventi di restauro negli anni settanta e ottanta del XX secolo: in particolare vennero fissato gli elementi pi\u00f9 danneggiati tramite stuccature in resine epossidiche o tondini d'ottone inseriti nella pietra, e ricoperte le superfici esposte con lastre di piombo, per evitare pericolosi ristagni d'acqua.\nDescrizione.\nDella porta \"Iovia\" \u00e8 scomparso completamente il fronte verso citt\u00e0 e si conserva solo quello di et\u00e0 imperiale verso l'agro, che ha preso l'attuale denominazione di Borsari. La struttura difensiva \u00e8 alta e larga circa 13 metri, mentre lo spessore della muratura \u00e8 di 93 cm al terreno e 50 cm in cima.\nLa facciata, realizzata in pietra bianca della Valpantena, presenta al piano inferiore due fornici impostati su un alto zoccolo, oggi interrato. I fornici sono entrambi inquadrati in edicole composte da due semicolonne con capitello corinzio sorreggenti trabeazione e frontone, secondo un partito architettonico frequente dall'et\u00e0 augustea. Al di sopra si sviluppano altri due piani, ciascuno con sei finestre incorniciate da una fine decorazione: nel primo piano, le due finestre centrali sono caratterizzate da piccole edicole e sono riunite in un avancorpo cui ne fanno da contrappunto altri due alle estremit\u00e0 del piano, anche queste entro edicole; nel secondo livello, le finestre sono invece comprese tra colonnine coronate da una trabeazione articolata in corpi rientranti e sporgenti, disposti alternativamente rispetto all'andamento dell'ordine sottostante. Il lato verso la citt\u00e0 della porta, invece, \u00e8 priva di decorazioni in quanto originariamente questa parte si saldava alla preesistente porta in laterizio di epoca tardo repubblicana, analogamente a quello che si pu\u00f2 ancora vedere a porta Leoni.\nI singoli piani divenivano parte di una composizione unitaria tramite la notevole ricchezza ornamentale e il gusto coloristico assai marcato, che erano caratteri distintivi della facciata, come era necessario per la funzione di rappresentanza che aveva il principale ingresso a Verona romana."}
{"id": "355224", "revid": "2150417", "url": "https://it.wikipedia.org/wiki?curid=355224", "title": "Motore ad accensione spontanea", "text": "Un motore ad accensione spontanea \u00e8 un convertitore di energia chimica in energia meccanica, il quale viene alimentato da un impianto d'alimentazione e scarica i prodotti esausti (gas di scarico) tramite un impianto di scarico.\nIntroduzione.\nUn motore ad accensione spontanea \u00e8 un motore a combustione interna di tipo \"volumetrico\" in cui l'accensione di una miscela comburente-combustibile avviene spontaneamente per via dell'elevata temperatura del comburente.\nSuddivisione.\nI motori ad accensione spontanea possono essere suddivisi in base alla modalit\u00e0 con cui \u00e8 completato il ciclo operativo, ovvero la successione periodica di fasi (o corse) che il fluido operatore compie nel motore quindi in:\nPrincipi generali.\nNei motori ad accensione spontanea vengono utilizzati combustibili ad elevato potere calorifico.\nUtilizzando la forza di espansione data dalla combustione viene spinto un pistone, che perci\u00f2 si sposta trasformando l'energia cinetica del pistone in energia rotatoria dell'albero motore.\nNei motori a 4 tempi, ad un ciclo di combustione equivalgono 2 giri dell'albero motore, mentre nel motore a 2 tempi un ciclo equivale a 1 solo giro dell'albero motore.\nNei motori alternativi il movimento longitudinale del pistone si trasferisce a un complesso biella - albero motore, trasformandosi quindi in movimento rotatorio.\nFasi del Ciclo Diesel.\nVi \u00e8 una pluralit\u00e0 di motori a combustione interna, in tutti vi \u00e8 per\u00f2 il ripetersi di un ciclo termodinamico simile:\nL'aspirazione e lo scarico servono per lo scambio dei gas e per preparare il nuovo ciclo, mentre compressione ed espansione producono la trasformazione da energia termica (calore) ed energia potenziale (pressione) in energia meccanica (potenza)."}
{"id": "355225", "revid": "1013865", "url": "https://it.wikipedia.org/wiki?curid=355225", "title": "J\u00e4rvamaa", "text": "J\u00e4rvamaa (in estone \"J\u00e4rva maakond\") \u00e8 una delle 15 contee dell'Estonia, situata nella parte centrale del Paese.\nConfina a nord con la contea di Harjumaa, a est con L\u00e4\u00e4ne-Virumaa, a sud est con J\u00f5gevamaa, a sud con Viljandimaa, a sud ovest con P\u00e4rnumaa e a ovest con Raplamaa.\nSuddivisione amministrativa.\nLa contea \u00e8 divisa in 12 comuni tutti rurali (in estone \"vald\").\nNel 2017 \u00e8 entrato a far parte della contea anche l'ex comune di K\u00e4ru (della contea di Raplamaa) essendo stato ingobato nel comune di Turi.\nComuni soppressi nel 2017.\nNel 2017, in seguito a una riforma amministrativa, sono stati soppressi i seguenti comuni: "}
{"id": "355227", "revid": "640277", "url": "https://it.wikipedia.org/wiki?curid=355227", "title": "Luigi Crocco", "text": "Biografia scientifica.\n\u00c8 nota la sua teoria sulla instabilit\u00e0 della combustione nella propulsione dei razzi. Diede importanti contributi all'aerodinamica teorica, alla gasdinamica, e allo studio della turbolenza, allora ai primi significativi passi, con il raggiungimento di \u00abnotevoli risultati sulle propriet\u00e0 dello strato limite, sulla vorticit\u00e0 dei gas, ecc.\u00bb, tra cui il famoso teorema che reca il suo nome.\nFu professore prima a Roma, dove tenne l'insegnamento di Motori per aeromobili e poi all'Universit\u00e0 di Princeton dove insegn\u00f2 propulsione aerospaziale e volo spaziale per pi\u00f9 di 20 anni, acquisendo la cittadinanza statunitense, e divenendo direttore del \"Guggenheim Jet Propulsion Center\". \nPer motivi familiari dovette tornare in Europa alla fine degli anni '60, dove insegn\u00f2 a Parigi presso la \"Facult\u00e9 des sciences\" e l\"'\u00c9cole centrale\".\nHa svolto attivit\u00e0 di consulenza per il governo francese sull'utilizzo del nitrometano, e di aziende statunitensi nel campo della propulsione a razzo: ha collaborato con la NASA per la realizzazione dell'endoreattore F-1, il propulsore del Saturn V del Programma Apollo che porter\u00e0 l'uomo sulla Luna."}
{"id": "355230", "revid": "6923", "url": "https://it.wikipedia.org/wiki?curid=355230", "title": "English Football League", "text": "La English Football League (EFL) \u00e8 la seconda lega professionistica del calcio inglese, che organizza i tre campionati calcistici di rango immediatamente inferiore alla Premier League (prima divisione inglese). \u00c8 composta da 72 club, attualmente divisi in tre campionati da 24 squadre ciascuno che nel 2004 sono stati cos\u00ec ridenominati:\nLe prime due squadre della Football League Championship vengono direttamente promosse in Premier League, insieme alla vincitrice dei \"play-off\". Le ultime due squadre della Football League Two vengono invece retrocesse nella National League (nota con il nome di Conference fino al 2015), il livello pi\u00f9 alto del calcio dilettantistico inglese.\nLe coppe.\nLa English Football League si occupa dell'organizzazione di due coppe nazionali: la English Football League Cup e l'English Football League Trophy.\nLa storia.\nLa Football League \u00e8 la pi\u00f9 antica competizione a livello di campionato al mondo: venne fondata il 17 aprile 1888 a Manchester presso il Royal Hotel a Piccadilly Gardens nel cuore della citt\u00e0 e il primo campionato inizi\u00f2 l'8 settembre dello stesso anno. Si trattava allora del massimo campionato inglese e raccoglieva 12 squadre, note come \"membri fondatori\".\nLa Football League si divise in due divisioni nel 1892, assorbendo la rivale Football Alliance: nacquero cos\u00ec First Division e Second Division. La Third Division vide la luce dopo la prima guerra mondiale, nel 1920, per l'ammissione di alcune squadre della Southern League. L'anno successivo furono ammesse altre squadre dal nord dell'Inghilterra e per molti anni fu divisa in girone Nord e girone Sud. Solo l'introduzione della Fourth Division nel 1958 port\u00f2 all'unificazione della Third Division.\nDal 1983 il nome della Football League \u00e8 associato per motivi pubblicitari a quello di uno sponsor, ma la vera rivoluzione dell'intero sistema calcistico inglese avvenne nel 1992. Al fine di tutelare i propri diritti televisivi e per ottenere un maggior ritorno economico, alcune squadre della First Division minacciarono di uscire dalla Football League per formare un campionato autonomo, la Premier League. Ci\u00f2 avvenne, ma non solo per i grandi club, che infatti furono seguiti da tutte le altre squadre della First Division.\nIn quell'anno, perci\u00f2, la posizione della Football League si indebol\u00ec notevolmente, raccogliendo ora solo le tre divisioni inferiori del calcio professionistico. La struttura del calcio inglese venne cos\u00ec modificata, con l'eliminazione della Fourth Division:\nCambiamenti nelle regole.\nIl primo grande cambiamento delle regole, non solo della Football League ma del calcio nel suo insieme, fu l'introduzione del fuorigioco a due in luogo di quello a tre nel 1925, evento che diede vita proprio in Inghilterra ad una nuova tattica di gioco, il \"sistema\" di Herbert Chapman.\nFurono in seguito introdotti i numeri di gioco sulle maglie (1939) e i palloni di colore bianco (1951), mentre dal 1956 si inizi\u00f2 a giocare le partite anche in un turno infrasettimanale dopo la prima partita sotto i riflettori che fu Portsmouth-Newcastle United.\nCon la formazione di Third e Fourth Division nel 1958 fu deciso in 4 il numero di squadre promosse e retrocesse fra queste due serie, mentre fra le prime due rimaneva di 2, estese a 3 dal 1974.\nNella stagione 1960-61 fu introdotta una nuova competizione che affiancava l'esistente FA Cup: la Football League Cup. Quattro anni pi\u00f9 tardi, nel 1965, furono ammesse le prime sostituzioni per infortunio (in precedenza il giocatore infortunato che non poteva pi\u00f9 continuare l'incontro lasciava con un uomo in meno la propria squadra), e dall'anno successivo anche per motivi tattici.\nDalla stagione 1976-77, le squadre che finivano a pari punti cominciarono ad essere classificate in base alla differenza reti piuttosto che con l'antico metodo del quoziente reti: si trattava di un tentativo per scoraggiare un gioco eccessivamente difensivistico e favorire invece il gioco all'attacco. Per lo stesso motivo furono introdotti nel 1981 i tre punti per la vittoria, al posto dei normali due: il calcio inglese, da questo punto di vista, precedeva di 15 anni il resto d'Europa.\nNel 1987, sempre al fine di rendere pi\u00f9 interessanti i campionati nelle serie inferiori, che a causa dell'elevato numero di squadre (24) e di partite, potevano risultare noiosi e con esito scontato verso la fine della stagione, furono introdotti i \"play-off\" per determinare la terza promozione, nonch\u00e9 per facilitare la riduzione della First Division da 22 a 20 squadre in due anni. Lo stesso anno divent\u00f2 automatica la promozione dalla Conference alla Fourth Division, cancellando una delle regole pi\u00f9 particolari del calcio mondiale: in precedenza, per essere ammessi alla Football League dalla pi\u00f9 alta serie dei dilettanti, era necessario passare attraverso una votazione di ammissione che solo pochissime squadre nel corso della storia sono riuscite a superare.\nI \"play-off\".\nI \"play-off\" furono inizialmente introdotti nella stagione 1986-1987, con uno scontro diretto di andata e ritorno fra la terza di una divisione e la terz'ultima di quella superiore. Dal 1990 si cambi\u00f2 il formato, con quattro squadre della stessa serie coinvolte per un solo posto in quella superiore, con semifinali di andata e ritorno, con finale unica a Wembley o, durante la sua ristrutturazione, al Millennium Stadium di Cardiff."}
{"id": "355233", "revid": "123830379", "url": "https://it.wikipedia.org/wiki?curid=355233", "title": "Anilingus", "text": "Anilingus \u00e8 il nome generico di varie pratiche sessuali umane che comportano il contatto della bocca con l'ano o con le regioni perianali. L'anilingus \u00e8 perci\u00f2 una pratica di sesso orale che non coinvolge i genitali.\nEtimologia.\nIl termine \"anilingus\" \u00e8 un ibrido, coniato fondendo le voci della lingua latina \"anus\" (ano) e \"lingere\" (leccare). \nEsiste anche la scrittura \"analingus\" per analogia con \"analis\" (anale). \nNel linguaggio comune si sono affermati anche i termini inglesi \"rimming\" e \"rimjob\".\nLa pratica.\nL'anilingus pu\u00f2 essere praticato da persone di entrambi i sessi. Al movimento delle labbra si unisce spesso quello della lingua, che a volte viene inserita fin dentro lo sfintere.\nNegli esseri umani sono presenti in prossimit\u00e0 dell'ano terminazioni nervose simili a quelle rinvenibili negli organi genitali e nelle zone erogene. La stimolazione di queste terminazioni attraverso l'azione meccanica delle parti orali di un partner induce gratificazione a livello del sistema limbico. \nIn molti casi l'anilingus fa parte dei preliminari alla penetrazione, in particolare al sesso anale vero e proprio.\nL'anilingus \u00e8 associato talora alla coprofagia.\nI rischi per la salute.\nDal punto di vista sanitario, l'anilingus \u00e8 ritenuto pericoloso per la presenza di batteri e virus nell'ano e nel retto che possono trasmettere numerose malattie infettive, nonch\u00e9 per il rischio di infezioni sessualmente trasmissibili come l'AIDS (nel caso in cui nell'orifizio anale siano presenti tracce di sangue dovute a patologie varie come emorroidi, polipi, ecc.)."}
{"id": "355235", "revid": "124889248", "url": "https://it.wikipedia.org/wiki?curid=355235", "title": "Football League One", "text": "La English Football League One (nota dalla stagione 2013-2014 anche come \"Sky Bet League One\" per ragioni di sponsorizzazione o pi\u00f9 semplicemente League One) \u00e8 la terza serie calcistica inglese, la seconda della English Football League.\nStoria.\nLa denominazione attuale fu applicata nel 2004 a sostituire quella transitoria di \"Second Division\", a sua volta utilizzata dal 1993 al 2003, al posto di quella classica di Third Division, nome con il quale era conosciuta la categoria dal 1920 al 1992.\nLa Third Division South fu inaugurata nel 1920, quando la Football League decise di espandersi nel sud dell'Inghilterra (area del paese dove fino a quel momento aveva raccolto assai poche affiliazioni) ed elesse cos\u00ec nei propri ranghi 22 nuovi club provenienti dalla Southern League. Ci\u00f2 port\u00f2 alla protesta di varie societ\u00e0 del nord, che avevano anch\u2019esse fatto domanda di adesione e perci\u00f2 l\u2019anno seguente venne creata un\u2019altrettanto nuova Third Division North a 20 squadre. Nel 1923 anche la North fu omologata a 22 club, e nel 1950 entrambi i tornei salirono a 24 partecipanti. Solo le vincitrici dei due gironi avevano accesso alla categoria superiore e questo rendeva molto difficile la promozione in Second Division.\nNel 1958 si decise di introdurre il girone unico anche a questo livello, creando una singola Third Division, mentre i club esclusi vennero raccolti in una nuova Fourth Division. Le promozioni nella cadetteria divennero cos\u00ec due, mentre per placare le rimostranze delle societ\u00e0 scese in Fourth, si stabilirono ben quattro retrocessioni. Nel 1974 il meccanismo fu ravvivato con una terza promozione, che dal 1987 fu messa in gioco in un play-off.\nNel 2013 vennero adottate le regole elaborate dalla UEFA, in materia di fair play finanziario, che impongono ai club un limite fisso per la spesa adibita agli ingaggi dei calciatori.\nRegolamento.\nPartecipano alla EFL League One 24 squadre che si affrontano in un girone all'italiana, con gare di andata e di ritorno, per un totale di 46 giornate. Vengono assegnati 3 punti per ogni vittoria, 1 punto a testa per ogni pareggio e nessun punto per la sconfitta. In caso di parit\u00e0, per la formulazione della classifica finale vengono considerati i seguenti criteri: differenza reti, maggior numero di gol segnati, classifica avulsa, maggior numero di vittorie, maggior numero di gol segnati in trasferta, fair play, spareggio.\nLa 1\u00aa classificata si laurea Campione di EFL League One ed \u00e8 promossa in Football League Championship, insieme alla 2\u00aa classificata e alla vincitrice dei play off, a cui partecipano le squadre giunte dal 3\u00ba al 6\u00ba posto della stagione regolare. Le ultime quattro classificate retrocedono invece in Football League Two.\nFormula dei play off\nDoppio confronto con gare di andata e di ritorno, prima in casa per la squadra peggio piazzata in classifica. In caso di parit\u00e0 di gol nell'aggregato delle due sfide, vengono disputati i tempi supplementari ed eventualmente effettuati i calci di rigore.\nGara unica ed in campo neutro. In caso di pareggio vengono disputati i tempi supplementari ed eventualmente effettuati i calci di rigore.\nStatistiche.\nPartecipazioni.\nIn 18 stagioni hanno militato nel torneo le seguenti 73 squadre. I 24 club che attualmente partecipano alla Football League One 2021-22 sono in grassetto.\nPrimati.\nSquadre\nPartite\nIndividuali "}
{"id": "355237", "revid": "2730", "url": "https://it.wikipedia.org/wiki?curid=355237", "title": "Armata del Tennessee", "text": "LArmata del Tennessee fu un'Armata unionista, operativa sul fronte occidentale della Guerra di secessione americana, cos\u00ec chiamata a causa del fiume Tennessee. Non deve essere confusa con l'omonima Armata Confederata cos\u00ec chiamata per via del nome dello Stato del Tennessee. L'Armata del Tennessee fu composta da divisioni del Distretto di Cairo, Dipartimento del Missouri, chiamato perci\u00f2 Armata del Tennessee Occidentale e in seguito Armata del Tennessee. Ulysses S. Grant comand\u00f2 questa Armata sotto i suoi tre diversi nomi appena dopo lo scoppio della guerra fino alla sua vittoria a Vicksburg nel 1863. Sotto altri Generali, l'Armata combatt\u00e9 da Chattanooga, attraverso lo Stato della Georgia, fino alla Carolina del Nord e Carolina del Sud alla fine del conflitto.\nStoria.\nSui fiumi Cumberland e Tennessee.\nIl 23 dicembre 1861, il Brigadier Generale Ulysses S. Grant fu destinato al comando del Distretto di Cairo, Dipartimento del Missouri. L'Armata fu creata con unit\u00e0 del Distretto e divisa in tre divisioni per la Campagna da condurre sul fiume Cumberland e Tennessee. Le Divisioni erano comandate dal Brig. Gen. John A. McClernand (1\u00aa Divisione), dal Brig. Gen. Charles F. Smith (2\u00aa) e dal Brig. Gen. Lew Wallace (3\u00aa). Le Divisioni di Smith e di McClernand si diressero lungo il Cumberland su Fort Henry. Il Forte s'arrese al contrammiraglio Andrew H. Foote della Marina unionista, comandante della Flottiglia Occidentale, prima che l'Armata potesse attaccare. Pochi giorni dopo le due Divisioni a Fort Henry marciarono alla volta di Fort Donelson dove si unirono alla Divisione di Wallace, che era formata da nuovi reggimenti che avevano disceso il fiume Tennessee. La battaglia di Fort Donelson cominci\u00f2 il 12 febbraio e la guarnigione si arrese il 16 febbraio.\nShiloh e Corinth.\nCinque giorni dopo la vittoria di Fort Donelson, il 21 febbraio 1862, al da poco promosso Maggior Generale Grant fu assegnato il comando del Distretto del Tennessee Occidentale. La sua Armata fu rinforzata da tre ulteriori divisioni e ribattezzata Armata del Tennessee Occidentale. Tuttavia, le gelosie professionali portarono il superiore di Grant, il Mag. Gen. Henry W. Halleck, comandante del Dipartimento Occidentale, a rimuovere Grant dal comando della spedizione fluviale; dal 2 marzo al 17 marzo, C.F. Smith ebbe il controllo dell'operazione. Dopo il personale intervento del Presidente Abraham Lincoln, Halleck reintegr\u00f2 Grant nel comando.\nIn aprile l'Armata fu impegnata nel primo reale scontro, col suo nuovo nome, nella battaglia di Shiloh. Il primo giorno dello scontro l'Armata combatt\u00e9 disperatamente e sub\u00ec numerose perdite. L'eroico sacrificio della 6\u00aa Divisione di Benjamin Prentiss nell\"'Hornet's Nest\" (Nido di calabroni) consent\u00ec al resto dell'Armata di costituire una forte linea difensiva e di respingere gli ultimi assalti dell'esercito confederato. Il giorno successivo l'Armata dell'Ohio, al comando di Don Carlos Buell, arriv\u00f2 in rinforzo di Grant. Sostenuto da Buell e dalla 5\u00aa Divisione del Mag. Gen. Lew Wallace dell'Armata del Tennessee Occidentale (che non aveva partecipato all'azione il primo giorno), Grant contrattacc\u00f2 e costrinse i Confederati a sgomberare il campo.\nIl 30 aprile 1862, Halleck un\u00ec tutti gli eserciti dell'Unione nel fronte occidentale per formare un Gruppo d'Armate di oltre 100.000 uomini prelevandoli dall'Armata del Tennessee Occidentale, dall'Armata del Mississippi e dall'Armata dell'Ohio, con Halleck al comando generale. Halleck nomin\u00f2 Grant come suo comandante in seconda, una posizione senza responsabilit\u00e0 formali. Le forze del Dipartimento furono riorganizzate in tre Sezioni (\"wings\"), con George H. Thomas al comando della Sezione Destra, che comprendeva le divisioni 2\u00aa, 4\u00aa, 5\u00aa e 6\u00aa dell'Armata del Tennessee Occidentale e la Divisione di Thomas dell'Armata dell'Ohio. Grant rimase nominalmente al comando di un'Armata che in pratica, temporaneamente, non esisteva; sia Halleck sia Thomas comandavano direttamente i comandanti di Divisione assegnati alla Sezione Destra. Dopo l'assedio di Corinth la riorganizzazione fu annullata e Grant riassunse il comando effettivo dell'Armata il 10 giugno.\nVicksburg.\nIl 16 ottobre 1862, l'Armata fu trasferita al Dipartimento del Tennessee, diventando Armata del Tennessee. Da dicembre l'Armata fu riorganizzata in quattro Corpi \u2014 il XIII Corpo, il XV Corpo, il XVI Corpo e il XVII Corpo \u2014 ognuno comprendente due o tre divisioni e distaccamenti di artiglieria e di cavalleria.\nNel dicembre 1862, il XV Corpo di Sherman effettu\u00f2 un attacco contro Vicksburg ma fu respinto nella battaglia di Chickasaw. John A. McClernand us\u00f2 tutta la sua influenza politica con Abraham Lincoln per ottenere il comando della spedizione contro Vicksburg, ponendosi come concorrente di Grant. A McClernand fu assegnato il comando tanto del suo XIII Corpo quanto del Corpo di Sherman ed egli chiam\u00f2 questi due Corpi Armata del Mississippi e riusc\u00ec a catturare Fort Hindman sul fiume Arkansas. Dal momento che questo obiettivo fu considerato un'azione di disturbo sganciata dalla Campagna contro Vicksburg, Grant us\u00f2 ci\u00f2 come motivazione per riaffermare il proprio personale comando sulla spedizione e la forza di McClernand fu reincorporata nell'Armata del Tennessee.\nLavorando bene con la Flottiglia Occidentale comandata da David D. Porter, Grant condusse il XIII, XV e il XVII Corpo lungo la Campagna di Campagna di Vicksburg, un'operazione che fu un vero capolavoro di manovre contro due Armate confederate. Dopo aver conquistato Jackson (Mississippi) e sconfitto i Confederati nella battaglia di Champion Hill, i primi attacchi contro i trinceramenti confederati a Vicksburg non ebbero successo, cosicch\u00e9 un riluttante Grant pose sotto assedio la citt\u00e0. Durante l'assedio l'Armata ricevette significativi rinforzi. Una Divisione dall'ultima Armata della Frontiera comandata da Francis J. Herron fu aggiunta al XVII Corpo l'11 giugno. Un distaccamento di due Divisioni dal XVI Corpo sotto Cadwallader C. Washburn si aggiunse il 12 giugno. Il IX Corpo di John G. Parke (8.000 uomini dell'Armata dell'Ohio di Ambrose Burnside si un\u00ec all'assedio il 14 giugno. Grant rimpiazz\u00f2 McClernand al comando del XIII Corpo con il Mag. Gen. Edward O. C. Ord. La citt\u00e0 si arrese il 4 luglio e i Generali Herron, McPherson e Logan furono i primi a guidare in citt\u00e0 la loro truppe. Immediatamente dopo la caduta di Vicksburg, Sherman assunse il comando di una forza di spedizione composta dal IX, XIII e XV Corpo, oltre a elementi del XVI e XVII Corpo. Questa forza conquist\u00f2 Jackson il 17 luglio e torn\u00f2 a Vicksburg poco dopo.\nChattanooga.\nDopo che l'Armata del Cumberland di William S. Rosecrans fu sconfitta nella battaglia di Chickamauga, essa ripieg\u00f2 su Chattanooga, dove fu assediata dall'Armata confederata del Tennessee di Braxton Bragg. Grant ricevette da Washington l'ordine di recarsi a Chattanooga, assumere il comando di tutte le forze ivi presenti e di operare per procurarsi rinforzi col\u00e0 e sconfiggere Bragg. William T. Sherman assunse il comando dell'Armata del Tennessee e prese parte l\u00ec ad alcuni dei combattimenti. Il XV Corpo del Mag. Gen. Frank P. Blair, Jr. e la 2\u00aa divisione del XVII Corpo, comandata dal Brig. Gen. John E. Smith, aggredirono il fianco destro dell'Armata di Bragg il 25 novembre 1863. Nella battaglia di Chattanooga, l'Armata di Sherman si proponeva di svolgere un ruolo fondamentale nel condurre tale assalto, ma non ebbe successo e il principale merito della rottura delle linee confederate \u00e8 attribuito comunemente all'Armata del Cumberland, ora sotto il Mag. Gen. George Henry Thomas, che prese d'assalto Missionary Ridge.\nAtlanta.\nPoich\u00e9 Chattanooga era caduta, una via d'invasione era stata spalancata nel cuore del profondo Sud. Braxton Bragg fu rimosso dal comando del suo esercito sconfitto e rimpiazzato dal Generale Joseph E. Johnston. Ulysses S. Grant fu promosso Tenente Generale e gli fu attribuito il comando di tutti gli eserciti dell'Unione nel marzo 1864. Sherman assunse il comando della Divisione Militare del Mississippi, in controllo di tutti gli eserciti del Fronte Occidentale. Il comando dell'Armata del Tennessee fu assegnato al Mag. Gen. James B. McPherson, che aveva iniziato la sua carriera nella Guerra di secessione come Tenente Colonnello e Ingegnere Capo nell'esercito di Grant a Fort Donelson.\nL'Armata si port\u00f2 bene sotto McPherson nella Campagna di Atlanta, nella quale colonne multiple di eserciti unionisti al comando di Sherman tentarono di accerchiare Johnston. Nella battaglia di Atlanta il 22 luglio 1864, l'Armata di McPherson fu l'obiettivo principale del forte attacco condotto dal Ten. Gen. John Bell Hood, che aveva rimpiazzato Johnston. McPherson fu ucciso mentre stava osservando il combattimento e fu rimpiazzato temporaneamente dal Mag. Gen. John A. Logan e poi dal Mag. Gen. Oliver O. Howard. L'Armata infine prevalse e Hood evacu\u00f2 Atlanta il 1\u00ba settembre.\nLa Georgia, la Carolina del Nord e la Carolina del Sud.\nHoward guid\u00f2 l'Armata del Tennessee nel periodo finale della guerra. Dopo la spietata azione di Sherman contro l'inerme popolazione di Atlanta, la sua marcia verso il mare vide Howard guidare su due colonne la Sezione Sinistra verso la Georgia, conquistando infine Savannah. Sherman continu\u00f2 la sua marcia distruttiva, ora diretta verso Nord, nelle due Carolina Campagna delle due Carolina. L'Armata di Howard costituiva la Sezione Destra, impegnata nell'invasione con un'avanzata su tre colonne. Nella pi\u00f9 importante battaglia finale infine, a Bentonville, la maggior parte dei combattenti caduti fu quella di Sherman, in una Campagna duramente impegnativa sul piano fisico, con gli eserciti che marciarono per 425 miglia in 50 giorni. Il 26 aprile 1865, il Generale Joseph E. Johnston si arrese a Sherman con tutti gli eserciti confederati presenti nella Carolina del Nord, Carolina del Sud, Georgia e Florida. Il 19 maggio John A. Logan divent\u00f2 l'ultimo comandante dell'Armata del Tennessee.\nScioglimento.\nIl Dipartimento del Tennessee partecip\u00f2 alla Grande Parata militare a Washington marciando come parte della Grande Armata Occidentale di Sherman. L'Armata del Tennessee fu ufficialmente disciolta il 1\u00ba agosto 1865."}
{"id": "355238", "revid": "1318658", "url": "https://it.wikipedia.org/wiki?curid=355238", "title": "XIII arrondissement di Parigi", "text": "Il XIII \"arrondissement\" di Parigi copre una vasta zona del sud-est della citt\u00e0 sulla \"rive gauche\". Al confine coi comuni di Gentilly, Le Kremlin-Bic\u00eatre e Ivry-sur-Seine, il quartiere ha una scarsa vocazione turistica e si compone di aree una volta operaie ed ora per lo pi\u00f9 riqualificate e dense di nuove costruzioni."}
{"id": "355240", "revid": "336528", "url": "https://it.wikipedia.org/wiki?curid=355240", "title": "Presidente della Confederazione svizzera", "text": "Il presidente della Confederazione svizzera (ted. \"Bundespr\u00e4sident\", fr. \"pr\u00e9sident de la Conf\u00e9d\u00e9ration\", romancio \"President dala Cunfederaziun\") \u00e8 il consigliere federale che funge da \"Primus inter pares\" nel Governo svizzero. Il suo sostituto \u00e8 il Vicepresidente della Confederazione.\nCompetenze.\nIl presidente della Confederazione non \u00e8 - come \u00e8 il caso ad esempio per il cancelliere federale in Austria o quello tedesco - il capo del governo. Secondo la Costituzione elvetica, infatti, la nazione non deve avere n\u00e9 un capo di Stato, n\u00e9 un capo del governo. Tutte le funzioni che competono a questi due organi negli altri paesi sono svolte dal Consiglio federale come collegio. In quanto presidente del Consiglio federale, il suo voto \u00e8 determinante in caso di parit\u00e0 durante una votazione.\nOltre che per quanto riguarda il suo Dipartimento (ministero), il presidente della Confederazione svolge un ruolo di rappresentanza dello Stato: anzitutto all'interno della nazione, ad esempio tenendo i discorsi per Capodanno o per la Festa nazionale svizzera, il primo d'agosto. A volte si occupa pure dei contatti all'estero.\nDato che la Svizzera non possiede la figura del capo di Stato, non c'\u00e8 l'abitudine di fare delle visite di stato. Se il presidente della Confederazione si reca all'estero \u00e8 soltanto perch\u00e9 ci\u00f2 \u00e8 contemplato fra i suoi compiti di ministro. Nel caso in cui sia un capo di Stato estero a far visita alla Svizzera, \u00e8 la regola che sia il Presidente della Confederazione a porgergli il benvenuto. Allo stesso modo quando \u00e8 il caso di un incontro tra pi\u00f9 capi di Stato (ad esempio nell'Assemblea generale delle Nazioni Unite).\nElezione.\nIl Presidente della Confederazione viene eletto per la durata di un anno dalle Camere federali unite, scegliendolo tra i Consiglieri federali.\nNel XIX secolo, l'elezione a presidente era un riconoscimento per i Consiglieri federali particolarmente stimati. Membri del governo meno influenti non vennero quasi mai eletti. Per esempio, il sangallese Wilhelm Matthias Naeff, che fu membro del governo per 27 anni, divenne solo una volta presidente, nel 1853.\nDal XX secolo la scelta avviene senza dispute. Vige la regola non scritta per cui viene eletto il ministro che non svolge questa funzione da pi\u00f9 tempo. Cos\u00ec ogni ministro viene eletto almeno una volta ogni sette anni. L'unico motivo di suspense \u00e8 il numero dei voti che il candidato riceve nell'Assemblea federale, che rappresenta un test di popolarit\u00e0. Negli anni 1970 e 1980 un ottimo risultato erano 200 voti sui 246 disponibili. Nella nostra epoca caratterizzata da crescenti tensioni politiche tra i partiti, gi\u00e0 180 voti sono un risultato rispettabile.\nFino al 1920 era uso - anche se con interruzioni - che il presidente fosse anche ministro degli Esteri. Ogni anno vi era cos\u00ec una rotazione dei ministeri, quando il presidente finiva il suo mandato riprendeva il suo vecchio ministero. Allo stesso modo era usanza che il presidente, anche in veste di ministro degli Esteri, non abbandonasse il territorio svizzero."}
{"id": "355242", "revid": "2225", "url": "https://it.wikipedia.org/wiki?curid=355242", "title": "Vittorio de Sica", "text": ""}
{"id": "355245", "revid": "2185736", "url": "https://it.wikipedia.org/wiki?curid=355245", "title": "Rotaia a cuscino d'aria", "text": "La rotaia a cuscino d'aria o guidovia a cuscino d'aria \u00e8 uno strumento di laboratorio utilizzato allo scopo di rendere trascurabile l'attrito tra il corpo e il piano nello studio dei moti rettilineo uniforme o uniformemente accelerato.\nIl moto rettilineo uniforme si riproduce applicando una forza iniziale al carrello, mentre per quello uniformemente accelerato generalmente si sfrutta la forza di attrazione gravitazionale della Terra, inclinando il piano o, sul piano orizzontale, facendo tirare il carrello da un pesetto posto in seguito ad una carrucola. In quest'ultimo caso la forza applicata, per il secondo principio della dinamica, sar\u00e0 uguale alla massa del pesetto moltiplicata per l'accelerazione gravitazionale. Altrimenti, nel caso in cui la rotaia sia inclinata e non ci siano altre forze, la spinta sar\u00e0 data dalla forza peso parallela al piano del carrello (massa per accelerazione gravitazionale per il seno dell'angolo compreso tra la rotaia e il piano orizzontale).\n\u00c8 stata ideata dal professore John Stull della Alfred University. \nMeccanica.\nLa rotaia \u00e8 composta da un lungo tubo di metallo cavo all'interno del quale viene soffiata aria da un turboventilatore elettrico. L'aria soffiata all'interno del tubo esce da dei piccoli fori posti sulla parte superiore dello stesso, ad una pressione tanto elevata quanto la pressione iniziale erogata dal turboventilatore, e ha la funzione di sollevare di pochi millimetri un apposito corpo chiamato carrello posto sopra la guidovia, per farlo presumibilmente viaggiare senza attrito, che comunque \u00e8 presente in un impercettibile valore. Gli unici attriti che rimangono sono quindi quello tra l'aria e il carrellino e quello di un'eventuale carrucola, tra la puleggia e la staffa, considerati comunque trascurabili.\nRaccolta dei dati.\nNei modelli pi\u00f9 sofisticati il carrello presenta sulla parte superiore un apposito oggetto ad incastro denominato diaframma, il quale, durante il suo percorso sulla guidovia, oscura progressivamente delle fotocellule presenti nelle 6 porte fotoelettriche situate sopra la guidovia (tramite un'asta graduata), le quali rilevano, con sensibilit\u00e0 al millesimo di secondo, il tempo che il diaframma impiega per coprire la distanza tra una fotocellula e l'altra. Il segnale di oscuramento di ogni fotocellula viene inviato ad un apposito macchinario chiamato interfaccia, il quale presenta otto luci (ognuna corrispondente ad una fotocellula), che si oscurano progressivamente al passaggio del diaframma. I dati raccolti possono poi essere inviati ad un computer, che grazie ad un apposito software li rende visualizzabili e realizza con i suddetti un grafico e una tabella che evidenziano il moto del carrello oppure si collegano alcuni cavi ad un cronometro digitale di una certa sensibilit\u00e0 che registra i dati presi dal fotosensore.\nConoscendo il tempo di percorso del carrello e la distanza tra ogni fotocellula \u00e8 quindi possibile calcolare la velocit\u00e0 di quest'ultimo in caso di moto rettilineo uniforme e l'accelerazione in caso di moto rettilineo uniformemente accelerato.\nIn ambito scolastico \u00e8 per\u00f2 pi\u00f9 frequente trovare modelli in cui la rilevazione avviene tramite una punta montata sul carrello e collegata ad un generatore di impulsi elettrici, che ad intervalli regolari \"spara\" un puntino su una striscia di materiale apposito. La misurazione della distanza tra i punti viene fatta a mano e permette di calcolare velocit\u00e0 ed accelerazione del carrello."}
{"id": "355247", "revid": "1318658", "url": "https://it.wikipedia.org/wiki?curid=355247", "title": "V arrondissement di Parigi", "text": "Il V \"arrondissement\" di Parigi comprende la zona centrale della citt\u00e0 sulla \"rive gauche\", in corrispondenza del Quartiere latino. Confina a nord con la Senna ed il IV \"arrondissement\", ad ovest col VI \"arrondissement\" e a sud col XIV e XIII \"arrondissement\".\nStoria.\nEpoca romana.\nIl V \"arrondissement\" \u00e8 il pi\u00f9 antico della citt\u00e0, con i primi insediamenti che risalgono all'epoca romana, con la citt\u00e0 di \"Lutetia\", fondata nel I secolo a.C. e comprendente anche l'\u00eele de la Cit\u00e9. La citt\u00e0 romana si svilupp\u00f2 allora intorno al \"cardo maximus\", asse nord-sud che si ritrova in tutte le citt\u00e0 romane, attuale rue Saint-Jacques, secondo uno schema urbanistico costituito da vie perpendicolari. Il centro della citt\u00e0 \u00e8 fissato all'altezza dei numeri 172 e 174 della rue Saint-Jacques, quindi sulla sommit\u00e0 della montagne Sainte-Genevi\u00e8ve. Il \"decumanus\", principale asse est-ovest, non ha un tracciato certo a Parigi.\nIl foro della citt\u00e0 si trovava nel I secolo nell'attuale area di rue Soufflot, tra il Boulevard Saint-Michel e la rue Saint-Jacques. Allora questo foro si estendeva approssimativamente dalla rue Cujas alla rue Malebranche.\nLa citt\u00e0 antica comprendeva anche delle terme all'angolo di boulevard Saint-Michel con boulevard Saint-Germain, come pure in prossimit\u00e0 dell'attuale Coll\u00e8ge de France. Ad est della citt\u00e0, il fiume Bi\u00e8vre circondava la montagna Sainte-Genevi\u00e8ve per gettarsi nella Senna all'altezza del Petit-Pont.\nLe costruzioni romane si estendevano a sud fino all'attuale rue du Val-de-Gr\u00e2ce, e a est fino a rue du Pot-de-Fer.\nEpoca medievale e moderna.\nLa montagna Sainte-Genevi\u00e8ve deve il suo nome ad una leggenda secondo la quale una giovane di Nanterre avrebbe, dall'alto di questa collina, arringato la folla terrorizzata dall'approssimarsi degli Unni. La preghiera comune guidata dalla giovane avrebbe risparmiato la citt\u00e0 da un saccheggio. Sulla sommit\u00e0 della montagna, nella chiesa Saint-\u00c9tienne-du-Mont, si trova la teca dove sarebbero conservati i resti di Santa Genoveffa. Nell'area dell'attuale lyc\u00e9e Henri-IV si erano stabiliti dei religiosi detti \u00abgenoveffani\u00bb in riferimento al nome della loro abbazia. Clovis, secondo la tradizione, sarebbe stato sepolto qui.\nLa riva sinistra di Parigi fu completamente distrutta nell'885 dai Normanni. La citt\u00e0 venne ricostruita nell'XI secolo. Nel XII secolo, la cinta di Philippe Auguste si situava all'altezza della rue des Foss\u00e9s-Saint-Jacques, della rue de l'Estrapade, della rue Descartes, della rue du Cardinal-Lemoine e della rue des Foss\u00e9s-Saint-Bernard. Le porte principali si trovavano nell'area dell'attuale boulevard Saint-Michel, la porta Saint-Jacques (rue Saint-Jacques) ed esattamente a nord della place de la Contrescarpe. Al di l\u00e0, seguendo il tracciato di un'antica via romana, sulle rive del fiume Bi\u00e8vre si estendeva il borgo Saint-M\u00e9dard ancora oggi visibile con la sua chiesa e il faubourg Saint-Marceau costruito su un'estesa necropoli gallo-romana nella quale era stata conservata la tomba di san Marcello (nono vescovo di Parigi) attualmente rue de la Coll\u00e9giale, boulevard Saint-Marcel e rue des Foss\u00e9s-Saint-Marcel.\nLa citt\u00e0 inizi\u00f2 a estendersi al di l\u00e0 della Senna solo a partire dall'epoca moderna. I differenti \u00abistituti\u00bb dell'Universit\u00e0 di Parigi si trovavano in questa zona e diedero origine al nome \u00abQuartiere Latino\u00bb (poich\u00e9 gli studenti parlavano latino anche nella vita quotidiana). Il collegio, in seguito chiamato la \u00abSorbona\u00bb, fu fondato da Robert de Sorbon nel 1257.\nIn epoca medievale, il quartiere frequentato da studenti attaccabrighe, squattrinati e avvinazzati, era conosciuto per essere rumoroso e assai malfamato.\nL'edificio dell'attuale Panth\u00e9on fu eretto nel XVIII secolo come chiesa, in sostituzione di quella semidistrutta dell'abbazia di Santa Genoveffa. Sconsacrato durante la Rivoluzione, accoglie i resti dei \u00abGrandi Uomini\u00bb come indica l'iscrizione sul frontone: \u00abAux Grands Hommes, la Patrie reconnaissante\u00bb (\u00abAi Grandi Uomini, la Patria riconoscente\u00bb)\nL\"arrondissement\" oggi.\nNumerose correnti rivoluzionarie presero il loro nome dai luoghi di riunione scelti nel quartiere: i cordiglieri (nel VI \"arrondissement\") e i giacobini che si riunivano nell'antica abbazia di Saint-Jacques.\nNel XIX secolo, il fondo dell'immensa biblioteca dei \"Genoveffani\" costitu\u00ec il fondo di partenza della biblioteca universitaria Santa Genoveffa, mentre gli edifici dell'abbazia accoglieranno un liceo che prender\u00e0 poi il nome di Liceo Henri IV.\nNel maggio 1968, il Quartiere Latino fu al centro della rivolta studentesca, con l'occupazione della Sorbona. Le barricate pi\u00f9 note sono rimaste quelle della rue Gay-Lussac dove si era riunito il maggior numero di manifestanti e furono anche la pi\u00f9 colpite. Durante gli anni 1970, degli scontri pi\u00f9 o meno violenti ebbero luogo a pi\u00f9 riprese nel quartiere tra giovani d'estrema sinistra e la polizia. Il 27 maggio 1970, la Gauche prol\u00e9tarienne organizz\u00f2 una sommossa in occasione del processo di Jean-Pierre Le Dantec, direttore de \"La Cause du peuple\". Il 21 giugno 1973, la Ligue communiste attacc\u00f2 il meeting organizzato da Ordre nouveau, movimento d'estrema destra, alla Mutualit\u00e9. Il 13 maggio 1980, un autonomo mor\u00ec sul campus de Jussieu mentre cercava di sfuggire alla polizia.\nDopo il 1977, dei cattolici tradizionalisti della Fraternit\u00e0 San Pio X occuparono la chiesa di Saint-Nicolas-du-Chardonnet (square de la Mutualit\u00e9). Nel 1981, una cerimonia ufficiale si tenne al Panth\u00e9on per celebrare l'elezione di Fran\u00e7ois Mitterrand alla presidenza della repubblica. Nel novembre 1955, uno scontro divamp\u00f2 nei pressi del campus de Jussieu durante lo sciopero dei funzionari. Nel 1998, l'\u00c9cole normale sup\u00e9rieure della rue d'Ulm venne occupata dal Mouvement des ch\u00f4meurs (Movimento dei disoccupati).\nOggi, il V \"arrondissement\" \u00e8 innanzitutto un quartiere universitario e intellettuale (sono infatti numerose le librerie, come la Shakespeare and Company), ma \u00e8 anche un quartiere molto turistico (molto alta \u00e8, in effetti, la concentrazione di ristoranti fra la Senna, il boulevard Saint-Germain, il boulevard Saint-Michel e la rue Saint-Jacques). \u00c8 anche un quartiere animato la sera (numerosi \"pub\" in rue Mouffetard e rue Descartes).\nPolitica.\nIl V \"arrondissement\" \u00e8 un quartiere conservatore ed intellettuale (molti universitari, giornalisti e scrittori abitano nel quartiere).\nNel 1956, il deputato dell\"arrondissement\" quartiere latino \u00e8 Jean-Marie Le Pen (Union et fraternit\u00e9 fran\u00e7aise), rieletto nel 1958 con il Centre national des ind\u00e9pendants e battuto nel 1962 da Ren\u00e9 Capitant (UNR). Dopo il 1968 il deputato dell'attuale seconda circoscrizione di Parigi (che comprende il V \"arrondissement\" e la parte sud del VI \"arrondissement\" dopo il 1986) \u00e8 Jean Tiberi (UDR, poi RPR dal 1977 e UMP dal 2002).\nL\"arrondissement\" fu anche la circoscrizione di elezione di Jacques Chirac nelle elezioni municipali negli anni 1977, 1983 e 1989."}
{"id": "355249", "revid": "132266", "url": "https://it.wikipedia.org/wiki?curid=355249", "title": "Armata", "text": "Armata (dal verbo \"armare\" e dal sostantivo \"arma\") \u00e8 un termine con cui in alcuni determinati contesti storici ed in taluni paesi ci si riferisce ad un complesso di forze militari: forze terrestri (semplicemente \"armata\"), unione di pi\u00f9 corpi d'armata, forze navali (generalmente riferendovisi come \"armata navale\"), unione di pi\u00f9 squadre navali, o forze aeree (generalmente con l'espressione \"armata aerea\"), unione di pi\u00f9 squadre aeree. Le armate sono raggruppabili in gruppi d'armate.\nIl termine armata pu\u00f2 anche voler indicare la totalit\u00e0 delle forze armate (di terra, di mare e di cielo).\nTalvolta il termine si trova esteso anche a forze paramilitari o irregolari o comunque militarmente organizzate.\nArmata come complesso di forze militari.\nUn esercito nazionale \u00e8 di norma composto da varie specialit\u00e0 in grado di condurre operazioni di guerra terrestre pi\u00f9 o meno articolate. Molte forze armate fanno una sensibile distinzione fra l'esercito, la marina militare e l'aeronautica militare, spesso garantendo autonomia a tali armi. Tuttavia non manca chi, come la Cina Popolare, mantiene tutte le armi sotto un'unica organizzazione e direzione.\nDi seguito si riportano alcuni esempi in cui la denominazione fa riferimento alle forze terrestri:\nNel caso delle forze navali abbiamo ad esempio:\nQuanto all'aviazione, si possono considerare i casi di:\nAlcuni esempi storici sono:\nArmata come unit\u00e0 militare.\nUn'armata, come detto, pu\u00f2 essere un'ampia organizzazione militare, comprendente uno o pi\u00f9 corpi. Una particolare armata ha un suo nome o un suo numero al fine di distinguerla da altre forze di terra in generale - ad esempio la 3\u00aa Armata italiana sul fronte nord-orientale (Isonzo, basso Piave, 1915-18) o l'Armata della Virginia Settentrionale nella guerra di secessione americana.\nUn esercito campale \u00e8 composto da quartieri generali, truppe militari e da un numero variabile di corpi e divisioni. Una battaglia \u00e8 influenzata dal livello di efficienza di un esercito campale in grado di dislocare divisioni sul teatro d'operazione e di rafforzare i corpi inviando all'occorrenza unit\u00e0 per accrescere la pressione operata sul nemico in determinati momenti critici. Un'armata \u00e8 dunque in tal senso un'unit\u00e0 militare autosufficiente, in grado di sviluppare tutte queste diverse esigenze."}
{"id": "355250", "revid": "767487", "url": "https://it.wikipedia.org/wiki?curid=355250", "title": "HammerFall", "text": "Gli HammerFall sono un gruppo musicale power metal svedese formatosi nel 1993.\nIl gruppo debutt\u00f2 nel 1997 con l'album \"Glory to the Brave\", disco che riscosse un grande successo in tutto il mondo.\nBiografia.\nGli inizi.\nGli HammerFall nascono nel 1993 da un'idea del chitarrista Oscar Dronjak che, dopo aver lasciato i Ceremonial Oath, la band melodic death metal di cui faceva parte, chiese all'amico Jesper Str\u00f6mblad di unirsi a lui. Inizialmente, l'idea era quella di un side-project per non togliere troppo tempo ai progetti principali dei due, rispettivamente i Crystal Age e gli In Flames, con l'obiettivo di trovarsi qualche volta all'anno per preparare alcune canzoni che sarebbero state utilizzate per partecipare ad una competizione musicale che si svolgeva a G\u00f6teborg, chiamata \"Rockslaget\". La formazione fu completata con Niklas Sundin, poco tempo dopo sostituito da Glenn Ljungstr\u00f6m degli In Flames, alla chitarra, Mikael Stanne come cantante (Dark Tranquillity) e Johan Larsson al basso, sostituito poi da Fredrik Larsson dei Crystal Age.\nIl 26 marzo 1994 la band fece la propria prima apparizione al Musikens Hus di G\u00f6teborg, ma gli inizi non furono facili. Infatti la band rimase nell'anonimato fino al 1996, anno durante il quale riuscirono a raggiungere le semifinali della competizione \"Rockslaget\" presentando le canzoni \"Steel Meets Steel\" e \"Unchained\". Durante lo svolgimento della competizione, proprio pochi giorni prima dello svolgimento delle semifinali la band scopr\u00ec che il proprio cantante, Mikael, non sarebbe stato in grado di parteciparvi. Oscar contatt\u00f2 quindi Joacim Cans che, secondo la leggenda, accett\u00f2 senza esitazioni ed istantaneamente la proposta fattagli dal chitarrista. Gli HammerFall non riuscirono ad arrivare alle finali, tuttavia la cooperazione con Joacim si rivel\u00f2 un successo al punto tale che, vista la buona risposta del pubblico, decisero di inviare una copia della registrazione audio alla Vic Records. Rimasta positivamente impressionata, la Vic Records decise di dare possibilit\u00e0 al gruppo e nel 1997 fu pubblicato l'album \"Glory to the Brave\".\nGli HammerFall divennero una band a tutti gli effetti in grado di vivere di vita propria, Oscar e Joacim decisero di dedicare tutto il loro tempo al gruppo. Vista la situazione, Jesper e Glenn decisero di lasciare la band per dedicarsi solamente agli In Flames e vennero sostituiti da Patrick R\u00e4fling e Stefan Elmgren. Anche Fredrik Larsson lasci\u00f2 la band, ma prima di farlo decise di aiutarla ponendola in contatto con la casa discografica Nuclear Blast che, intravedendo il potenziale del gruppo, decise di stipulare un contratto per quattro album.\nI primi successi.\nNel maggio del 1997 gli HammerFall registrarono a scopo promozionale un singolo contenente quattro tracce distribuito in tutto il mondo e, a differenza delle aspettative di Nuclear Blast e degli HammerFall stessi, esso si posizion\u00f2 al 38\u00ba posto nella classifica di vendita tedesca. Fu un risultato eclatante: era infatti la pi\u00f9 alta posizione mai raggiunta da una band metal debuttante. Le quattro canzoni dell'album (\"Glory to the Brave\", \"HammerFall\", \"I Believe\", \"The Dragon Lies Bleeding\") furono contraddistinte da testi che anticiparono quello che sarebbe stato il tono di tutti i successivi album: scene epiche, combattimenti, il tema del viaggio e la perdita della persona amata sono infatti ci\u00f2 che caratterizzer\u00e0 i testi del gruppo. Nello stesso anno, la band, orfana di un bassista, contatt\u00f2 ed aggiunse alla propria formazione il bassista Magnus Ros\u00e9n, da quel momento in poi membro stabile del gruppo. Nello stesso anno la band decise di pubblicare il singolo \"Glory to the Brave\" a cui segu\u00ec anche un video. In seguito gli HammerFall presero parte ad un tour di otto date, come spalla dei Raven e dei Tank, che tocc\u00f2 alcuni stati europei e durante il quale fece anche un'apparizione al Wacken Open Air. Il successo riscosso dalla band fu enorme, al punto tale che dopo poco tempo dal termine del tour ne intrapresero subito un altro, sempre in Europa, questa volta come spalla dei Gamma Ray e Jag Panzer. Il successo trionfale di questo tour convinse il gruppo a pubblicare l'album anche in America e Giappone, dove vendette 100.000 copie. Il riscontro fu tale che la band venne nominata ai premi Grammy in Svezia come migliore band Hard rock. Non vinse alcun premio, tuttavia il solo essere nominati fu considerato un grandissimo risultato per il genere.\nL'inizio del 1998 vide il gruppo impegnato in un mini-tour di cinque date tra Belgio e Paesi Bassi al termine del quale cominciarono a comporre un nuovo album. Legacy of Kings vide impegnato nella composizione anche l'ex membro Jesper Str\u00f6mblad che partecip\u00f2 al songwriting in memoria dei tempi passati. Alla pubblicazione fu preceduto un singolo che contenente alcune registrazioni live registrate durante un concerto a G\u00f6teborg. Le registrazioni furono effettuate in 40 giorni nella stessa citt\u00e0 presso i Fredman Studios, concedendosi brevi pause solo per partecipare ad alcuni festival tra cui Dynamo Open Air, Monsters of Rock e With Full Force. L'album fu accolto calorosamente dai fan, i quali, tuttavia, si divisero in due grandi categorie. La prima fu quella che vide la band degli HammerFall come i salvatori del genere metal e coloro i quali riuscirono a riportare in auge un genere, che, dopo gli anni '80, aveva perso di forza; l'altra categoria vide, al contrario, negli HammerFall un gruppo commerciale molto abile che, sfruttando riff gi\u00e0 composti da altri gruppi e semplici strutture riusciva a catalizzare l'attenzione del pubblico ed a vendere dischi. Nell'ottobre del 1998 partirono per un tour europeo di 24 date insieme ai Primal Fear e successivamente si imbarc\u00f2 in un tour di 27 date negli Stati Uniti come spalla dei Death.\nIl 1999 si apr\u00ec ancora con un mini-tour in Giappone, dove la band si esib\u00ec in quattro date. Tornata dall'oriente, tre giorni dopo essere rientrati in Svezia e la volta di un nuovo tour europeo di 25 date insieme agli Edguy che tocc\u00f2 tutti i paesi europei non inclusi nel precedente. In aprile nuovi impegni portarono la band ad effettuare 5 date in Sud America, dove riscosse un grandissimo successo. Rientrati in Europa, gli HammerFall decisero di prendersi una breve pausa di riflessione prima di intraprendere i festival estivi. Durante questa pausa, il batterista Patrik R\u00e4fling decise concordemente con gli altri membri della band di lasciare il progetto. Egli infatti non sentiva pi\u00f9 la spinta ed il desiderio iniziali e, pertanto si sentiva privato della grinta necessaria per essere adeguato allo stile del gruppo. Al suo posto, Magnus Ros\u00e9n propose all'amico Anders Johansson (ex-batterista dei Rising Force di Malmsteen) di unirsi al gruppo. Inizialmente Johansson si impegn\u00f2 solamente per i sei festival estivi a cui il gruppo partecip\u00f2 (tra cui il Gods of metal) per poi divenire un membro stabile della formazione. Significativo fu l'album tributo agli Helloween, album preparato ma che Nuclear Blast si rifiut\u00f2 di pubblicare. Gli HammerFall, tuttavia, avevano gi\u00e0 alcune tracce pronte che furono incluse nel singolo \"I Want Out\" che comprendeva, oltre all'omonima cover degli Helloween anche \"At the End of the Rainbow\", \"Man on the Silver Mountain\" ed il primo video di \"Glory to the Brave\" e che riscosse un discreto successo. Successivamente venne pubblicato il primo documentario video dal titolo \"The First Crusade\" riguardante il lasso di tempo maggio 1996 - settembre 1998.\n\"Renegade\" e l'affermazione nel mainstream.\nNell'aprile del 2000 la band cominci\u00f2 le registrazioni del terzo album nello studio WireWorld di Nashville (USA). Le registrazioni furono lunghe e la band termin\u00f2 la produzione nel mese di giugno. Il nuovo album fu fedele alla tradizione HammerFall in tutto e per tutto: Jesper Str\u00f6mblad partecip\u00f2 alla stesura di \"Renegade\" e l'album mantenne lo stampo fantasy-metal che contraddistingueva la band nei precedenti. L'unica evoluzione fu la comparsa di un pezzo interamente strumentale nella tracklist. Anche il lancio segu\u00ec lo stile HammerFall: il singolo Renegade precedette la pubblicazione del full-length il quale conteneva 2 cover. \"Run With the Devil\" degli Heavy Load e \"Head Over Heels\" degli Accept furono i pezzi che gli HammerFall scelsero per proseguire la loro \"missione\" di rievocazione del metal degli anni '80. L'album ebbe immediato successo, il primo posto nella classifica svedese ed il diciassettesimo posto in Germania, unita alla vendita solo in madrepatria di 40000 copie dello stesso valse agli HammerFall il disco d'oro. Il tour che segu\u00ec fu enorme: 60 date in tutta Europa e la partecipazione a 7 tra i pi\u00f9 importanti festival estivi del 2001. Gli HammerFall incrementarono la propria fama ancora di pi\u00f9 e, contemporaneamente, videro inasprirsi le critiche provenienti dall'ala dei propri detrattori.\nNel 2002 la band pubblic\u00f2 il video di \"The Templar Renegade Crusades\" e, tra maggio e luglio, registr\u00f2 il quarto album \"Crimson Thunder\" registrato in 3 studi: uno spagnolo, uno tedesco ed uno olandese. La produzione fu affidata a Charlie Bauerfeind che si impegn\u00f2 ad evitare che l'album, come era accaduto con \"Renegade\" fosse penalizzato da una cattiva produzione. Per la prima volta la composizione dell'album vide la partecipazione di ogni membro del gruppo, le tematiche trattate risultarono invariate, mentre, dal punto di vista musicale, il materiale prodotto conteneva qualche nuovo spunto come un maggiore uso di midtempo e una maggiore pesantezza del suono. Come nel precedente, anche \"Crimson Thunder\" conteneva un pezzo strumentale ed una cover. Le critiche e le contestazioni nei confronti degli HammerFall continuarono e raggiunsero l'apice nell'agosto 2002, quando il cantante Joacim Cans fu vittima di una aggressione in un locale di G\u00f6teborg. Uno squilibrato volle manifestare il proprio odio verso il genere suonato dagli HammerFall e verso gli HammerFall stessi scagliando un bicchiere sul volto del cantante Joacim Cans. La ferita procuratagli fu grave e gli comport\u00f2 una permanente cicatrice ancora oggi visibile sul volto. Il quarto album ebbe una lunga fase di mixaggio e fu pubblicato a fine ottobre 2002, ottenne un nuovo disco d'oro e la band partecip\u00f2 ad un tour di 70 date tra novembre 2002 e giugno 2003. Sempre nel 2003, gli HammerFall pubblicarono il primo album dal vivo \"One Crimson Night\", registrato durante una data del World Tour.\nDopo due anni, nel 2005 pubblicarono un nuovo album dal titolo \"\" a cui segu\u00ec un tour mondiale che ha visto la band come co-headliner con i finlandesi Stratovarius. Nel 2006 la produzione HammerFall ha dato alla luce un nuovo album: \"Threshold\". Il 7 marzo 2007, alla fine del tour \"Thresholds of Europe\", il bassista Magnus Ros\u00e9n ha lasciato la band per dedicarsi ai suoi progetti solisti, e, al suo posto rientra nella band il bassista precedente, Fredrik Larsson, che aveva suonato nel gruppo tra il 1994 e il 1997.\nNell'aprile del 2008 il chitarrista Stefan Elmgren decide di lasciare la band per motivi personali: l'ex-chitarrista ha ricevuto infatti un'offerta di lavoro come pilota per una compagnia aerea, e anche se si era discussa la possibilit\u00e0 di portare avanti le due carriere parallelamente, Elmgren e la band hanno concordato che sarebbe stato impossibile. Nell'arco dello stesso mese sul MySpace ufficiale compare la notizia che Stefan \u00e8 stato prontamente rimpiazzato da Pontus Norgren, chitarrista dei The Poodles ed ex Talisman. La band si dichiara fiduciosa nelle capacit\u00e0 di Pontus e conferma le date dei concerti in Nord America e che gi\u00e0 a luglio inizieranno le registrazione del nuovo album che dovrebbe vedere la luce nel febbraio del 2009. Il 27 giugno sono stati pubblicati un cover album dal titolo \"Masterpieces\" e un DVD intitolato \"Rebels With a Cause - Unruly, Unrestrained, Uninhibited\".\nNel febbraio del 2009 esce \"No Sacrifice, No Victory\", nuovo album in studio al cui interno le canzoni si susseguono quasi con un'alternanza di stili che varia dal loro classico power ad un heavy metal pi\u00f9 \"tradizionale\". Seguir\u00e0 un tour europeo dal nome Any Tour Necessary con unica data italiana a Milano il 10 marzo. Come Support sono state scelte le band Sabaton e Bullet.\nUn'ulteriore svolta verso i canoni pi\u00f9 classici dell'heavy metal si ha con l'uscita dell'album \"Infected\", datato 2011.\nNel 2012 gli Hammerfall hanno registrato un live DVD dello spettacolo realizzato nella suggestiva arena di Dalhalla in Svezia, \"Gates of Dalhalla\".\n\"(r)Evolution e Built to Last\" (2014\u2013presente).\nIl 27 agosto 2014 il gruppo pubblica \"(r)Evolution\", il 9\u00ba album in studio. Il disco debutta al primo posto in Svezia e nella classifica Billboard Heatseekers, e si inserisce nelle Top 5 in molti altri paesi.\nIl tour successivo, soprannominato \"World Wide (r) Evolution 2014-15\", vede la band tornare in America Latina insieme ad Edguy e Gotthard, per poi spostarsi in europa all'inizio del 2015. La band subisce tuttavia un duro colpo quando lo storico batterista Anders Johansson abbandona il suo ruolo (poco dopo l'uscita di (r)Evolution); viene quindi introdotto David Wallin (Pain) come sostituto temporaneo. Nello stesso periodo, il bassista Fredrik chiede un congedo parentale da settembre 2014 a marzo 2015 per la nascita del figlio. L'ex chitarrista Stefan Elmgren viene quindi arruolato in veste di sostituto bassista temporaneo.\nNel marzo 2016, la band annuncia di aver firmato con la Napalm Records. Il loro 10\u00ba album in studio, \"Built to Last\", \u00e8 stato pubblicato il 4 novembre 2016.\nTra il 16 dicembre 2016 e il 2 settembre 2017, il batterista David Wallin si \u00e8 allontanato dalla band per problemi famigliari, facendosi sostituire da Johan Kullberg."}
{"id": "355254", "revid": "1543377", "url": "https://it.wikipedia.org/wiki?curid=355254", "title": "Al-Biruni", "text": "\u00c8 noto anche per essere stato un maestro Sufi.\nIl cratere Al-Biruni, situato sul Mare Marginis della Luna, \u00e8 stato cos\u00ec chiamato in suo onore. Gli \u00e8 stato dedicato un asteroide, 9936 Al-Biruni.\nBiografia.\nNacque in Corasmia (Khw\u0101razm),\nStudi\u00f2 matematica e astronomia sotto la guida di Ab\u016b Na\u1e63r Man\u1e63\u016br. Fu anche abile poliglotta: parlava, infatti, il persiano, l'arabo, il sanscrito, il greco e aveva una discreta conoscenza anche del siriaco, dell'ebraico e del latino.\nFra i suoi pi\u00f9 significativi contributi \u00e8 meritevole di menzione il fatto che, a soli 17 anni, calcol\u00f2 la latitudine di Kath (Khw\u0101razm/Corasmia), basandosi sull'altezza massima apparente raggiunta dal Sole, ma \u00e8 anche da ricordare che, al compimento dei 22 anni, scrisse diversi brevi trattati, incluso uno intitolato \"Cartografia\", ovvero uno studio sulle proiezioni cartografiche che comprendeva la prima descrizione della proiezione azimutale equidistante. In seguito svilupp\u00f2 degli spunti che sono visti come un'anticipazione di un sistema di coordinate polari.\nLa proiezione di al-B\u012br\u016bn\u012b riapparve in Europa, indipendentemente dall'opera del geografo persiano, dopo dieci secoli. Nel 1660 il geografo siciliano Giovan Battista Nicolosi ne pubblic\u00f2 due esempi: uno era la rappresentazione dell'emisfero est, l'altro dell'emisfero ovest. Un'altra applicazione apparve a Parigi nel 1676 e altre seguirono ancora.\nMiglior\u00f2 l'approssimazione del calcolo del raggio terrestre in 6 339,6 chilometri, migliorando la stima di 6 314,5\u00a0km, rispetto alla misura compiuta da Eratostene di Cirene nel 230 a.C.\nPrima del compimento dei 27 anni, al-B\u012br\u016bn\u012b aveva scritto un libro intitolato \"Kit\u0101b al-\u0101th\u0101r al-b\u0101qiya\", tradotto in inglese nel 1879 da Eduard Sachau col titolo \"Chronology of Ancient Nations\" o \"Vestiges of the Past\", in cui si riferisce a una precedente opera - ora perduta - che comprendeva uno scritto sull'astrolabio, uno sul sistema decimale, quattro sull'astrologia e due di carattere storico.\nIn questo libro egli discute la sua concezione della storia e presenta uno studio dei calendari di diverse culture e civilt\u00e0; sono descritti inoltre episodi relativi a diverse religioni: Manicheismo, Buddismo, Giudaismo e Cristianesimo.\nSi ritiene che le opere di al-B\u012br\u016bn\u012b siano state 146 e di queste 95 dedicate all'astronomia, matematica e argomenti collegati come la geografia matematica.\nEgli tradusse dal sanscrito all'arabo lo Yatrasutra (Libro dei simboli) usato dai mistici hinduisti e buddisti, annotando le convergenze di pensiero (soprattutto col filosofo indiano Patanjali) e il sufismo.\nContributi alla matematica.\nTra i suoi contributi alla matematica vi sono:"}
{"id": "355255", "revid": "1318658", "url": "https://it.wikipedia.org/wiki?curid=355255", "title": "VI arrondissement di Parigi", "text": "Il VI \"arrondissement\" di Parigi copre un'area centrale della citt\u00e0, sulla \"rive gauche\". Confina ad ovest col VII \"arrondissement\" , a nord con la Senna ed il I \"arrondissement\", a sud col XV e XIV \"arrondissement\" e ad est col V \"arrondissement\".\nLe prime abitazioni lungo la Senna risalgono all'epoca romana, ma il quartiere si \u00e8 esteso verso sud solo nel XIX secolo."}
{"id": "355258", "revid": "30129", "url": "https://it.wikipedia.org/wiki?curid=355258", "title": "Alberuni", "text": ""}
{"id": "355259", "revid": "2093625", "url": "https://it.wikipedia.org/wiki?curid=355259", "title": "Alessandro Cagno", "text": "Biografia.\nNato da famiglia di modesta condizione, all'et\u00e0 di 13 anni venne assunto come apprendista nell'officina \"Storero\", un'importante fabbrica torinese di carrozze, omnibus e bicicli che, sul finire del secolo, aveva iniziato a produrre tricicli a motore, su licenza della tedesca Daimler, denominati \"Phoenix\".\nBen presto dimostr\u00f2 passione e abilit\u00e0 per la meccanica e venne scelto da Luigi Storero come suo meccanico nelle primissime competizioni per veicoli a motore. Occorre specificare che, a quei tempi, il meccanico seguiva la gara a bordo della vettura come secondo pilota.\nTra i clienti dell'officina occorre segnalare Giovanni Agnelli il quale, verso il giovane \"Sandrin\", mostr\u00f2 sempre una particolare considerazione, prima raccomandandolo come apprendista alla Storero e, poi, reclutandolo per la sua nuova azienda; Cagno risulta essere il 3\u00ba operaio assunto dalla FIAT ed ha trascorso tutta la sua attivit\u00e0 lavorativa, sportiva e commerciale nell'ambito dell'azienda torinese.\nVenuto il momento di creare il reparto corse, nel 1901, Agnelli ne affid\u00f2 a Luigi Storero la gestione, affiancandogli l'ormai indispensabile \"Sandrin\" e l'astro nascente Vincenzo Lancia.\nFu collaudatore Fiat e autista personale del senatore Giovanni Agnelli, primo a percorrere con un camion da Torino a Mosca, primo ad aprire una \"commissionaria\" Fiat a Torino e campione di motonautica e aeronautica. Alla Scuola di pilotaggio della Comina \u00e8 istruttore di Giuseppe Rossi. \nAttivit\u00e0 agonistica.\nLa sua prima gara la disputa a 18 anni piazzandosi secondo sul circuito belga delle Ardenne nel 1902. La prima vittoria arriva nel 1904 alla corsa in salita Susa-Moncenisio, seguita da quella della gara in salita al Monte Ventoux. Nel 1905, sempre guidando una FIAT, si piazza terzo all'ultima Gordon Bennett, dietro il compagno di squadra Nazzaro.\nNel 1906 la FIAT decise di non intervenire alla neonata Targa Florio e concesse a Cagno di parteciparvi al volante di una Itala. Cagno fu il primo vincitore di quella gara di gran fondo, destinata a diventare una delle competizioni pi\u00f9 note e importanti a livello mondiale. \nHa concluso la sua carriera nel 1923."}
{"id": "355265", "revid": "123472676", "url": "https://it.wikipedia.org/wiki?curid=355265", "title": "Giulio Masetti", "text": "Biografia.\nIl conte Giulio Masetti da Bagnano nacque a Vinci nel 1894.Insieme al fratello Carlo, anch'egli appassionato di motori e di competizioni, inizi\u00f2 a gareggiare fin da ragazzo. Dopo aver acquistato un'obsoleta ma ancora efficiente Fiat S57/14B del 1914 inizi\u00f2 a gareggiare gi\u00e0 nel 1920. Con questa vettura, nello stesso 1920, partecip\u00f2 alla Parma-Poggio di Berceto giungendo secondo alle spalle di Giuseppe Campari che correva su Alfa Romeo e, nello stesso anno, si piazz\u00f2 ancora al secondo posto nella Coppa della Consuma.\nL'anno successivo arriv\u00f2 la sua prima vittoria, sempre sulla stessa Fiat, alla Targa Florio. La sua vittoria fu un vero capolavoro in quanto riusc\u00ec a sconfiggere, con un mezzo molto meno potente, gli squadroni Alfa Romeo e Mercedes che erano giunti in Sicilia con l'intento di vincere a tutti i costi la gara. Dopo la vittoria iniziarono i contatti con la Mercedes ma la scuderia tedesca alla fine non lo ingaggi\u00f2, ritenendo la sua vittoria come un colpo di fortuna. \nIl rifiuto della Mercedes provoc\u00f2 in Masetti un senso di rabbia e frustrazione e, per riscattarsi, decise di acquistare personalmente una Mercedes e, dopo averla ridipinta nel colore Rosso Italia, nel 1922 si present\u00f2 alla partenza della Targa Florio. Il pilota fiorentino dimostr\u00f2 che non era stata fortuna e biss\u00f2 il successo dell'anno precedente, precedendo le due Ballot ufficiali e le vetture dell'Alfa Romeo. Con la sua Mercedes rossa, nello stesso anno, vinse anche il Circuito di Brescia e, sempre a Brescia, si piazz\u00f2 terzo nella gara di velocit\u00e0 sul chilometro lanciato.\nIl duplice successo nella gara siciliana lo fece diventare un beniamino del pubblico e gli valse il soprannome di \"Leone delle Madonie\". \nNel 1923 l'Alfa Romeo lo ingaggia come pilota ufficiale e, con la nuova auto, vince la Coppa della Consuma e si piazza secondo, dietro a Gastone Brilli Peri, nel Circuito del Mugello, quarto alla Targa Florio e terzo, dietro al fratello Carlo, nel Circuito di Brescia. Nel 1924 \u00e8 ancora pilota ufficiale Alfa Romeo ed alla guida di un Alfa RL TF giunse secondo alla Targa Florio. Nel 1925 gareggia per la squadra Sunbeam-Talbot-Darracq arrivando primo nella Corsa del Klausen in Svizzera dove, per la prima volta, indoss\u00f2 un casco rigido rivestito in pelle marrone, secondo alla 200 miglia di Booklands e terzo al Grand Prix di Francia.\nMa la sua passione era la Targa Florio che in quell'anno non aveva corso. Il pubblico siciliano lo amava e lui amava la Sicilia.\nNel 1926 scese nuovamente in Sicilia per correre la 17\u00aa edizione della corsa. Decise di gareggiare su una Darracq di sua propriet\u00e0 ma, a causa di un ritardo nella preparazione della macchina, fu costretto a ripiegare su una Delage due litri, dodici cilindri. La macchina portava il numero 13 e stava conducendo un'ottima gara quando, giunto su un ponticello a Sclafani Bagni, Masetti perse il controllo della vettura, andando a schiantarsi contro un terrapieno a cui fece seguito il decollo e il successivo ribaltamento, che schiacci\u00f2 il corpo del pilota, che perse la vita all'istante a soli 31 anni.\nQuando giunsero i primi soccorritori ad estrarlo lo trovarono vestito come al suo solito: tuta di colore bianco e cintura di cuoio marrone con fibbia in argento.\nSul luogo dell'incidente sorge un cippo che lo ricorda; il feretro venne in seguito inumato nel Cimitero delle Porte Sante a Firenze.\nLo stile di guida.\nGiulio Masetti aveva una tecnica di guida non aggressiva che lo portava ad interpretare nel modo migliore le curve, in genere senza derapare e senza sfruttare al massimo la tenuta degli pneumatici. Questa tecnica era l'ideale sul tracciato della Targa Florio dove, in media, un pilota doveva affrontare mediamente per ogni chilometro dodici fra tornanti e curve.\nI cippi stradali.\nLungo le strade che lo videro protagonista come pilota sono tre i cippi stradali che lo ricordano. Uno \u00e8 posto nei pressi del Passo della Futa, un altro nei pressi del Passo della Consuma e un l'altro \u00e8 posto a Sclafani Bagni nel luogo dove perse la vita. \nIl Cippo al Passo della Futa.\nIl cippo al Passo della Futa ha un testo che cos\u00ec recita:\n\"I FASCI DI FIRENZUOLA E PIETRAMALA III GIUGNO MCMXXVII\""}
{"id": "355271", "revid": "254059", "url": "https://it.wikipedia.org/wiki?curid=355271", "title": "Federico I di Saluzzo", "text": "Biografia.\nFiglio del marchese Manfredo IV di Saluzzo e della di lui prima moglie Beatrice di Sicilia, venne escluso dalla successione al marchesato a favore del fratellastro Manfredo, avuto dal padre in seconde nozze con Isabella Doria. Dopo lunghe lotte per il diritto di successione, Federico ottenne, anche grazie all'intercessione della casa Savoia, il governo del marchesato. Il riconoscimento avvenne nel 1334 ma solo due anni dopo Federico mor\u00ec lasciando suo figlio Tommaso alla successione. \nMatrimonio e discendenza.\nNel 1303 Federico spos\u00f2 Margherita de La Tour du Pin, figlia di Umberto I, delfino del Viennois, dalla quale ebbe due figli:\nSpos\u00f2 poi in seconde nozze Giacomina di Biandrate, figlia di Guglielmo di San Giorgio, dalla quale tuttavia non ebbe figli.\nEgli ebbe inoltre un figlio illegittimo, Giacomo, signore di Brondello."}
{"id": "355304", "revid": "254059", "url": "https://it.wikipedia.org/wiki?curid=355304", "title": "Tommaso II di Saluzzo", "text": "Biografia.\nLa sua successione al padre fu aspramente contrastata dallo zio, Manfredo V, che era stato nominato marchese dal padre Manfredo IV e che era stato sconfitto nella successiva lotta per il trono dal fratello Federico.\nFederico, per\u00f2, govern\u00f2 pochissimo e la questione dinastica si riapr\u00ec.\nManfredo si circond\u00f2 di un notevole esercito, finanziato dai guelfi di Roberto I di Napoli, e marci\u00f2 su Saluzzo nel 1341. Tommaso e i ghibellini che lo sostenevano non riuscirono a difendere la citt\u00e0, che cadde il 13 aprile. Il giorno successivo Manfredo V ordin\u00f2 il sacco, mettendo a ferro e fuoco Saluzzo e devastando anche il castello. Tali avvenimenti bellici furono narrati da Silvio Pellico, nell'ode \"La presa di Saluzzo\". Cos\u00ec egli ricorda l'incendio della citt\u00e0:\nTommaso si consegn\u00f2 nelle mani del siniscalco angioino Beltrando del Balzo (De Baux) pur di non trattare con lo zio: il marchese venne dunque incarcerato e affidato alla custodia di Perino Falletti, ma venne liberato dopo un anno in seguito al pagamento di un pesante riscatto con i soldi presi a prestito, attraverso gli uffici della Badessa di Rifredi, dal banchiere Oddino Granetto di Carmagnola. Il suo stesso custode (nonch\u00e9 vassallo) Perino Falletti diede larga parte dei soldi necessari al riscatto, la quale cifra ammontava a 80.000 fiorini, divenendo, assieme alla sua famiglia, garanti del marchese di fronte al re angioino: essi poterono cos\u00ec ottenere Sanfront e una parte di Lagnasco e Antonio Falletti pot\u00e9 avere la mano della figlia del marchese, Beatrice.\nInfatti, in seguito alla sconfitta di Gamenario dell'esercito angioino, il potere di Roberto I inizi\u00f2 rapidamente a dissolversi. Privo dei suoi sostenitori e minacciato dai Visconti, Manfredo V decise di riconsegnare il trono al nipote, che per prima cosa decise di allearsi con i Monferrato al fine di minare sempre di pi\u00f9 la potenza angioina.\nNel tentativo di recuperare i suoi territori invasi durante la guerra civile, Tommaso II si alle\u00f2 e si trov\u00f2 contro in fasi alterne i Savoia e gli Acaia, lasciando in eredit\u00e0 al figlio Federico II un marchesato dal futuro incerto. Tra queste alleanze va ricordata quella con Aimone di Savoia ed Azzone Visconti, che gli valse la partecipazione di un gruppo di suoi militari alla battaglia di Parabiago (21 febbraio 1339).\nMatrimonio e discendenza.\nSi spos\u00f2 nel 1329 con Ricciarda Visconti (1304-61), figlia di Galeazzo I Visconti."}
{"id": "355307", "revid": "623860", "url": "https://it.wikipedia.org/wiki?curid=355307", "title": "Xojo", "text": "Xojo \u00e8 un IDE ed un linguaggio di programmazione basato su un dialetto BASIC orientato agli oggetti, sviluppato e commercializzato da Xojo, azienda con sede ad Austin (Texas), per macOS, Microsoft Windows, Linux, Raspberry Pi, iOS e web.\nStoria.\nREALbasic \u00e8 stato creato da Andrew Barry. Il nome originariamente era CrossBasic, per sottolineare la sua capacit\u00e0 di compilare lo stesso codice di programmazione per Mac OS e Java (anche se l'ambiente di sviluppo integrato era solo Mac). Nel 1997 CrossBasic fu acquistato da FYI Software, che cambi\u00f2 il suo nome in REALbasic e il nome dell'azienda stessa in REAL Software. Fu in questo periodo che venne abbandonato il target Java e furono aggiunti il target Windows ed il supporto database. L'IDE \u00e8 ora disponibile per Microsoft Windows, macOS, e Linux 32-bit x86 e pu\u00f2 compilare applicazioni per Windows (Windows 2000 e superiore), Mac OS X (PowerPC, Intel, e Universal Binary) e Linux 32-bit x86.\nIn aprile 2009 \u00e8 uscito il nuovo IDE, \"RealStudio\", che permette di creare anche applicazioni web.\nDa giugno 2013, la societ\u00e0 ha cambiato nome in Xojo, Inc ed il nome del linguaggio di programmazione \u00e8 stato cambiato in Xojo. Offre una serie di nuove funzionalit\u00e0 ed \u00e8 distribuito con una nuova politica di licenze.\nCaratteristiche del linguaggio.\nAnche se il nome originale del linguaggio di programmazione includeva la parola \"basic\", il linguaggio di programmazione non segue lo standard ANSI per il linguaggio di programmazione BASIC. Ad esempio, il codice sorgente ANSI Standard di semplici programmi demo in TrueBASIC non compiler\u00e0 senza una riscrittura completa. Xojo non supporta l'operatore standard codice_1 che rende ANSI BASIC uno strumento utile per l'insegnamento di concetti di programmazione introduttivi. Xojo \u00e8 un linguaggio fortemente tipizzato con una conversione automatica di tipo ridotta al minimo, che supporta ereditariet\u00e0 singola e interfacce, metodi e propriet\u00e0 di classe, gestione della memoria automatica tramite il conteggio dei riferimenti, e il sovraccarico degli operatori. Una funzione importante \u00e8 la capacit\u00e0 di estendere (non solo ereditare) classi esistenti, come le categorie Objective-C. Questa particolarit\u00e0 riduce considerevolmente il bisogno di Abstract factory pattern, che complicano l'uso di Framework applicativi in Java e C++. Xojo include anche la funzione delegate, l'introspezione, e il supporto a namespace, che consentono ai moduli di contenere classi, interfacce e altri moduli.\nCaratteristiche del framework.\nIl framework incluso supporta:\nLa funzionalit\u00e0 framework pu\u00f2 anche essere estesa con la creazione di plugin usando il Plugin SDK ufficiale. I plugin sono creati usando C/C++ con una variet\u00e0 di compilatori supportati, inclusi Xcode, Microsoft Visual Studio e GCC e possono supportare tutte le piattaforme supportate dal compilatore, fatta eccezione per iOS, come indicato nella documentazione per l'SDK.\nFormato file.\nIl formato del file sorgente contiene dati per la disposizione di finestre e controlli. proprietario, anche se l'importazione e l'esportazione in formato XML sono supportate. Tutto il codice sorgente pu\u00f2 essere contenuto in un file di progetto, ma \u00e8 possibile anche avere classi/moduli in file separati nella stessa maniera in cui possono farlo la maggior parte degli altri linguaggi e dialetti. Xojo compila direttamente in codice macchina per ogni piattaforma supportata. A partire da REALbasic 2006 Release 3, \u00e8 possibile salvare il codice come testo, per consentire l'utilizzo di strumenti di controllo della versione quali Subversion o CVS.\nEdizioni dell'IDE.\nL'IDE Xojo pu\u00f2 essere usato liberamente per imparare e sviluppare. Compilare applicazioni con Xojo richiede una licenza. Le versioni offerte dell'IDE comprendono:\nCaratteristiche dell'IDE.\nL'IDE permette di costruire l'interfaccia utente grafica dell'applicazione trascinando i controlli dalla barra degli strumenti alla finestra che li contiene. Il posizionamento dei controlli \u00e8 agevolato dall'IDE, che permette di allinearli (sia in orizzontale che in verticale) e fornisce informazioni sulla distanza tra i controlli o tra un controllo e i bordi della finestra.\nCome molti IDE moderni, l'editor di codice supporta strumenti personalizzabili come l'evidenziazione della sintassi, il completamento automatico e il refactoring della struttura del codice. L'IDE include anche editor per men\u00f9 e schemi di database, ed un visualizzatore per file multimediali come immagini, filmati o audio.\nXojo supporta la compilazione incrementale, attraverso cui il compilatore pu\u00f2 ricompilare solo quelle parti di un progetto che sono state modificate. Per esempio, se soltanto il corpo di un metodo viene modificato, allora solo la voce del progetto contenente quel metodo necessita di essere ricompilata.\nCodice di esempio.\nQuesto \u00e8 un esempio di sovraccarico dell'operatore (operator overloading) per un'ipotetica classe codice_2 che permette di sommare un numero reale con un numero complesso, e di sommare due numeri complessi.\nFunction Operator_Add (rhs As Single) As Complex\n Dim ret As New Complex\n ret.Real = Self.Real + rhs\n ret.Imaginary = Self.Imaginary\n Return ret\nEnd Function\nFunction Operator_Add (rhs As Complex) As Complex\n Dim ret As New Complex\n ret.Real = Self.Real + rhs.Real\n ret.Imaginary = Self.Imaginary + rhs.Imaginary\n Return ret\nEnd Function\nLa stessa funzione pu\u00f2 essere definita per accettare valori codice_3.\nIl seguente codice mostra come usare la classe codice_2 per sommare un numero reale con un numero complesso.\n Dim First As New Complex (0, 1)\n Dim Second As New Complex (1, 1)\n Dim Sum As Complex\n Sum = First + 5.0 + Second\n // La somma sar\u00e0 (6, 2)"}
{"id": "355308", "revid": "640389", "url": "https://it.wikipedia.org/wiki?curid=355308", "title": "Prima guerra balcanica", "text": "La prima guerra balcanica (in albanese: \"Lufta e par\u00eb ballkanike\"; in bulgaro: indicata semplicemente come \u0411\u0430\u043b\u043a\u0430\u043d\u0441\u043a\u0430 \u0432\u043e\u0439\u043d\u0430, \"balkanska vojna\"; in greco: \u03a0\u03c1\u03ce\u03c4\u03bf\u03c2 \u03b2\u03b1\u03bb\u03ba\u03b1\u03bd\u03b9\u03ba\u03cc\u03c2 \u03c0\u03cc\u03bb\u03b5\u03bc\u03bf\u03c2, \"Pr\u00f2tos balkanik\u00f2s p\u00f2lemos\"; in serbo: \u041f\u0440\u0432\u0438 \u0431\u0430\u043b\u043a\u0430\u043d\u0441\u043a\u0438 \u0440\u0430\u0442, \"Prvi balkanski rat\"; in turco: \"Birinci balkan sava\u015f\u0131\") inizi\u00f2 l'8 ottobre 1912, quando il Regno del Montenegro dichiar\u00f2 guerra all'Impero ottomano; pochi giorni pi\u00f9 tardi scesero in campo, a fianco del primo, anche i regni di Bulgaria, Serbia e Grecia dando vita alla Lega Balcanica, ed estendendo il conflitto a tutta la parte meridionale dei Balcani.\nIn meno di due mesi l'esercito dell'Impero ottomano sub\u00ec una lunga serie di sconfitte, per mare e per terra, ad opera delle forze dei coalizzati che conquistarono la quasi totalit\u00e0 dei possedimenti ottomani nella penisola balcanica. Un primo armistizio fu stabilito il 3 dicembre 1912 (a cui la Grecia ader\u00ec solo il 24 dicembre), ma le trattative diplomatiche per giungere alla conclusione delle ostilit\u00e0, mediate dalle potenze europee, non ebbero esito e i combattimenti ripresero il 3 febbraio 1913: le residue piazzeforti ottomane nei Balcani (Adrianopoli, Scutari, e Giannina) furono espugnate dai coalizzati, e un secondo armistizio fu stipulato il 24 aprile (il Montenegro vi ader\u00ec il 4 maggio).\nCon la mediazione delle principali potenze europee, il 30 maggio 1913 fu firmato il trattato di Londra, che pose fine alla guerra: l'Impero ottomano perse quasi tutti i suoi territori europei che furono spartiti tra gli Stati della Lega balcanica; i dissensi circa la spartizione della regione della Macedonia provocarono attriti e contrasti tra i coalizzati, sfociati poi nella seconda guerra balcanica nel giugno-luglio 1913.\nAntefatti.\nLa disgregazione dell'Impero ottomano.\nAll'inizio del XX secolo l'Impero ottomano versava in uno stato di grave crisi. Disordini e turbolenze affliggevano le provincie europee dell'Impero, collettivamente note come \"Rumelia\" ma amministrativamente divise nei sei \"vilayet\" di Adrianopoli (la Tracia orientale e centrale), di Salonicco (la Macedonia egea e la Tracia occidentale), di Monastir (la Macedonia centrale e occidentale e la parte centrale dell'odierna Albania), di Giannina (l'Epiro e l'Albania meridionale), di Scutari (l'Albania settentrionale) e del Kosovo (l'odierna regione pi\u00f9 Sangiaccato e Macedonia settentrionale); rivolte locali, attentati e una perdurante guerriglia sconvolgevano la regione, abitata da una moltitudine di etnie e fedi religiose diverse. Particolarmente delicata era la situazione nella Macedonia (suddivisa tra i \"vilayet\" di Salonicco, Monastir e Kosovo), dove alla popolazione slava locale si affiancavano le popolazioni serbe, greche e bulgare: nel contesto del periodo noto anche come \"Lotta Macedone\", l'Organizzazione Rivoluzionaria Interna Macedone (VMRO), nata nel 1896, era una delle pi\u00f9 attive nel compiere attentati contro l'amministrazione ottomana, al fine di costituire una Macedonia autonoma inserita all'interno di una federazione balcanica, mentre le altre minoranze etniche guardavano per lo pi\u00f9 all'integrazione con i vicini Stati balcanici indipendenti, da cui ricevevano segretamente sostegno e finanziamenti.\nIl colpo di Stato dell'aprile del 1908, promosso dall'organizzazione dei Giovani Turchi e che port\u00f2 alla destituzione del sultano Abdul Hamid II in favore del fratello Mehmet V, costitu\u00ec un motivo di ulteriore tensione nella Rumelia: i Giovani Turchi impressero un movimento di rinnovamento all'Impero orientato prevalentemente a eliminare la coesione su base musulmana del regno di Abdul Hamid in favore di un ruolo pi\u00f9 centrale per l'etnia turca. Le riforme dei Giovani Turchi colpirono tutte le minoranze dell'Impero, ma trovarono forte opposizione in particolare presso gli albanesi, aperti sostenitori di Abdul Hamid: nell'aprile del 1910 nel \"vilayet\" del Kosovo, dove da tempo si verificavano scontri e violenze tra le minoranze serbe e albanesi, scoppi\u00f2 una vasta insurrezione antiturca delle popolazioni albanesi; rivolta che si estese anche ai \"vilayet\" di Scutari e Monastir dopo la schiacciante vittoria dei Giovani Turchi alle elezioni del febbraio 1912. La rivolta albanese ottenne un ampio successo, e gli insorti, arrivati a contare quasi 45.000 uomini, riuscirono a occupare nell'agosto del 1912 le importanti citt\u00e0 di Prizren, Yeni Pazar e \u00dcsk\u00fcb (l'attuale Skopje); la prova di forza convinse il governo ottomano a trattare, e nel settembre del 1912 furono concesse ampie autonomie in materia di amministrazione e giustizia ai \"vilayet\" abitati dagli albanesi: si giunse perfino a ipotizzare la costituzione di un unico \"vilayet\" albanese, preludio alla creazione di un'Albania propriamente indipendente.\nLa Lega Balcanica.\nLo scoppio della guerra italo-turca nel settembre del 1911 non fece che incrementare il processo di disgregazione dell'Impero ottomano: le sconfitte turche in Libia e nel mar Egeo misero in luce la profonda crisi in cui versavano le forze ottomane, mentre i disordini in Macedonia e in Albania sembravano preannunciare un'imminente disgregazione dei territori europei dell'Impero; tutto ci\u00f2, inevitabilmente, fece da incentivo per gli Stati balcanici a intraprendere una politica aggressiva nei confronti degli ottomani.\nI contatti tra Bulgaria e Serbia in merito alla spartizione dei territori ottomani procedettero per gradi: i due paesi si erano scontrati in una breve guerra nel 1886, e forti rimanevano i contrasti in merito alla spartizione della Macedonia, abitata da gruppi etnici appartenenti a entrambe le nazioni. Nel riavvicinamento dei due Stati gioc\u00f2 un ruolo rilevante la diplomazia russa, nella persona degli ambasciatori Nikolaj Hartwing (a Belgrado) e Aleksand\u0103r Nekljudov (a Sofia): di fatto i due diplomatici si mossero in maniera autonoma e non coordinata con le istruzioni che giungevano dal ministro degli esteri russo Sergej Dmitrievi\u010d Sazonov, che, come del resto tutte le potenze europee, puntava a una stabilizzazione pacifica dei Balcani ed era contrario alla guerra contro l'Impero ottomano. Dopo alcuni incontri informali all'inizio del 1910, i contatti tra le due nazioni ripresero nel settembre del 1911: i rispettivi primi ministri, il bulgaro Ivan Ge\u0161ov e il serbo Nikola Pa\u0161i\u0107, convennero sulla necessit\u00e0 di un'alleanza militare per impossessarsi dei territori ottomani, concordando anche su una prima bozza di spartizione (la Tracia alla Bulgaria, il Kosovo e il nord dell'Albania alla Serbia, che puntava cos\u00ec a ottenere uno sbocco al mare). Pi\u00f9 complicata fu la questione della spartizione dei territori macedoni: abbandonata l'idea, promossa dai bulgari, di farne una provincia autonoma, vennero definite una zona spettante alla Serbia e una spettante alla Bulgaria, con in mezzo una vasta \"zona contesa\" rivendicata da entrambe, comprendente le citt\u00e0 di \u00dcsk\u00fcb, Kumanovo, Ohrid, Debre, Ki\u010devo, Kalkandelen e Struga; dopo lunghi negoziati, si convenne infine che la sorte della zona contesa sarebbe stata definita a guerra conclusa, con un arbitrato mediato dallo zar di Russia. Tra l'11 e il 13 marzo 1912 i due Stati sottoscrissero un trattato di amicizia e alleanza, presentato alla diplomazia europea come un modo per mantenere lo \"status quo\" nei Balcani; le decisioni in merito alla spartizione dei territori ottomani erano contenute in un allegato mantenuto segreto.\nLa questione dei territori ottomani interessava anche la Grecia: uscito sconfitto nella guerra greco-turca del 1897, il paese ambiva a ottenere guadagni territoriali nella Macedonia meridionale, oltre a risolvere definitivamente la questione di Creta (separata dall'Impero ottomano e costituita come Stato indipendente nel 1898, ma desiderosa di unirsi alla Grecia). Sostenuto dagli ambienti militari e da un largo seguito popolare, nell'ottobre del 1910 divenne Primo ministro greco Eleutherios Venizelos, fautore di una politica di rafforzamento nazionale in vista dello scontro con gli ottomani; Venizelos rilanci\u00f2 i rapporti con la Bulgaria, nonostante una certa ostilit\u00e0 alla convergenza tra i due paesi presso le rispettive opinioni pubbliche: dopo aver stabilizzato le relazioni con la Serbia, nel febbraio del 1912 Ge\u0161ov si dedic\u00f2 ai rapporti con i greci, stabilendo una solida intesa sul piano militare ma trovando anche qui contrasti sulla spartizione della Macedonia meridionale, e in particolare sul destino di Salonicco (chiamata dagli ottomani Selanik), rivendicata da entrambi. Incassato il sostegno bulgaro sulla questione di Creta e desideroso di portare a termine l'accordo, Venizelos non ritenne necessario forzare la questione della Macedonia, rimandando le spartizioni territoriali al dopoguerra: il 29 maggio 1912 un trattato di alleanza fu stipulato tra Grecia e Bulgaria.\nL'ultimo ad aggregarsi alla \"Lega balcanica\" fu il Montenegro: attivo nel sostenere la guerriglia albanese contro gli ottomani, il re Nicola I era tuttavia ostile alla Serbia, accusata di appoggiare l'opposizione interna al monarca. Solo nel maggio del 1912, su iniziativa diplomatica russa, il piccolo regno fu coinvolto nei negoziati per la creazione della Lega: un accordo verbale con i bulgari concedeva al Montenegro, in cambio del suo sostegno militare, il possesso di tutto il territorio che sarebbe riuscito a conquistare; venne anche convenuto che i montenegrini avrebbero iniziato per primi la guerra, attaccando gli ottomani per la fine del settembre 1912. Un'intesa serbo-montenegrina arriv\u00f2 solo il 6 ottobre 1912, due giorni prima dell'inizio delle ostilit\u00e0: si stabilirono linee di massima per la spartizione del Sangiaccato, con alcuni territori rimessi ad arbitrati nel dopoguerra; un trattato di alleanza fu infine stipulato il 15 ottobre seguente.\nUltime manovre diplomatiche.\nIl 17 luglio truppe turche e montenegrine si scontrarono lungo la frontiera tra le due nazioni, a causa di una disputa circa il possesso di un villaggio albanese: gli ottomani ruppero le relazioni diplomatiche con il regno, ma sia Cettigne che Istanbul convennero di \"congelare\" la questione; i montenegrini, comunque, si assicurarono un utile \"casus belli\". In agosto una serie di attentati condotti dal VRMO macedone a Ko\u010dani provoc\u00f2 la dura reazione delle autorit\u00e0 ottomane, che fecero 120 morti tra la popolazione civile; la repressione scaten\u00f2 proteste in Bulgaria e pubbliche richieste di ritorsioni nei confronti degli ottomani. La concessione dell'autonomia agli albanesi nel settembre del 1912 acceler\u00f2 i piani dei coalizzati: a met\u00e0 settembre serbi e bulgari stilarono un ultimatum per chiedere a Istanbul di estendere l'autonomia anche alle altre minoranze etniche e di ritirare le proprie truppe dai territori europei; i greci proposero di risolvere la disputa solo per vie diplomatiche, auspicando un'accettazione dell'ultimatum da parte degli ottomani, ma i bulgari spinsero per la soluzione militare.\nLe potenze europee erano nel complesso contrarie alla guerra: l'Impero austro-ungarico puntava a contrastare i piani degli alleati spingendo per l'autonomia dell'Albania, strumento utile anche per negare ai nemici serbi uno sbocco al mare; l'Italia appoggiava Vienna sulla questione albanese, puntando a esercitare una notevole influenza sul nascente Stato. Intuito che l'alleanza tra le nazioni balcaniche accelerava invece di rallentare la possibilit\u00e0 di una guerra, il russo Sazonov tent\u00f2 di fare pressione sulla Lega perch\u00e9 desistesse dai suoi propositi, ma i coalizzati respinsero le sue proposte; il presidente francese Raymond Poincar\u00e9 propose un piano internazionale per stabilizzare i Balcani e allontanare il pericolo di una guerra, ma non trov\u00f2 l'appoggio degli alleati britannici, contrari a impegnarsi nella regione, e dei russi, timorosi di un maggiore coinvolgimento degli austroungarici e dei tedeschi nella questione.\nLa Lega balcanica aspettava ormai solo il pretesto giusto, che fu fornito dagli stessi ottomani: tra il 23 e il 24 settembre un carico di materiale bellico destinato alla Serbia fu bloccato dai turchi nel porto di Salonicco, mentre uomini vennero mobilitati nel \"vilayet\" di Adrianapoli, davanti alla frontiera bulgara; per tutta risposta Sofia ordin\u00f2 una parziale mobilitazione dei propri riservisti a partire dal 25 settembre. Tra il 26 e il 28 settembre i vertici militari serbo-bulgari si incontrarono per mettere a punto i piani operativi finali; il 30 settembre Bulgaria, Serbia e Grecia proclamarono la mobilitazione generale, seguite dal Montenegro il giorno successivo e dall'Impero ottomano il 2 ottobre. Il 4 ottobre, sempre su sollecitazione di Poincar\u00e9, le potenze europee trovarono infine un accordo per tentare di impedire la guerra: fu costituita una delegazione diplomatica mista russa e austroungarica da inviare presso gli Stati balcanici per convincerli a desistere dai preparativi bellici, mentre su pressione francese il gran visir ottomano Gazi Ahmet Muhtar Pasci\u00e0 annunci\u00f2 l'8 ottobre di aver preparato un pacchetto di riforme per tutta la Rumelia.\nLa mediazione europea arriv\u00f2 troppo tardi: quello stesso 8 ottobre il Montenegro dichiar\u00f2 guerra all'Impero ottomano, adducendo come pretesto la mancata risoluzione della disputa sui confini; il 9 ottobre seguente, alle 07:00, il principe Pietro spar\u00f2 simbolicamente il primo colpo di fucile contro le posizioni ottomane, e subito dopo le truppe montenegrine si riversarono oltre la frontiera. Il 12 ottobre gli altri tre Stati della Lega rigettarono ufficialmente la proposta di mediazione austro-russa, inviando allo stesso tempo a Istanbul il testo dell'ultimatum gi\u00e0 predisposto; il 15 ottobre il governo ottomano respinse il testo dell'ultimatum, provvedendo anche il 17 ottobre seguente a espellere gli ambasciatori di Serbia e Bulgaria, proprio mentre si accingevano a consegnare la formale dichiarazione di guerra; l'ambasciatore greco fu invece in grado di consegnare il testo il giorno successivo, dando ufficialmente avvio al conflitto.\nForze in campo.\nBulgaria.\nL'esercito bulgaro costituiva la forza pi\u00f9 potente, meglio armata e addestrata della Lega balcanica: da una popolazione di 4,3 milioni di abitanti furono mobilitati pi\u00f9 di uomini delle forze regolari, suddivisi in undici divisioni di fanteria e una di cavalleria; ogni divisione aveva tre brigate di due reggimenti ciascuna, salvo tre divisioni di fanteria e quella di cavalleria che invece avevano solo due brigate. L'esercito bulgaro annoverava armamenti di varia provenienza, frutto dell'oscillazione della nazione tra i due blocchi europei contrapposti, la Triplice intesa e la Triplice alleanza: la fanteria era armata con i fucili austroungarici Steyr-Mannlicher M1895, l'arma individuale pi\u00f9 tecnologicamente avanzata tra quelle in dotazione ai belligeranti, e con le mitragliatrici tedesche MG 08, mentre i 720 pezzi d'artiglieria erano in maggioranza francesi del tipo Schneider 75 mm Mod\u00e8le 1905; erano inoltre disponibili cinque aeroplani (di fabbricazione britannica, francese e russa) a cui se ne aggiunsero ulteriori 17 a guerra iniziata, utilizzati prevalentemente per la ricognizione ma anche per improvvisate missioni di bombardamento.\nLa marina militare bulgara era una forza piccola, destinata principalmente alla difesa costiera, e poteva allineare 6 moderne torpediniere da 100\u00a0t costruite in Francia dalla Schneider et Cie (\"Dr\u0103zki\", \"Smeli\", \"Hrabri\", \"\u0160umni\", \"Letja\u0161ti\" e \"Strogi\") entrate in servizio tra il 1905 e il 1908, che comunque bastavano a impegnare la flotta ottomana nel controllo delle rotte mercantili del Mar Nero, e una cannoniera (la \"Nade\u017eda\") risalente al 1898. Comandante in capo delle forze bulgare era nominalmente lo zar Ferdinando I, ma allo scoppio della guerra questi prefer\u00ec cedere il suo ruolo al generale Mihail Savov; la carica di capo di stato maggiore dell'esercito era invece ricoperta dal generale Ivan Fi\u010dev.\nIl piano originario bulgaro prevedeva un'offensiva iniziale nella regione della Tracia, per battere le principali forze ottomane e tagliare la ferrovia Istanbul-Salonicco, vitale via di rifornimento per le armate turche schierate pi\u00f9 a occidente; una volta fatto ci\u00f2, le principali forze bulgare avrebbero piegato verso ovest per muovere in aiuto di serbi e greci in Macedonia. In fase di pianificazione ci si rese conto tuttavia che tale manovra scopriva il fianco delle armate bulgare a contrattacchi dei rinforzi ottomani provenienti dall'Anatolia, con il rischio anche di un'invasione del territorio nazionale: venne quindi presa la decisione di lasciare ai serbi la responsabilit\u00e0 delle operazioni in Macedonia, mentre i bulgari si sarebbero concentrati solo sulla Tracia; tale decisione avrebbe poi avuto un pesante prezzo politico nel dopoguerra.\nIl grosso dell'esercito bulgaro ( uomini) fu organizzato in tre armate: la Prima Armata del generale Vasil Kutin\u010dev (su tre divisioni di fanteria) era schierata a sud di Jambol dietro la linea del fiume Tund\u017ea; sul fianco occidentale della Prima vi era la Seconda Armata del generale Nikola Ivanov (tre divisioni e una brigata indipendente di fanteria, pi\u00f9 gran parte dell'artiglieria d'assedio bulgara), puntata verso Adrianopoli (l'attuale Edirne), mentre su quello orientale, in posizione pi\u00f9 defilata e mascherata dalla divisione di cavalleria, vi era la Terza Armata del generale Radko Dimitriev (tre divisioni di fanteria), incaricata di attraversare il massiccio dello Strand\u017ea e di calare sulla fortezza ottomana di Kirk Kilisse. La Tracia occidentale era obiettivo del \"Distaccamento Rodope\", schierato sul fianco ovest della Seconda Armata e formato dalla 2\u00aa Divisione fanteria \"Tracia\" e da circa volontari irregolari (in maggioranza macedoni); infine, la 7\u00aa Divisione fanteria \"Rila\" era assegnata al fronte macedone, inserita all'interno della Seconda Armata serba.\nSerbia.\nDa una popolazione prebellica di 2,9 milioni di abitanti, la Serbia mobilit\u00f2 inizialmente uomini, saliti poi a pi\u00f9 di entro tre settimane dopo l'inizio delle ostilit\u00e0: il secondo esercito per consistenza numerica della Lega; le forze serbe erano suddivise in dieci divisioni e due brigate indipendenti di fanteria e una divisione di cavalleria, e ogni divisione era composta da tre o quattro reggimenti. Le unit\u00e0 migliori della fanteria serba avevano come arma individuale il fucile tedesco Mauser modello 1899 o 1910, ma i riservisti e le unit\u00e0 di seconda linea erano armate con il pi\u00f9 datato fucile russo Berdan; come armi d'appoggio erano disponibili le mitragliatrici britanniche Maxim, mentre la maggior parte dei 500 cannoni disponibili erano i 75 mm Mle. 1897 francesi. I serbi avevano inoltre tre aeroplani, a cui se ne aggiunsero altri 10 a ostilit\u00e0 iniziate. Comandante in capo nominale era il re Pietro I, anche se il comando effettivo era esercitato dal capo di stato maggiore dell'esercito Radomir Putnik.\nLe forze serbe erano divise in quattro armate: nucleo centrale era la Prima Armata del principe ereditario Alessandro Kara\u0111or\u0111evi\u0107 (cinque divisioni di fanteria e la divisione di cavalleria), schierata nell'alta valle della Morava occidentale e incaricata di marciare su \u00dcsk\u00fcb attraverso la pianura dell'Ov\u010de Pole, il sito dove si prevedeva sarebbe stato schierato il grosso delle truppe ottomane; sul fianco orientale della Prima Armata vi era la Seconda Armata serba del generale Stepa Stepanovi\u0107 (una divisione di fanteria pi\u00f9 la 7\u00aa Divisione bulgara, posta nominalmente sotto il suo comando), schierata in territorio bulgaro presso Kjustendil e incaricata di invadere la Macedonia orientale. Il Kosovo era obiettivo della Terza Armata serba del generale Bo\u017eidar Jankovi\u0107 (tre divisioni e una brigata indipendente di fanteria), schierata nella Serbia occidentale nei pressi di Kur\u0161umlija, mentre l'Armata dell'Ibar del generale Mihailo \u017divkovi\u0107 (un'unica divisione di fanteria rinforzata), radunata presso Kraljevo, doveva operare nel Sangiaccato insieme ai montenegrini; infine, la brigata indipendente \"Javor\" del colonnello Milivoje An\u0111elkovi\u0107 copriva la frontiera tra Serbia e Austria-Ungheria, nel timore di un attacco a sorpresa delle forze austroungariche contro il paese.\nGrecia.\nI pianificatori serbo-bulgari attribuivano scarsa importanza al contributo che la Grecia poteva dare all'invasione terrestre della Macedonia, vista anche la pessima prova fornita dall'esercito ellenico nella guerra greco-turca del 1897; di fondamentale importanza era invece la Marina militare greca, la sola forza navale in grado di stabilire il controllo del mar Egeo e di imporre il blocco ai porti ottomani, impedendo al nemico di trasportare rinforzi e rifornimenti via mare dai territori asiatici dell'Impero: era questo il motivo principale per cui la Grecia era stata inclusa nella Lega. A dispetto di quello che pensavano gli alleati, tuttavia, l'esercito greco aveva fatto passi da gigante dopo le sconfitte del 1897, anche grazie al contributo di una missione militare francese invitata nel paese nel 1911: da una popolazione di 2,6 milioni di abitanti furono mobilitati soldati delle forze regolari e della guardia nazionale e delle forze di riserva, suddivisi in otto divisioni di fanteria di tre reggimenti ciascuna e una brigata indipendente di cavalleria. I greci erano armati prevalentemente con i fucili austroungarici Mannlicher-Sch\u00f6nauer, mentre i circa 160 pezzi d'artiglieria erano principalmente cannoni francesi da montagna Schneider 76 mm Mod\u00e8le 1909; erano inoltre disponibili quattro aeroplani.\nL'esercito greco fu quasi interamente concentrato nell'Armata della Tessaglia (sette divisioni di fanteria, la brigata di cavalleria e quattro battaglioni indipendenti di euzoni, la fanteria da montagna greca), posta sotto il comando del principe ereditario Costantino e del suo capo di stato maggiore generale Panagi\u014dt\u012bs Dagkl\u012bs e schierata presso Larissa col compito di muovere semplicemente verso nord, in direzione di Salonicco e Monastir; l'Armata dell'Epiro del generale Konstantinos Sapountzakis, schierata presso Arta, non era pi\u00f9 di una divisione rinforzata, costituita da un miscuglio di unit\u00e0 di fanteria, battaglioni di euzoni, due battaglioni di volontari cretesi e un contingente internazionale di \"garibaldini\", guidato da Ricciotti Garibaldi. Obiettivo nominale delle forze di Sapountzakis era Giannina (conosciuta come Yanya durante la dominazione ottomana), anche se le fortezze che proteggevano la citt\u00e0 erano un ostacolo troppo difficile per le poche truppe a sua disposizione.\nLa marina greca, guidata dall'ammiraglio Paulos Kountouri\u014dt\u012bs, costituiva una forza relativamente moderna e bene addestrata, anche grazie agli sforzi di una missione militare britannica attiva nel paese dal maggio del 1911. Il cuore della flotta era rappresentato dall'incrociatore corazzato \"Georgios Averof\", costruito in Italia nel 1910 come terza unit\u00e0 della classe Pisa: con un dislocamento a pieno carico di tonnellate, un armamento principale di quattro cannoni da 234\u00a0mm e una velocit\u00e0 di 22 nodi, la \"Averof\" era la nave pi\u00f9 moderna in servizio tra le marine dei belligeranti; all'incrociatore si aggiungevano poi le tre vecchie corazzate pre-dreadnought della classe Hydra (\"Hydra\", \"Spetsai\" e \"Psara\"), costruite in Francia tra il 1889 e il 1890, otto cacciatorpediniere entrati in servizio tra il 1906 e il 1907 (quattro della classe Thyella, costruiti nel Regno Unito, e quattro della classe Niki, costruiti in Germania) pi\u00f9 altri sei cacciatorpediniere (i quattro della classe Aetos costruiti nel Regno Unito e i due della classe V-1 ceduti dalla marina tedesca) consegnati nel 1912 pochi giorni prima dello scoppio delle ostilit\u00e0 insieme al primo sommergibile greco, il \"Delfin\". La marina greca fu colta dallo scoppio della guerra durante una fase di riorganizzazione, e non era ancora completamente pronta a sostenere il conflitto: circa un terzo della flotta era entrato in servizio solo da pochi giorni, dando poco tempo agli equipaggi per addestrarsi e familiarizzare con le nuove navi, mentre le scorte di carbone e munizioni erano piuttosto ridotte.\nMontenegro.\nIl pi\u00f9 piccolo e meno popoloso tra gli Stati della Lega Balcanica, il Montenegro poteva impiegare per forza di cose solo forze ridotte. I uomini mobilitati erano suddivisi in undici piccole brigate di fanteria, riorganizzate per l'occasione in tre \"divisioni\": la Divisione Orientale del generale Janko Vukoti\u0107 avrebbe dovuto attaccare il Sangiaccato e la citt\u00e0 di Yeni Pazar, per poi ricongiungersi alle forze serbe nel Kosovo; la Divisione della Zeta del principe ereditario Danilo, composta dalle truppe migliori, si sarebbe spostata lungo la riva orientale del lago di Scutari per attaccare la stessa Scutari (chiamata dagli ottomani \u0130\u015fkodra), obiettivo principale dei montenegrini, mentre la Divisione Litoranea del generale Mitar Martinovi\u0107 avrebbe fatto lo stesso dal lato occidentale del lago. I fanti montenegrini erano armati per lo pi\u00f9 con i fucili russi Berdan, mentre l'artiglieria disponeva di 120 bocche da fuoco tra mortai e cannoni da montagna; non esistevano forze aeree o navali n\u00e9 un vero e proprio stato maggiore, e il re Nicola I deteneva il comando in capo.\nImpero ottomano.\nCon una popolazione di 26 milioni di abitanti appartenenti a dozzine di gruppi etnici e religiosi diversi, l'Impero ottomano inizi\u00f2 la guerra con il suo consueto esercito cosmopolita, fatto che secondo alcuni storici provocava pi\u00f9 svantaggi che vantaggi: esentate dalla leva fino alla riforma costituzionale del 1909, le reclute cristiane tendevano a opporsi alla mobilitazione ed erano facili alla diserzione; la variegata composizione dell'armata rendeva difficoltosa la comunicazione degli ordini tra i ranghi, mentre le forti disparit\u00e0 etniche e sociali tra ufficiali e truppa minavano la coesione dei reparti, il cui morale era inoltre pesantemente intaccato da un profondo senso di disincanto e delusione diffuso a tutti i livelli istituzionali dell'Impero. Con il trascorrere del conflitto, tuttavia, le forze armate ottomane assunsero un carattere progressivamente pi\u00f9 \"islamico\" e \"turco\", migliorando la coesione interna e guadagnando un'unit\u00e0 di intenti che prima mancava. In generale le forze ottomane, ancora in fase di riorganizzazione dopo la guerra contro l'Italia, non erano preparate a un conflitto con gli Stati balcanici: una missione militare tedesca era da poco giunta nel paese per curare l'addestramento dell'esercito, ma necessitava ancora di tempo per produrre risultati apprezzabili.\nL'esercito.\nCome gli equivalenti europei del periodo, l'esercito ottomano era suddiviso tra truppe regolari e riservisti richiamati. Una volta arruolata, la recluta trascorreva due anni nelle forze regolari (\"Nizam\"), composte dalle unit\u00e0 migliori e meglio equipaggiate, per poi passare per i successivi 20 anni nella riserva (\"Redif\"), mobilitata solo in caso di guerra e ripartita in due classi (\"Redif I\" e \"Ilaweh\", denominata \"Redif II\" dal 1903): l'idea era che la prima classe fosse pronta alla mobilitazione in tempi rapidi, mentre la seconda, comprendente le reclute pi\u00f9 anziane, si sarebbe aggiunta in seguito; in teoria a ogni divisione \"Nizam\" si dovevano aggiungere due divisioni \"Redif\" per formare un corpo d'armata, anche se questo schema non sempre era rispettato. Le forze regolari erano dotate degli armamenti migliori, come i fucili tedeschi Mauser modello 1890, ma i riservisti erano dotati di un gran numero di armi pi\u00f9 obsolete, come i Martini-Henry Mk I\u2013IV britannici del 1870, in pi\u00f9 calibri diversi che producevano di conseguenza problemi nel rifornimento delle munizioni; l'artiglieria da campagna era dotata principalmente dei cannoni tedeschi 75 mm Feldkanone 1903 ma quella da fortezza era un miscuglio di pezzi pi\u00f9 antiquati: in totale vi erano 1.200 cannoni da campagna e 1.115 pezzi d'artiglieria da fortezza. La neonata forza aerea ottomana (Havac\u0131l\u0131k Komisyonu) aveva 9 aerei da combattimento e quattro da addestramento, ma fu scarsamente impiegata nel conflitto e non ottenne particolari successi.\nAllo scoppio delle ostilit\u00e0 il ministro della guerra Nazim Pasci\u00e0 assunse il comando in capo delle forze ottomane in luogo del sultano. Le truppe ottomane schierate in Rumelia erano suddivise in due armate: l'Armata Orientale (o Armata della Tracia) del generale Abdullah Pasci\u00e0 aveva allo scoppio delle ostilit\u00e0 115.000 uomini suddivisi tra 11 divisioni di fanteria \"Nizam\", 13 \"Redif\" e una divisione di cavalleria, concentrate nel quadrilatero formato dalle citt\u00e0 di Adrianopoli, Kirk Kilisse, Babaeski e Dimetoka che costituiva in definitiva la linea di difesa avanzata della capitale Istanbul; le forze di Abdullah Pasci\u00e0 erano in netta inferiorit\u00e0 numerica rispetto alle forze bulgare che si trovavano ad affrontare, ma la vicinanza con Istanbul e l'Anatolia consent\u00ec agli Ottomani di rafforzare rapidamente l'Armata Orientale con nuove truppe, tanto che dopo le prime settimane i rapporti di forza tra i due contendenti raggiunsero una sostanziale parit\u00e0. L'Armata Occidentale (o Armata della Rumelia) del generale Ali Rizah Pasci\u00e0 aveva uomini ripartiti tra 32 divisioni di fanteria (13 \"Nizam\" e 19 \"Redif\") e due di cavalleria; l'armata era ulteriormente suddivisa in due gruppi distinti, l'Armata del Vardar del generale Zeki Pasci\u00e0 (contrapposta ai serbi) e l'Armata della Macedonia guidata dallo stesso Ali Rizah Pasci\u00e0 (incaricata di coprire le frontiere con Grecia, Montenegro e Bulgaria).\nTutte le divisioni ottomane erano gravemente sotto organico, a causa delle lente procedure di mobilitazione, del boicottaggio e delle diserzioni da parte delle reclute cristiane, e del pessimo stato dei collegamenti ferroviari dell'Impero: allo scoppio del conflitto circa ottomani si trovavano a dover sostenere l'attacco concentrico di coalizzati; nonostante questa disparit\u00e0, l'alto comando ottomano decise dapprima di arroccarsi a difesa dell'intera regione balcanica, frazionando le poche truppe tra un gran numero di obiettivi e in particolare nei principali centri abitati, e successivamente di passare all'offensiva a oltranza sul fronte della Tracia, nella speranza di cogliere di sorpresa i bulgari, il cui numero era gravemente sottostimato, nella convinzione che il grosso delle forze dei coalizzati si sarebbe diretto in Macedonia.\nLa marina.\nLa Marina ottomana era una forza eterogenea, allineando unit\u00e0 di moderna costruzione a navi piuttosto obsolete; dal 1907 era attiva una missione militare britannica incaricata di curare e migliorare l'addestramento delle forze navali ottomane, ma le lotte intestine tra i vari dipartimenti e gli interessi personali della classe degli ufficiali turchi ostacolavano pesantemente qualsiasi drastica riforma dell'arma.\nPer rispondere all'entrata in servizio della \"Averof\" greca, la marina ottomana aveva tentato di acquisire dalla Germania l'incrociatore corazzato e il nuovo incrociatore da battaglia , ma davanti alle cifre esorbitanti chieste per l'acquisto il governo di Istanbul aveva deciso di ripiegare su due vecchie corazzate pre-dreadnought della classe Brandenburg, la e la ; entrate in servizio con i nuovi proprietari nel settembre del 1912, le due navi (ribattezzate rispettivamente \"Barbaros Hayreddin\" e \"Turgut Reis\") costituivano il cuore della flotta ottomana. Altre unit\u00e0 relativamente moderne erano i due incrociatori protetti \"Hamidiye\" (costruito in Gran Bretagna ed entrato in servizio nel 1904) e \"Mecidiye\" (costruito negli Stati Uniti d'America ed entrato in servizio nel 1903), e gli otto cacciatorpediniere (quattro della classe Samsun costruiti in Francia nel 1907 e quattro della classe Mu\u00e2venet-i Mill\u00eeye acquistati dalla Germania nel 1910), mentre le 13 torpediniere disponibili erano un misto di unit\u00e0 recenti e datate; obsolete, ma ancora in uso, erano le navi corazzate \"Mesudiye\" (varata nel 1874 ma rimodernata nel 1893 e nel 1903), \"Asar-\u0131 Tevfik\" (varata nel 1878, rimodernata nel 1890 e nel 1900) e \"Feth-i B\u00fclend\" (del 1868, rimodernata nel 1907), destinate alla difesa costiera.\nLa flotta ottomana al 20 dicembre 1912 era quindi articolata su quattro divisioni navali: la principale comprendeva le unit\u00e0 da battaglia \"Barbaros Hayreddin\", \"Turgut Reis\", \"Mesudiye\", \"Demirhisar\", \"Sultanhisar\", \"Sivrihisar\", \"Hamidabad\" e la nave ospedale \"Re\u015fid Pa\u015fa\"; vi erano poi due divisioni di cacciatorpediniere: l'una con l'incrociatore protetto \"Mecidiye\" in funzione di capoflottiglia e i caccia \"Mu\u00e2venet-i Mill\u00eeye\", \"Gayret-i Vat\u00e2niye\" e \"N\u00fcm\u00fbne-i Hamiyet\"; l'altra con i caccia \"Berk-i Satvet\", \"Ta\u015foz\", \"Yarhisar\" e \"Basra\". Completava il quadro una quarta divisione con la corvetta corazzata \"\u00c2s\u00e2r-\u0131 Tevfik\", il caccia \"Samsun\", la nave officina \"T\u00eer-i M\u00fcjgan\" e i due rimorchiatori \"\u0130ntib\u00e2h\" e \"Samsun\". A fronte di una relativa consistenza numerica vi erano per\u00f2 la vastit\u00e0 delle aree marine da controllare e l'obsolescenza delle navi da battaglia, alcune delle quali (come la \"Mesudiye\") ex navi corazzate a vela e vapore ricostruite.\nSvolgimento della guerra.\nPrima fase.\nIl fronte della Tracia.\nLa notte del 18 ottobre 1912 le avanguardie bulgare iniziarono a penetrare in territorio nemico, respingendo facilmente le poche forze ottomane dislocate a presidio della frontiera: la Seconda Armata bulgara si diresse verso Adrianopoli allo scopo di assediarla, la Prima Armata punt\u00f2 sulle forze campali ottomane a est della citt\u00e0 e la Terza Armata avanz\u00f2 ancora pi\u00f9 a est apparentemente senza un obiettivo prefissato. Il 21 ottobre i bulgari giunsero davanti al corpo centrale dell'Armata Orientale ottomana, dispiegato tra le citt\u00e0 di Adrianopoli e Kirk Kilisse; nonostante il comandante dell'armata Abdullah Pasci\u00e0 fosse contrario, il ministro della guerra Nazim Pasci\u00e0 ordin\u00f2 alle forze ottomane di condurre un assalto frontale contro le truppe bulgare avanzanti. L'offensiva, iniziata il 22 ottobre, diede luogo a una violenta battaglia lungo un fronte di 60 chilometri davanti alla citt\u00e0 di Kirk Kilisse: mentre gli ottomani concentravano la loro attenzione sulla Prima Armata bulgara, finendo per essere inchiodati da una serie di contrattacchi alla baionetta, la Terza Armata di Radko Dimitriev riusc\u00ec ad aggirare il fianco orientale del nemico attraverso una serie di marce forzate, favorita anche dall'improvviso cedimento del III Corpo d'armata ottomano che si diede alla fuga dopo essere stato preso dal panico; il 24 ottobre i bulgari presero Kirk Kilisse praticamente senza combattere, mentre l'intera armata ottomana ripiegava in disordine verso sud-est.\nI bulgari non incalzarono subito gli ottomani, che furono cos\u00ec in grado di trincerarsi su una seconda linea difensiva lunga 40\u00a0km tra le cittadine di L\u00fcleburgaz, Karaa\u011fa\u00e7 e Bunarhisar, 150\u00a0km a ovest di Istanbul: il 29 ottobre la Prima e Terza Armata bulgara attaccarono la linea ottomana, incontrando per\u00f2 una dura resistenza. Il miglior addestramento delle truppe bulgare fece per\u00f2 pendere in loro favore l'andamento della battaglia, e con le forze ottomane che rischiavano di essere accerchiate su entrambi i lati, il 2 novembre, Nazim Pasci\u00e0 diede ordine all'Armata Orientale di ripiegare verso Istanbul: in una situazione di completo collasso dei servizi logistici che favoriva il diffondersi di epidemie, le truppe ottomane si ritirarono lungo strade rese fangose dalle piogge invernali e intasate da migliaia di profughi turchi in fuga davanti all'avanzata bulgara. La battaglia di L\u00fcleburgaz fu lo scontro campale pi\u00f9 sanguinoso della guerra, con tra morti e feriti nelle file bulgare e tra quelle ottomane.\nMentre le due armate bulgare respingevano le forze ottomane, la Seconda Armata del generale Ivanov completava l'accerchiamento di Adrianopoli: respinte due sortite della guarnigione il 22 e il 29 ottobre, il 9 novembre la citt\u00e0 fu completamente circondata dai bulgari, raggiunti nei giorni successivi anche da un contingente serbo distaccato dal fronte della Macedonia. Sebbene Ivanov spingesse per un assalto frontale alla citt\u00e0, il capo di stato maggiore Fi\u010dev decise di continuare la pressione sull'armata campale ottomana, nonostante il pessimo stato della rete stradale rendesse problematici i rifornimenti alle armate bulgare e ne rallentasse l'avanzata; Adrianopoli risult\u00f2 un obiettivo difficile, circondata com'era da due anelli di fortificazioni e presidiata da una guarnigione di uomini, mentre i bulgari erano a corto di equipaggiamenti per sostenere efficacemente l'assedio. Il 14 novembre inizi\u00f2 un sistematico bombardamento della citt\u00e0, nel tentativo di fiaccarne la resistenza.\nSul fianco destro della Seconda Armata, il \"Distaccamento Rodope\" bulgaro-macedone invase la Tracia occidentale, contrastato da circa ottomani sotto il generale Yaver Pasci\u00e0: dopo aver occupato l'importante centro di K\u0103rd\u017eali il 20 ottobre, tra il 26 e il 27 ottobre le forze bulgare si assicurarono la cittadina di Smoljan e la valle del Mesta, mentre incursioni di distaccamenti a cavallo portarono all'interruzione della ferrovia Istanbul-Salonicco, tagliando i collegamenti tra le due armate ottomane; il 5 novembre le forze bulgare forzarono le posizioni ottomane sulla catena dei monti Rodopi e occuparono l'importante centro ferroviario di Drama, assicurandosi il controllo dell'intera regione. Dopo aver occupato \u0130ske\u00e7e, il 26 novembre le forze bulgare raggiunsero la costa dell'Egeo a Dedea\u011fa\u00e7 (oggi Alessandropoli), mentre il giorno successivo le residue forze di Yaver Pasci\u00e0 furono costrette alla resa presso Feres; quello stesso giorno truppe bulgare provenienti da L\u00fcleburgaz raggiunsero la costa del mar di Marmara nei pressi di \u015eark\u00f6y, isolando le forze ottomane asserragliate nella penisola di Gallipoli che tuttavia furono in grado di mantenere la posizione.\nLe truppe ottomane in ripiegamento verso Istanbul furono fermate a 30\u00a0km dalla capitale su una terza linea difensiva, incentrata sulla cittadina di \u00c7atalca: le fortificazioni gi\u00e0 presenti, allestite durante la guerra russo-turca del 1877-78 per proteggere la stessa Istanbul, furono rinforzate da nuovi trinceramenti, mentre l'afflusso di riserve dall'Anatolia consent\u00ec di rafforzare le demoralizzate forze ottomane; dopo aver obbligato Abdullah Pasci\u00e0 a rassegnare le dimissioni, Nazim Pasci\u00e0 assunse direttamente il comando dell'armata. La vittoria di L\u00fcleburgaz fece balenare all'alto comando bulgaro la possibilit\u00e0 di occupare Istanbul, nonostante le epidemie stessero riducendo la forza delle armate al fronte; dopo aver ammassato la Prima e la Terza armata davanti a \u00c7atalca, le forze bulgare lanciarono la loro offensiva il 17 novembre: la presenza di paludi sui due lati della linea ottomana rendeva impossibili le manovre di aggiramento, e l'offensiva si risolse in un assalto frontale alle fortificazioni nemiche, appoggiate dal fuoco dell'artiglieria pesante e dei cannoni delle navi da guerra ancorate nel mar di Marmara. Gli attaccanti riuscirono ad aprirsi uno stretto varco nelle difese avversarie, ma al prezzo di alte perdite; con la nebbia e il pesante fuoco dell'artiglieria ottomana che ostacolavano le operazioni, nel pomeriggio del 18 novembre il generale Savov ordin\u00f2 di sospendere l'attacco e di ritornare sulle posizioni di partenza: la battaglia di \u00c7atalca rappresent\u00f2 l'unica netta sconfitta bulgara nella guerra. Il fronte rimase poi stazionario fino alla stipula di un primo armistizio il 3 dicembre.\nIl fronte della Macedonia.\nIl 19 ottobre la Prima Armata serba del principe ereditario Alessandro attravers\u00f2 la frontiera ottomana a sud di Vranje puntando verso la valle del Vardar, mentre la Seconda Armata serba del generale Stepanovi\u0107 muoveva dal territorio bulgaro per prendere alle spalle le forze nemiche; il generale ottomano Zeki Pasci\u00e0 stava nel frattempo concentrando le sue sparse forze tra \u00dcsk\u00fcb e \u0130\u015ftip, ricevendo un inaspettato rinforzo sotto forma di un gran numero di miliziani albanesi irregolari: nemici fino a qualche settimana prima, i capi albanesi si erano infatti resi conto che l'invasione serba e greca metteva in pericolo l'autonomia politica guadagnata nel settembre precedente.\nObbedendo agli ordini di Nazim Pasci\u00e0 che chiedevano l'offensiva a oltranza, Zeki Pasci\u00e0 port\u00f2 le sue forze in avanti, nella speranza di cogliere di sorpresa i serbi avanzanti, e il 23 ottobre i due contendenti si affrontarono nei pressi di Kumanovo: bench\u00e9 inferiori di numero, gli ottomani lanciarono un attacco frontale contro la Prima Armata serba, non ancora ben posizionata, riuscendo a far indietreggiare la sua ala destra; l'ostinata resistenza dei reparti serbi e il sopraggiungere delle restanti unit\u00e0 della Prima Armata fecero per\u00f2 pendere l'ago della bilancia a favore del principe Alessandro, che la mattina dopo lanci\u00f2 un pesante contrattacco mettendo in rotta le forze ottomane. La sanguinosa battaglia cost\u00f2 ai serbi tra morti e feriti contro i persi dagli ottomani.\nLe forze di Zeki Pasci\u00e0 si ritirarono disordinatamente verso sud, perdendo gran parte della propria artiglieria e cedendo larghe fette di territorio: il 26 ottobre la Prima Armata prese \u00dcsk\u00fcb praticamente senza combattere, mentre il giorno successivo la Seconda Armata cattur\u00f2 \u0130\u015ftip e Ustrumca. Le forze serbe stavano ormai avanzando non solo nella \"zona contesa\", ma anche all'interno della fetta di Macedonia spettante alla Bulgaria: ci\u00f2 nonostante il primo ministro bulgaro Ge\u0161ov autorizz\u00f2 i serbi a continuare le operazioni e a puntare su Monastir, per paura che i greci, con cui non esistevano accordi di spartizione, guadagnassero troppo terreno in Macedonia.\nLa Prima Armata serba marci\u00f2 quindi alla volta di Monastir via K\u00f6pr\u00fcl\u00fc e Pirlepe (oggi Prilep); in questa seconda localit\u00e0 i serbi si imbatterono nel V Corpo d'armata ottomano, trincerato a difesa del centro abitato: tra il 5 e il 6 novembre i due contendenti si affrontarono nella battaglia di Prilep, scontro vinto dai serbi che furono cos\u00ec in grado di proseguire la loro avanzata. Il 16 novembre le due armate serbe raggiunsero Monastir, terza citt\u00e0 della Macedonia: qui si erano raggruppati i reparti ottomani in ritirata e un gran numero di irregolari albanesi, che formarono una linea di difesa lunga dieci chilometri. Dopo alcuni scontri preliminari, il 17 novembre i serbi lanciarono la loro offensiva contro la linea ottomana muovendo da nord e nord-ovest: duri combattimenti si svilupparono attorno al massiccio dell'Oblakovo e si conclusero con la vittoria dei reparti serbi che fecero breccia nella linea nemica; la notte del 18 novembre Zeki Pasci\u00e0 diede ordine alle sue forze di abbandonare il campo e di ripiegare verso ovest. Il 19 novembre i serbi entrarono indisturbati a Monastir, lasciando liberi gli ottomani di ripiegare verso l'Albania centro-meridionale, zona a cui il governo di Belgrado non era interessato; la battaglia di Monastir decise l'esito della campagna di Macedonia, durata appena un mese: il 20 novembre i serbi presero Resne, per poi concludere le loro operazioni con la cattura della citt\u00e0 di Ocrida il giorno seguente.\nIn seno ai vertici greci vi erano contrasti su quale dovesse essere l'obiettivo dell'Armata della Tessaglia, penetrata nel sud della Macedonia all'alba del 18 ottobre: i comandi militari e lo stesso principe ereditario Costantino puntavano all'occupazione di Monastir, mentre Venizelos spingeva per la conquista di Salonicco nel pi\u00f9 breve tempo possibile, nel timore che i bulgari fossero i primi ad arrivarvi. L'alto comando ottomano aveva commesso il grave errore di dividere equamente le proprie forze nella Macedonia meridionale in due corpi d'armata dislocati in Epiro e in Tessaglia, con il risultato di avere solo uomini nella zona del monte Olimpo con cui far fronte a greci: dopo aver incontrato una resistenza trascurabile, il 22 ottobre le forze del principe Costantino sferrarono un assalto contro le fortificazioni ottomane del passo di Sarantaporo, superandole dopo una giornata di duri combattimenti. Il 25 ottobre, mentre i greci entravano a Kozani, giunse notizia delle vittorie serbe e bulgare a Kumanovo e Kirk Klisse: solo a questo punto Costantino cedette alle pressanti richieste di Venizelos e decise di marciare alla volta di Salonicco. Superato il massiccio dell'Olimpo, le truppe greche entrarono nella piana di Salonicco, dove incontrarono la resistenza ottomana: tra il 1\u00ba e il 2 novembre i due schieramenti si affrontarono nella battaglia di Giannitsa, un duro scontro conclusosi con un'altra vittoria dei greci, che furono cos\u00ec in grado di proseguire verso Salonicco.\nAlla volta della citt\u00e0 stavano dirigendo anche i bulgari della 7\u00aa Divisione \"Rila\", separatasi il 1\u00ba novembre dalla Seconda Armata serba: incontrando una resistenza trascurabile, i bulgari presero Petri\u00e7, Demirhisar e Serez, prima di svoltare a sud-est alla volta di Salonicco. I greci stavano intanto completando l'accerchiamento della citt\u00e0, bloccata anche dalla parte del mare dalla flotta ellenica che occup\u00f2 con reparti da sbarco la penisola Calcidica; sottoposto a forti pressioni da parte del governatore e dei rappresentanti degli Stati europei perch\u00e9 evitasse distruzioni all'antica citt\u00e0, il comandante della forze ottomane, generale Hasan Tahsin Pasci\u00e0, decise di trattare: l'8 novembre la guarnigione ottomana capitol\u00f2 e i greci presero possesso della citt\u00e0, battendo sul tempo i reparti bulgari che arrivarono il giorno successivo. Nel mentre, Costantino aveva inviato una divisione verso ovest, nella speranza di aprirsi la strada per Monastir: il 6 novembre tuttavia le truppe greche si imbatterono nei reparti ottomani nei pressi di Sorovi\u00e7, dove subirono una netta sconfitta; occupata Salonicco il principe invi\u00f2 altre tre divisioni in rinforzo alla prima, riuscendo a prendere il 20 novembre la citt\u00e0 di Florina ma perdendo la corsa per Monastir, conquistata dai Serbi. I greci estesero quindi le loro conquiste a ovest fino a K\u00f6rice, in Albania, e a est fino al lago Dojran e al monte Pangeo, completando l'occupazione della Macedonia meridionale in meno di un mese.\nAltri teatri.\nNell'estremo nord della Rumelia, le forze montenegrine invasero il Sangiaccato occidentale gi\u00e0 a partire dal 9 ottobre, mentre i serbi penetrarono nella zona orientale della regione il 19 seguente. Le forze dei coalizzati si mossero con cautela per evitare di provocare gli austroungarici, ma la resistenza dei pochi reparti ottomani a guardia della regione fu debole: la Divisione Orientale montenegrina prese Akova l'11 ottobre, poi Berane il 16 ottobre e Palav il 20, terminando poi le operazioni con la presa di Ta\u015fl\u0131ca il 28 ottobre, in collaborazione con i serbi; l'Armata serba dell'Ibar prese invece Yeni Pazar il 23 ottobre e Senica il 25 ottobre, concludendo l'occupazione della regione entro la fine del mese. Pi\u00f9 complesse furono le operazioni nella zona di Scutari: le truppe montenegrine giunsero in vista della citt\u00e0 il 18 ottobre, ma due assalti frontali sferrati il 24 e il 28 ottobre furono respinti dalla guarnigione ottomana, guidata dal generale Hasan Riza Pasci\u00e0; i montenegrini si trovarono in grave difficolt\u00e0 a causa della mancanza di un parco d'artiglieria d'assedio e della poca abilit\u00e0 tattica delle proprie truppe, non riuscendo nemmeno a isolare la citt\u00e0 che continuava a essere rifornita dalle popolazioni albanesi dell'entroterra. Solo il 20 novembre, con l'arrivo delle truppe serbe che risalivano la costa dell'Albania fu possibile completare l'accerchiamento di Scutari: il re Nicola, scoraggiato dai precedenti insuccessi, decise di cingere d'assedio la citt\u00e0, puntando a prenderla per fame.\nLa Terza Armata serba invase il Kosovo a partire dal 19 ottobre, incontrando poca resistenza da parte delle deboli truppe ottomane ma una diffusa ostilit\u00e0 da parte delle popolazioni albanesi: il 22 ottobre fu catturata Pri\u015ftina, e gran parte della Terza Armata fu inviata per ferrovia a \u00dcsk\u00fcb per dare man forte alle altre forze serbe, mentre anche distaccamenti montenegrini entrarono nella regione, catturando \u0130pek il 2 novembre e Yakova due giorni pi\u00f9 tardi, congiuntamente ai serbi; con la presa di Prizren il 9 novembre, la regione fu completamente occupata dai coalizzati. Assicuratasi la Macedonia, l'alto comando serbo decise di dare avvio alla fase successiva dell'offensiva inviando la Terza Armata a occupare l'Albania centrale, allo scopo di conquistare uno sbocco sul mare Adriatico: dopo essersi aperta la strada tra le montagne e le imboscate degli irregolari albanesi, una colonna serba raggiunse il mare a Le\u015f il 17 novembre, marciando poi verso nord per portare aiuto ai montenegrini a Scutari; una seconda colonna cattur\u00f2 invece Tirana e D\u0131ra\u00e7, completando l'occupazione della regione entro il 27 novembre. Per la fine di novembre la Serbia aveva catturato un territorio pari alla sua estensione prebellica, un successo non eguagliato dagli altri coalizzati.\nIl 19 ottobre l'Armata greca dell'Epiro invase l'omonima regione, muovendo lentamente a causa del terreno impervio e della resistenza sparsa ma ostinata degli ottomani: il 2 novembre fu raggiunta Preveze, che cadde due giorni dopo al termine di un breve assedio, consentendo ai greci di approvvigionare l'armata anche dal mare. Duramente contrastati dalle forze ottomane e dagli irregolari albanesi, i reparti di Sapountzakis procedettero poi alla volta del loro obiettivo principale, Giannina: la citt\u00e0 era circondata da un anello di moderne fortificazioni, mentre la gi\u00e0 cospicua guarnigione era stata rinforzata da reparti regolari in ritirata dalla Macedonia e da un gran numero di volontari albanesi; con l'arrivo di nuove truppe, distaccate dal fronte della Tessaglia, per il 25 novembre Sapountzakis fu in grado di circondare la citt\u00e0 su tre lati (ovest, sud ed est), ma il lato nord rimase scoperto consentendo al generale ottomano Mehmed Esad Pasci\u00e0 di mantenere aperta una via di approvvigionamento. Come avevano fatto i montenegrini a Scutari e i bulgari ad Adrianopoli, i greci decisero di cingere d'assedio la citt\u00e0 sottoponendola a bombardamenti d'artiglieria nel tentativo di fiaccarne la resistenza.\nSfruttando l'acquisito controllo del mar Egeo, la flotta greca condusse una serie di operazioni di sbarco sulle isole controllate dagli ottomani: il 20 ottobre reparti ellenici occuparono Tenedo, seguita da Ta\u015foz, \u0130mroz, Samotracia e Limni (oggi Lemno) ai primi di novembre; il 21 novembre i greci presero terra a Midilli e il 27 a Sak\u0131z, ma i reparti ottomani opposero una dura resistenza ritirandosi nelle zone montuose dell'interno, tanto che la prima isola fu completamente conquistata solo il 22 dicembre e la seconda resistette fino al 3 gennaio 1913. L'ultima posizione ottomana nell'Egeo, Sisam (tecnicamente un principato autonomo ma tributario dell'Impero), non fu occupata dai greci prima del 13 marzo 1913 per evitare tensioni con le truppe italiane stanziate nel Dodecaneso.\nIl primo armistizio.\nPer la fine di novembre del 1912, dopo appena quaranta giorni di combattimenti, le ostilit\u00e0 su tutti i fronti andarono placandosi o si trovarono in una situazione di stallo: all'infuori di alcune zone dell'Albania meridionale, dell'area tra Istanbul e \u00c7atalca e delle citt\u00e0 assediate di Adrianopoli, Scutari e Giannina, tutti i territori europei dell'Impero ottomano risultavano occupati dai coalizzati. Entrambe le parti erano esauste per i duri combattimenti sostenuti: gi\u00e0 dal 19 novembre i bulgari avevano iniziato trattative preliminari con gli ottomani per arrivare a un armistizio; l'iniziativa bulgara, fortemente sostenuta dalla diplomazia russa, trov\u00f2 l'appoggio di serbi e montenegrini mentre i greci la respinsero, desiderosi come erano di completare l'accerchiamento di Giannina e la conquista delle isole dell'Egeo. Il 3 dicembre l'armistizio fu firmato, senza l'adesione della Grecia: i contendenti concordarono sul mantenere le posizioni acquisite e sullo sblocco dei porti bulgari sul Mar Nero (bloccati dagli ottomani all'inizio del conflitto) e della ferrovia che transitava per Adrianopoli, onde meglio rifornire le truppe bulgare stanziate in Tracia.\nContemporaneamente alle trattative tra i belligeranti erano in corso frenetiche consultazioni tra gli ambasciatori delle principali potenze europee: l'assetto dei Balcani cos\u00ec come era stato stabilito dal congresso di Berlino del 1878 era stato spazzato via, e urgeva pianificarne uno nuovo per garantire stabilit\u00e0 alla regione. Le trattative erano pesantemente condizionate dalla contesa tra Austria-Ungheria (spalleggiata da Italia e Germania) e Serbia (sostenuta dalla Russia e, indirettamente, dagli altri Stati della Triplice intesa) circa il destino dell'Albania: se entrambe concordavano in linea di massima sull'autonomia della regione, Vienna era nettamente ostile alla presenza di un porto serbo sul mar Adriatico, arrivando a minacciare la guerra contro Belgrado; riscontrata l'ostilit\u00e0 di Francia e Regno Unito a impegnarsi in un conflitto nei Balcani, il ministro degli esteri russo Sazonov cerc\u00f2 di ammorbidire la posizione serba.\nIl 16 dicembre i negoziati di pace tra i belligeranti si aprirono a Londra, nel St. James's Palace: gli ottomani inizialmente puntarono ad allungare le trattative, contestando la presenza della delegazione greca guidata dallo stesso primo ministro Venizelos; solo il 24 dicembre greci e ottomani concordarono su una tregua e le trattative poterono proseguire con la presenza anche dei delegati greci. Le posizioni si dimostrarono subito inconciliabili: la Lega balcanica domand\u00f2 la cessione di tutti i territori europei dell'Impero, compresa Creta e le isole dell'Egeo, lasciando agli ottomani solo la zona davanti Istanbul e la penisola di Gallipoli; al contrario, gli ottomani pretesero la restituzione dell'intero \"vilayet\" di Adrianopoli e delle quattro isole egee poste davanti allo stretto dei Dardanelli, mentre la Macedonia e l'Albania sarebbero state costituite come principati autonomi. Sempre a Londra si apr\u00ec in quegli stessi giorni la conferenza degli ambasciatori delle potenze europee: accettata da tutti l'idea dell'indipendenza albanese, la questione si incentr\u00f2 sulla definizione dei confini della nuova nazione. La Russia, con il riluttante assenso di Belgrado, tent\u00f2 di placare gli austro-ungarici proponendo un confine comune tra Albania e Montenegro, isolando cos\u00ec la Serbia dal mare; per tutta risposta Vienna avanz\u00f2 la proposta di includere nel nuovo Stato anche Scutari, Giannina e gran parte del Kosovo, scatenando le proteste di serbi e montenegrini e suscitando la contrariet\u00e0 delle altre potenze.\nIl mese di gennaio trascorse senza che fosse stato trovato un accordo, n\u00e9 sulla questione della cessazione delle ostilit\u00e0 e n\u00e9 su quella dei confini albanesi: con i bulgari che insistevano per ottenere Adrianopoli e i greci non intenzionati a cedere le isole egee, il 17 gennaio le potenze europee fecero pressioni su Istanbul perch\u00e9 accettasse una proposta di compromesso. Il sultano si dichiar\u00f2 disposto a discuterne, ma il 23 gennaio un colpo di Stato promosso dai Giovani Turchi port\u00f2 alla deposizione del gran visir K\u00e2mil Pasci\u00e0, rimpiazzato con un ferreo sostenitore del possesso turco di Adrianopoli, Mahmut \u015eevket Pasci\u00e0; il ministro della guerra Nazim Pasci\u00e0, incolpato dei disastri bellici, fu assassinato e rimpiazzato da Ismail Enver, fautore della soluzione militare. Il colpo di Stato rese inutili ulteriori trattative: in Bulgaria lo zar Ferdinando e il generale Savov fecero pressioni sugli alleati perch\u00e9 le ostilit\u00e0 riprendessero, trovando il pieno sostegno di greci e montenegrini; i serbi inizialmente esitarono, visti i negoziati in corso sulle loro conquiste in Albania, ma alla fine decisero di aggregarsi. Il 29 gennaio i delegati della Lega abbandonarono le trattative di Londra, anche se la conferenza degli ambasciatori delle potenze continu\u00f2 i lavori sull'Albania; il giorno dopo l'armistizio fu revocato unilateralmente dai coalizzati, e il 3 febbraio le ostilit\u00e0 ripresero ufficialmente.\nSeconda fase.\nGiannina e Adrianopoli.\nLa seconda fase della guerra fu caratterizzata da scontri pi\u00f9 circoscritti rispetto a quelli della prima fase, anche se non meno sanguinosi. Il 7 febbraio le truppe ottomane lanciarono un'offensiva lungo il fronte tenuto dalla Prima e dalla Terza Armata bulgare davanti \u00c7atalca: l'azione tuttavia non era che un diversivo per coprire un massiccio attacco lanciato il giorno successivo nel settore di Bolay\u0131r, il punto pi\u00f9 stretto della penisola di Gallipoli, contro le posizioni della Quarta Armata bulgara del generale Stiliyan Kovachev, da poco formata con le truppe richiamate dalla Macedonia; completava il piano d'attacco ottomano un'operazione di sbarco a \u015eark\u00f6y, con l'appoggio delle corazzate della flotta, lanciata in concomitanza con l'offensiva di Bolay\u0131r allo scopo di tagliare fuori e accerchiare le forze di Kovachev. Ripresisi dalla sorpresa iniziale, i reparti bulgari opposero una resistenza determinata: l'attacco su Bolay\u0131r fu respinto dopo una giornata di pesanti scontri, e l'insuccesso rese inutile l'operazione di sbarco a \u015eark\u00f6y, che pure aveva ottenuto qualche risultato, obbligando gli ottomani a reimbarcare il contingente l'11 febbraio successivo; sul fronte di \u00c7atalca l'attacco fece inizialmente indietreggiare i reparti bulgari, ma con la fine dell'offensiva di Gallipoli l'alto comando ottomano, piuttosto riluttante ad abbandonare la protezione delle sue posizioni fortificate, decise di sospendere l'operazione e di riportare le truppe sulla linea di partenza. Per il 15 febbraio il fronte di \u00c7atalca torn\u00f2 stabile, e il confronto si trasform\u00f2 in una statica guerra di posizione fino alla conclusione delle ostilit\u00e0.\nGli scontri tra greci e ottomani nella Macedonia meridionale erano proseguiti per tutto il gennaio del 1913: dopo la presa di K\u00f6rice il 20 dicembre precedente, i greci furono in grado di chiudere progressivamente gli accessi a Giannina da nord, riuscendo infine a isolare la citt\u00e0. Il 20 gennaio le truppe elleniche del generale Sapountzakis lanciarono un assalto frontale contro le fortificazioni ottomane, venendo per\u00f2 respinte dalle forze capitanate da Mehmed Esad Pasci\u00e0; l'insuccesso spinse i greci a progettare meglio il successivo assalto e, mentre tre divisioni venivano trasferite a Giannina da Salonicco, il principe Costantino rimpiazz\u00f2 Sapountzakis nella conduzione dell'assedio. Il 4 marzo i greci lanciarono il loro attacco finale, cogliendo di sorpresa gli ottomani: mentre l'artiglieria bombardava il settore nord della citt\u00e0, due colonne greche attaccarono da sud, espugnando dopo duri combattimenti lo strategico forte di Bizani; il 6 marzo Esad Pasci\u00e0 si arrese, anche se parte della guarnigione fu in grado di fuggire e rifugiarsi in Albania. Caduta Giannina, i greci completarono la conquista dell'Epiro prendendo, tra il 15 e il 21 marzo, Ergiri Kasr\u0131 e Tepedelen; da nord, i serbi avanzarono nell'Albania meridionale occupando Lo\u015fna il 6 aprile e Berat il 12 aprile e lasciando in mani ottomane solo uno spicchio di territorio davanti Valona (Avlonya durante l'epoca ottomana), bloccata dal mare dalla flotta ellenica.\nDopo il fallimento dell'offensiva ottomana in Tracia, la Bulgaria si dedic\u00f2 interamente a completare i preparativi per la presa di Adrianopoli: rinforzati da ulteriori reparti serbi di artiglieria pesante, i bulgari dedicarono tutto febbraio a intensi cannoneggiamenti della citt\u00e0, aggravando le condizioni di vita delle migliaia di abitanti gi\u00e0 da tempo alle prese con epidemie e carenza di generi alimentari; l'assalto finale venne tuttavia procrastinato di volta in volta, nel timore che una sconfitta anche parziale compromettesse la posizione della Bulgaria sul piano diplomatico. Migliorate le condizioni meteo e la situazione logistica, nella seconda met\u00e0 di marzo gli assedianti si prepararono alla stretta finale: all'alba del 24 marzo, supportate da tutta l'artiglieria disponibile, le fanterie bulgare e serbe si lanciarono all'assalto delle fortificazioni di Adrianopoli, travolgendo le difese ottomane con una serie di attacchi a ondate successive; il 26 marzo al comandante ottomano \u015e\u00fckr\u00fc Pasci\u00e0 non rest\u00f2 altro che offrire la resa ai bulgari, ponendo fine a un assedio durato 155 giorni. A \u00c7atalca i combattimenti ripresero brevemente tra il 24 marzo e il 2 aprile senza risultati apprezzabili, prima che un nuovo armistizio bulgaro-ottomano entrasse in vigore il 15 aprile seguente.\nLa questione di Scutari.\nPi\u00f9 complesso fu l'assedio di Scutari, dove la guarnigione ottomana (ora guidata dal notabile albanese Essad Pasci\u00e0 Toptani) aveva sfruttato il periodo di tregua per ricevere consistenti rinforzi dalle popolazioni locali: la questione del possesso della citt\u00e0 rientrava ormai nella disputa sui confini della futura Albania indipendente, e ci\u00f2 motivava i difensori a tenere duro. Il 7 febbraio 1913 i montenegrini lanciarono un attacco su vasta scala contro la citt\u00e0, ma i loro assalti frontali, scarsamente appoggiati dalla poca artiglieria disponibile, furono respinti dai difensori; al re Nicola non rest\u00f2 altro che chiedere ulteriori aiuti ai serbi, che furono felici di concederli: un contingente di 30.000 uomini con artiglieria e quattro aeroplani fu trasportato da Salonicco a San Giovanni di Medua da navi greche, mentre il generale serbo Petar Bojovi\u0107 assunse la direzione dell'assedio. Per\u00f2 tutto ci\u00f2 avveniva mentre a Londra gli ambasciatori delle potenze attribuivano Scutari all'Albania: in sostanza l'Austria-Ungheria accett\u00f2 di concedere il Kosovo alla Serbia in cambio del possesso albanese di Scutari, mentre la Russia fece pressioni sui coalizzati perch\u00e9 affrettassero la conclusione delle ostilit\u00e0.\nIl 23 marzo le potenze europee notificarono alle capitali balcaniche la bozza di un accordo: tutta la Rumelia a ovest della linea Enez (sull'Egeo) - K\u0131y\u0131k\u00f6y (sul Mar Nero) sarebbe stata spartita tra i membri della Lega, salvo che per il nuovo Stato albanese in via di formazione. I bulgari accettarono subito, presentando anche il 30 marzo la bozza per avviare le trattative di pace con Istanbul; serbi e greci furono pi\u00f9 cauti, volendo prima conoscere quale sarebbe stata la sistemazione definitiva dei confini albanesi, ma, incalzati dalla diplomazia russa, si accodarono ai bulgari e il 24 aprile proclamarono un armistizio con gli ottomani. Il re Nicola respinse invece qualsiasi invito alla tregua, volendo a tutti i costi ottenere Scutari: come forma di pressione contro il piccolo Stato, una squadra navale britannica, francese e austroungarica impose un blocco navale al Montenegro a partire dal 31 marzo, impedendo ulteriori rinforzi serbi agli assedianti; sempre su pressione dei russi, i serbi ritirarono il proprio contingente dall'assedio il 9 aprile, lasciando per\u00f2 la loro artiglieria ai montenegrini che continuarono cos\u00ec a bombardare la citt\u00e0.\nCon la popolazione ridotta alla fame e stremata dalle epidemie, il 22 aprile Essad Pasci\u00e0 si decise a trattare con gli assedianti: la citt\u00e0 fu consegnata ai montenegrini che in cambio consentirono alle truppe ottomane di lasciare Scutari senza ulteriori impedimenti; Nicola si disse anche disposto ad appoggiare Essad Pasci\u00e0 nelle sue rivendicazioni al trono albanese. Il 24 aprile i montenegrini presero possesso della citt\u00e0, provocando forti sconquassi sotto il piano diplomatico: Vienna arriv\u00f2 a minacciare la guerra se il Montenegro non avesse rinunciato a Scutari, e anche i russi fecero presente a Nicola che il loro appoggio al piccolo Stato non era pi\u00f9 sicuro; il 4 maggio Nicola si rassegn\u00f2 a cedere alle richieste delle potenze europee, e un contingente internazionale prese possesso di Scutari l'8 maggio seguente.\nOperazioni navali.\nAllo scoppio delle ostilit\u00e0 il grosso della flotta ottomana fu concentrato nel Mar Nero contro i bulgari, lasciando solo poche unit\u00e0 nel mar Egeo a confrontarsi con i greci: la marina ottomana fu in grado di bloccare i porti di Burgas e Varna come pure di condurre frequenti bombardamenti delle zone costiere della Bulgaria, ma ci\u00f2 ebbe un peso poco significativo sullo svolgimento delle operazioni belliche in Tracia. Il 21 novembre 1912, al largo di Capo Kaliakra, si ebbe l'unico scontro in mare tra le rispettive flotte, quando una formazione di quattro torpediniere bulgare sorprese l'incrociatore ottomano \"Hamidiye\" e due cacciatorpediniere diretti verso Varna: la torpediniera \"Drazki\" riusc\u00ec a colpire l\"Hamidiye\" con un siluro, e solo dopo molti sforzi l'incrociatore pot\u00e9 essere riportato in salvo a Istanbul; lo scontro fece in pratica cessare le incursioni ottomane lungo la costa bulgara fino alla conclusione delle ostilit\u00e0.\nIl concentramento della flotta ottomana nel Mar Nero diede ai greci il tempo di predisporre le proprie forze navali per il conflitto, completando la loro preparazione e stabilendo nel giro di poco tempo un saldo controllo delle rotte navali dell'Egeo: il corpo principale della flotta greca fu dislocato nella baia di Moudros sull'isola di Limni (Lemno), a solo pochi chilometri dall'imboccatura dei Dardanelli, mentre un gran numero di cargo convertiti in incrociatori ausiliari stabilirono una linea di blocco estesa fino a Suez, tagliando le principali rotte mercantili ottomane e impedendo a Istanbul di trasferire rinforzi via mare alle sue guarnigioni in occidente, bloccando cos\u00ec almeno soldati turchi lungo le coste asiatiche. La flotta greca fu anche molto attiva nel sostenere gli sforzi delle truppe di terra: nel mar Ionio la debole presenza navale ottomana fu eliminata con la presa di Preveze, e le navi greche furono in grado sia di rifornire l'armata di Sapountzakis sia di provvedere al blocco dei porti albanesi, compiendo inoltre bombardamenti costieri sulle posizioni nemiche. Sul fronte della Tessaglia la marina greca diede il suo contributo alla presa di Salonicco: la notte del 31 ottobre la torpediniera \"N. 11\" del tenente di vascello Nikolaos Votsis forz\u00f2 l'entrata del porto e silur\u00f2 la vecchia corazzata ottomana a casamatta \"Feth-i B\u00fclend\", riuscendo poi a fuggire incolume; il 9 novembre seguente, invece, la torpediniera \"N. 14\" sorprese e affond\u00f2 il mercantile armato ottomano \"Trabzon\" al largo di Ayval\u0131k.\nResosi conto dell'errore, il nuovo comandante della marina ottomana Ramiz Naman Bey (che, il 7 dicembre, aveva sostituito Thair Bey) ridisloc\u00f2 il grosso della flotta nel mar di Marmara ai primi di dicembre, preparandosi al confronto con i greci; il 16 dicembre praticamente l'intera squadra ottomana lasci\u00f2 i Dardanelli nel tentativo di intercettare qualche unit\u00e0 greca isolata, finendo per scontrarsi con le navi del contrammiraglio Kountouri\u014dt\u012bs nella battaglia di Elli: l'incrociatore \"Averof\" si dimostr\u00f2 superiore alle altre navi ottomane e, con la corazzata \"Barbaros Hayreddin\" gravemente danneggiata da un colpo di grosso calibro, Ramiz Bey diede ordine alla flotta di ritirarsi sotto la protezione delle difese costiere. Il 20 dicembre le navi ottomane tentarono una nuova sortita, sempre con l'intenzione di prendere in trappola qualche cacciatorpediniere greco impegnato a pattugliare l'imboccatura dei Dardanelli: l'azione non ebbe esito, ma sulla via del ritorno il sommergibile greco \"Delfin\" lanci\u00f2 un siluro contro l'incrociatore \"Mecidiye\", mancandolo; fu il primo attacco della storia a una nave da guerra da parte di un sommergibile.\nAll'inizio di gennaio, in preparazione di una nuova sortita della flotta, gli ottomani misero in atto un piano per allontanare la \"Averof\" dalla zona di operazioni: l'incrociatore \"Hamidiye\", l'unit\u00e0 pi\u00f9 veloce della flotta, fu inviato a compiere in solitario una serie di attacchi contro le rotte mercantili greche, nella speranza che la \"Averof\" fosse distaccata alla sua caccia; forzata la sorveglianza greca dello stretto nella notte tra il 14 e il 15 gennaio, l\"Hamidiye\" si spinse in mare aperto, bombardando poi il porto di Syra dove affond\u00f2 l'incrociatore ausiliario greco \"Makedonia\". Facendo base a Beirut e Porto Said, l'incrociatore si spinse in lungo e largo per l'Egeo e lo Ionio, arrivando anche a compiere puntate lungo la costa albanese: queste azioni ebbero un effetto positivo sul morale ottomano, ma non diedero alcun risultato sul piano pratico, visto che la \"Averof\" non si mosse dal suo ancoraggio di Moudros.\nIl 18 gennaio 1913 la flotta ottomana usc\u00ec di nuovo al completo dai Dardanelli, scontrandosi con la squadra greca nella battaglia di Lemno: ancora una volta la \"Averof\" mise in luce la sua superiorit\u00e0, e con la \"Barbaros Hayreddin\" nuovamente danneggiata gli ottomani ruppero il contatto e si ritirarono; questo fu l'ultimo tentativo ottomano di forzare l'uscita dai Dardanelli e per il resto del conflitto la flotta rimase all'ancora nel mar di Marmara.\nOperazioni aeree.\nNonostante il primo impiego bellico dell'aeroplano risalga alla guerra italo-turca (il 1\u00ba novembre 1911 un monoplano Taube italiano aveva sganciato alcune granate sulle postazioni ottomane in Libia, portando a termine il primo bombardamento aereo), la prima guerra balcanica fu il primo conflitto della storia che vide entrambe le fazioni contrapposte impiegare degli aerei per fini militari.\nTutte le nazioni belligeranti, a eccezione del Montenegro, misero in campo velivoli pi\u00f9 pesanti dell'aria, principalmente come ricognitori anche se vennero pure improvvisate alcune missioni di bombardamento e di volantinaggio. La presenza di aeroplani nei cieli dei Balcani e le modalit\u00e0 del loro impiego furono influenzate da due fattori principali: il primo fu proprio lo scalpore sollevato dalle prime azioni militari dei velivoli italiani in Libia, le quali avevano suscitato vivaci discussioni sulle potenzialit\u00e0 e il valore dell'arma aerea in tutti gli ambienti militari dell'epoca; il secondo, considerato meno appariscente ma pi\u00f9 importante nella sostanza, era legato al ruolo politico e commerciale della Francia, la quale forn\u00ec aeroplani adatti all'impiego militare a tutte le nazioni coinvolte nel conflitto e si occup\u00f2, pi\u00f9 o meno direttamente, dell'addestramento di tutti i piloti che avrebbero volato nel corso delle guerre balcaniche. In quasi tutte le nazioni del mondo, in effetti, tra il 1910 e il 1914 furono in servizio aerei di costruzione francese; inoltre le prime idee sulle tattiche d'impiego dell'aviazione in guerra erano state notevolmente influenzate (e diffuse) dai francesi, i quali avevano cos\u00ec favorito successive penetrazioni commerciali.\nGli unici abbozzi di aviazione militare esistenti nei Balcani quando nel settembre 1912 ebbe inizio la guerra appartenevano alla Serbia, alla Grecia e alla Bulgaria, rispettivamente come Srpska avijacija, Polemik\u00ed Aeropor\u00eda e componente aerea dell'esercito bulgaro; le prime due nazioni avevano entrambe approfittato della consulenza francese per la costituzione dei loro corpi aeronautici e avevano acquistato aerei francesi: la Serbia disponeva di alcuni Deperdussin e Bl\u00e9riot, a cui si aggiunsero poi altri velivoli, sempre francesi, confiscati da un carico destinato alla Turchia; la Grecia allineava quattro biplani terrestri Farman, ma in seguito altri velivoli (anche idrovolanti) avrebbero rinforzato le linee greche. Anche la Bulgaria aveva a disposizione alcuni velivoli, che entro la fine del conflitto sarebbero divenuti in totale una trentina, dei tipi Bl\u00e9riot, Farman, Nieuport francesi, Albatros tedeschi, Bristol britannici.\nA loro volta i turchi svilupparono, man mano che la guerra procedeva, un'aviazione composta da macchine di diversa provenienza; tra di esse comparivano monoplani Bl\u00e9riot, Bristol, Deperdussin, Harlan ed Esnault Peleterie, oltre ad alcuni biplani tedeschi DFW Mars. La Turchia, per\u00f2, si limit\u00f2 a portare a termine qualche azione di ricognizione per mezzo di palloni aerostatici. Tra i piloti d'aereo ottomani che volarono nella prima guerra balcanica si ricorda Kemal Bey, che poi sarebbe divenuto famoso come Atat\u00fcrk.\nI greci, fin dall'inizio delle ostilit\u00e0 e poi, con continuit\u00e0, fino al loro termine, impiegarono con successo gli aeroplani nel ruolo di ricognitori, riuscendo a tenere efficacemente sotto controllo tutti i principali movimenti dell'esercito ottomano; il 5 febbraio 1913 un Farman MF.7 greco pilotato dal tenente Michael Moutoussis, accompagnato dall'osservatore Aristeidis Moraitinis, lanci\u00f2 (senza colpire alcun bersaglio) quattro bombe sulle navi ottomane ancorate nei Dardanelli: il primo attacco aereo contro navi da guerra della storia. Nella battaglia di Bizani il russo N. de Sackoff, al servizio della causa greca, fu fatto segno dal fuoco di terra ottomano, diventando cos\u00ec il primo pilota della storia a essere abbattuto in una missione di guerra. Riusc\u00ec comunque ad atterrare vicino Preveze e, una volta riparati i danni, torn\u00f2 in volo alla base di partenza.\nSu altri fronti l'impiego dell'aviazione fu pi\u00f9 difficoltoso e ottenne successi pi\u00f9 marginali; ad esempio gli aeroplani bulgari (pilotati perlopi\u00f9 da volontari russi, francesi o italiani) furono duramente contrastati dal fuoco di terra dei fucili e dei cannoni ottomani. Anche difficolt\u00e0 logistiche, legate al rapido avanzamento del fronte bulgaro, impedirono un uso pi\u00f9 ampio dell'aviazione. Le attivit\u00e0 pi\u00f9 rilevanti furono svolte sempre dai greci, che sorvolarono i Dardanelli con regolarit\u00e0 in modo da poter segnalare tempestivamente l'eventuale uscita in mare della flotta turca; in almeno un'occasione un idrovolante Farman greco lanci\u00f2 delle bombe sulle navi turche, senza causare per\u00f2 danni.\nCrimini di guerra.\nNell'agosto del 1913 una commissione internazionale formata da diplomatici e uomini di cultura fu creata sotto l'egida della Carnegie Endowment for International Peace (una fondazione privata costituita dal magnate statunitense Andrew Carnegie) per investigare circa le atrocit\u00e0 commesse su civili e militari nel corso di entrambe le guerre balcaniche; iniziativa per certi versi innovativa (anche se monitoraggi internazionali della situazione delle popolazioni macedoni si erano gi\u00e0 avuti nel 1903-1908), essa rifletteva il mutato clima internazionale in merito al diritto bellico e ai crimini di guerra, sancito dalla stipula delle due convenzioni dell'Aia del 1899 e del 1907. La commissione fin\u00ec per concentrare la sua analisi sui crimini commessi durante la seconda guerra balcanica (giugno-luglio del 1913), perch\u00e9 pi\u00f9 a ridosso dell'indagine e perch\u00e9 su di essi erano disponibili maggiori informazioni, visto che entrambe le parti si rinfacciavano reciprocamente accuse di atrocit\u00e0 sui civili; in ogni caso furono raccolte testimonianze e dichiarazioni anche su fatti avvenuti durante il primo conflitto, riunite poi in un documento unitario dal titolo \"Report of the International Commission to Inquire into the Causes and Conduct of the Balkan War\", pubblicato nel 1914.\nAzioni criminali contro civili e prigionieri di guerra furono condotte da entrambe le parti, sia a opera di forze militari (regolari o irregolari), sia dalle varie comunit\u00e0 etniche le une contro le altre. Crimini particolarmente violenti ebbero luogo in Macedonia, dove maggiori erano le divisioni etniche: gli eserciti, soprattutto quelli serbo e bulgaro, non avevano tempo e forze sufficienti per organizzare un saldo controllo dei territori occupati, facendo s\u00ec che in alcune zone venisse a mancare qualsiasi tipo di autorit\u00e0 civile per diverse settimane, un vuoto di potere che favoriva le azioni di bande isolate. Gruppi di civili e miliziani irregolari locali scorrazzarono in lungo e largo per la regione attaccando le comunit\u00e0 turche e musulmane: osservatori britannici rilevarono che nel \"vilayet\" di Monastir, occupato da serbi e greci, l'80% dei villaggi musulmani furono bruciati e le popolazioni costrette a rifugiarsi nei centri principali, ritenuti pi\u00f9 sicuri; rapine e uccisioni furono condotte contro i proprietari terrieri di origine turca e pi\u00f9 in generale contro i notabili e i possidenti musulmani.\nA Ustrumca fu formata una commissione mista di cristiani locali, ufficiali serbi e bulgari e capi-banda bulgaro-macedoni che si arrog\u00f2 il diritto di giudicare arbitrariamente i notabili musulmani locali, facendo ricorso alla tortura e infliggendo un gran numero di condanne alla pena capitale: le stime sul numero delle vittime variano, andando da un minimo di 800 (testimoni statunitensi) a un massimo di 3/ (testimoni turchi); nel dopoguerra gli ufficiali bulgari presenti nella commissione furono condannati da una corte marziale, mentre nessuna misura fu presa nei confronti degli ufficiali serbi. A K\u0131lk\u0131\u015f, occupata dai bulgari, gli esponenti di una missione cattolica francese riportarono accuse di atrocit\u00e0 perpetrate dalle bande irregolari del VMRO, tra cui massacri di donne e bambini, stupri e incendi di moschee; a Serez truppe regolari bulgare saccheggiarono case e negozi turchi ma anche greci ed ebrei, compirono stupri, devastarono luoghi religiosi islamici e uccisero circa 600 civili, prima che le violenze fossero fermate per intervento del locale vescovo greco-ortodosso. Truppe regolari greche compirono azioni criminali contro le popolazioni turche durante l'avanzata verso Salonicco, in particolare incendi di villaggi e quartieri abitati da musulmani; anche i reparti ottomani compirono crimini contro le popolazioni cristiane, e un grave eccidio fu compiuto a Serfice dove 117 civili greci furono trucidati poco prima della ritirata della locale guarnigione ottomana.\nIn Tracia reparti bulgari, e in particolare i membri della \"Legione dei volontari bulgaro-macedoni\" (comprendente anche volontari provenienti da altri Stati europei), compirono devastazioni e saccheggi nei villaggi turchi situati intorno ad Adrianopoli, citt\u00e0 fortemente cosmopolita; nel corso dei primi giorni si verificarono anche molti casi di conversioni forzate al cristianesimo di membri della comunit\u00e0 dei pomacchi, bulgari di religione musulmana. La caduta di Adrianopoli fu seguita da tre giorni di devastazioni e violenze prima che le unit\u00e0 di polizia militare potessero riportare una parvenza di ordine: soldati serbi e bulgari, ma anche civili cristiani locali, compirono razzie e saccheggi nei quartieri musulmani, oltre a uccisioni e stupri; prigionieri di guerra ottomani e circa civili turchi furono trasferiti sull'isola di Sarai Eski, in mezzo al fiume Tund\u017ea, e qui, abbandonati per molti giorni, esposti alle intemperie e senza cibo, riportarono decine di morti per stenti. Decine di migliaia di civili turchi abbandonarono la Tracia seguendo le armate ottomane in ritirata, finendo con il riempire i quartieri di Istanbul di profughi e favorendo lo scoppio di una vasta epidemia di colera in citt\u00e0.\nEccidi e massacri ebbero luogo anche in Kosovo, lacerato dalla rivalit\u00e0 tra le comunit\u00e0 serba e albanese: Lev Trockij, allora corrispondente dal fronte per il giornale \"Kievskaja Mysl'\", riport\u00f2 la testimonianza di un ufficiale serbo circa i massacri, gli stupri e le violenze a danno di civili turchi e albanesi nella zona di \u00dcsk\u00fcb per opera dei miliziani macedoni e serbi, testimonianza confermata anche dai racconti inviati dagli stessi soldati al giornale del partito socialista serbo e dalla relazione dell'arcivescovo cattolico di \u00dcsk\u00fcb, Lazer Mjeda; quest'ultimo resoconto riporta la cifra di vittime in tutto il \"vilayet\" del Kosovo, anche se stime pi\u00f9 attendibili parlano di vittime. I rapporti tra serbi e albanesi non furono tuttavia sempre conflittuali: in diversi casi ufficiali serbi riuscirono a stabilire contatti con i clan albanesi per negoziare il pacifico passaggio delle proprie truppe. Le truppe montenegrine non furono esenti da azioni criminali, come le uccisioni di albanesi nella zona del Kosovo da loro occupata o la cristianizzazione forzata di musulmani nel Sangiaccato: quest'ultima azione fu sconfessata dallo stesso re Nicola, che proclam\u00f2 la libert\u00e0 di culto nel suo regno e consent\u00ec loro il ritorno all'Islam.\nConseguenze.\nI negoziati per la stipula del trattato di pace si aprirono a Londra il 14 maggio 1913: le potenze europee esercitarono forti pressioni perch\u00e9 i belligeranti arrivassero il pi\u00f9 presto possibile a un accordo, onde non ripetere l'estenuante e inconcludente situazione creatasi durante il primo armistizio. Praticamente messi con le spalle al muro, i membri della Lega e l'Impero ottomano siglarono il trattato il 30 maggio seguente: il testo riprendeva in gran parte quanto concordato al momento dell'armistizio, ovvero la consegna alla Lega di tutti i territori ottomani a ovest della linea Enez-K\u0131y\u0131k\u00f6y, la creazione di un Principato di Albania esteso da Scutari a Valona e governato dal principe tedesco Guglielmo di Wied e la cessione di Creta e delle isole dell'Egeo alla Grecia, mentre il destino delle quattro isole davanti ai Dardanelli sarebbe stato deciso successivamente dalle potenze sentite le parti. Nessuna decisione venne presa in merito alla spartizione dei territori tra i vari membri della Lega. Il trattato pose ufficialmente fine alla prima guerra balcanica, ma la situazione generale di conflitto era tutt'altro che risolta.\nDue importanti questioni avevano nel frattempo irrimediabilmente minato la coesione della Lega balcanica: la perdita dello sbocco al mare e dei territori albanesi a causa delle pressioni internazionali spinse la Serbia a chiedere una revisione degli accordi prebellici con i bulgari, chiedendo compensazioni in Macedonia per quanto perduto in Albania; al tempo stesso scoppi\u00f2 la lungamente rinviata questione della spartizione dei territori tra Grecia e Bulgaria, su cui nessun accordo era stato raggiunto, e in particolare il nodo centrale del possesso di Salonicco, inflessibilmente rivendicato da entrambe le parti. Su entrambe le questioni il primo ministro bulgaro Ge\u0161ov tent\u00f2 di temporeggiare, convinto di avere il pieno appoggio della Russia e quindi di poter avere a suo favore il pattuito arbitrato sui territori macedoni; ma il ministro degli esteri russo Sazonov era invece dell'idea che Sofia dovesse andare incontro alle richieste di greci e serbi, tuttavia non si dimostr\u00f2 sufficientemente chiaro e deciso nel comunicare la sua posizione ai bulgari, lasciando che fossero gli alleati a trovare da soli un accordo.\nL'intransigenza bulgara spinse Grecia e Serbia a un avvicinamento, e il 25 maggio 1913 i due Stati firmarono un trattato di alleanza e mutua difesa. Il 28 maggio il primo ministro serbo Pa\u0161i\u0107 afferm\u00f2 ufficialmente che alla Serbia spettavano compensazioni in Macedonia per i territori albanesi perduti, sostenendo anche la necessit\u00e0 di un confine comune serbo-greco lungo la linea raggiunta dalle rispettive armate. Entrambe le parti iniziarono a far affluire truppe in Macedonia, e ben presto presero a verificarsi incidenti e scontri a fuoco: il primo ministro bulgaro Ge\u0161ov si disse disposto a venire incontro alle richieste serbe, ma la sua posizione era sempre pi\u00f9 minacciata dall'ala dura dei militari, capitanata dal generale Savov e dallo zar Ferdinando, decisa a risolvere la questione con le armi; il 30 maggio Ge\u0161ov fu costretto alle dimissioni e rimpiazzato dal \"falco\" Stojan Danev, contrario a qualsiasi trattativa. Dopo un ulteriore mese di inconcludenti incontri e mediazioni proposte dai russi, il 30 giugno 1913 il generale Savov, agendo praticamente di sua iniziativa, diede ordine alle truppe bulgare di attaccare le posizioni degli ormai ex alleati, dando avvio alla seconda guerra balcanica."}
{"id": "355310", "revid": "1543377", "url": "https://it.wikipedia.org/wiki?curid=355310", "title": "Contrat premi\u00e8re embauche", "text": "Il CPE (in lingua francese \"Contrat Premi\u00e8re Embauche\", contratto di primo impiego) era un tipo di contratto proposto per legge in Francia per entrare in vigore nell'aprile 2006 e che come punto saliente offre la possibilit\u00e0 ai datori di lavoro di licenziare senza giustificazione i lavoratori con meno di 26 anni nei primi due anni di impiego.\nIl governo, che ha proposto tale legge nella persona del primo ministro Dominique de Villepin, ritiene che in tal modo si potr\u00e0 sconfiggere la cronica disoccupazione giovanile.\nLa legge ha incontrato le resistenze degli studenti, dei sindacati, degli attivisti di sinistra e di molta parte dell'opinione pubblica, che non vedono con favore la maggiore precariet\u00e0 lavorativa che si verrebbe a produrre ed evidenziano la possibilit\u00e0 dell'instaurarsi di una minore tutela dei lavoratori e delle fasce pi\u00f9 giovani della popolazione.\nProteste.\nContro il CPE si sono svolte nei primi mesi del 2006 numerose proteste di piazza in pi\u00f9 di 150 citt\u00e0 francesi. A partire dal mese di marzo le proteste sono diventate sempre pi\u00f9 forti ed eclatanti, contemplando l'occupazione di pi\u00f9 della met\u00e0 delle Universit\u00e0 francesi fra cui la Sorbona e proteste degenerate in guerriglia urbana.\nIl 28 marzo 3 milioni di persone sono scese in piazza per lo sciopero generale organizzato dai sindacati, paralizzando cos\u00ec l'intero paese. Altre proteste e altri scioperi hanno continuato a bloccare il paese nei giorni successivi.\nRitiro della legge.\nIl 10 aprile il presidente Jacques Chirac ha deciso di ritirare il CPE a causa delle forti pressioni interne al suo stesso partito, preoccupato per le rimostranze di piazza sfociate in guerriglia urbana e di rimpiazzarlo con un dispositivo per favorire l'ingresso dei giovani in difficolt\u00e0 nel mondo del lavoro."}
{"id": "355311", "revid": "6923", "url": "https://it.wikipedia.org/wiki?curid=355311", "title": "Caerleon", "text": "Caerleon (in gallese \"Caerllion\") \u00e8 un villaggio e una comunit\u00e0 del Galles, situato sulle rive dell'Usk nella periferia settentrionale di Newport. Forma anche una parrocchia e una circoscrizione elettorale di questa citt\u00e0.\n\u00c8 anche un sito di considerevole importanza archeologica, perch\u00e9 fu sede di un fortilizio romano dal 75 al 300 d.C., dove era stanziata la Legio II Augusta. Prima di ci\u00f2, fu sede di una fortezza dell'et\u00e0 dell'Et\u00e0 del ferro.\nCaerleon romana.\nSi ritiene che il nome \"Caerleon\" sia di origine gallese e stia per \"fortezza della legione\". I romani, invece, chiamavano questo insediamento \"Isca Silurum\" (Usk dei Siluri), dalla trib\u00f9 celtica dei Siluri, che era stanziata l\u00e0. Sono visibili numerosi resti romani (come un anfiteatro militare, che \u00e8 uno dei pi\u00f9 impressionanti della Britannia).\nCaerleon \u00e8 una delle localit\u00e0 pi\u00f9 spesso associate con la Camelot di Re Art\u00f9. Ed \u00e8 stato suggerito che proprio l'anfiteatro ancora visibile sarebbe all'origine della leggendaria Tavola rotonda arturiana.\nCaerleon \u00e8 citata sia nel romanzo \"L'albero d'argento\" di Susan Cooper, dove Will Stanton, il protagonista, catapultandosi nel passato proprio durante la costruzione dell'anfiteatro, nasconde il cerchio dei segni sotto un enorme masso dell'anfiteatro, sia nel romanzo \"L'ultima legione\" di Valerio Massimo Manfredi, quando i protagonisti del romanzo vi giungono dopo varie peripezie. Il precettore di Romolo Augusto, Ambrosinus, afferma che il nome della citt\u00e0 derivi da \"una deformazione locale di \"Castra Legionum\"\"."}
{"id": "355332", "revid": "120090960", "url": "https://it.wikipedia.org/wiki?curid=355332", "title": "Giulio Silenzi", "text": "Biografia.\n\u00c8 stato sindaco di Monte San Giusto (MC) dal 1975 al 1990, anno in cui \u00e8 stato eletto consigliere regionale delle Marche in quota PDS, presidente del gruppo consiliare. Dal 1995 al 2000 \u00e8 stato assessore regionale e poi rieletto consigliere regionale nella successiva legislatura. Fino al novembre 2002 \u00e8 stato anche presidente del gruppo consiliare regionale dei DS. Poi \u00e8 diventato nuovamente assessore regionale, fino all'aprile 2004.\nSilenzi fa parte della direzione nazionale dei DS ed \u00e8 componente del Congresso dei Poteri Locali e Regionali dell'Europa.\n\u00c8 stato eletto Presidente della Provincia nel turno elettorale del 2004 (ballottaggio del 26 e 27 giugno), raccogliendo il 53,3% dei voti in rappresentanza di una coalizione di centrosinistra. Non \u00e8 stato rieletto nel 2009.\nDal 2010 ricopre la carica di Segretario del Circolo del Partito Democratico di Civitanova Marche.\ne dal 2012 \u00e8 vicesindaco in quanto sconfitto alle primarie cittadine da Claudio Corvatta.\nSvolge anche la funzione di professore di Educazione Fisica nel Liceo Scientifico Statale Temistocle Calzecchi Onesti di Fermo. \nDalle ultime amministrative del 2017, ha perso la carica di vicesindaco di Civitanova Marche.\nDal mese di Giugno 2019 \u00e8 consulente presso la struttura sanitaria Anni Azzurri di Campofilone, RSA del gruppo Kos Care legato all'imprenditore Carlo De Benedetti."}
{"id": "355336", "revid": "125307987", "url": "https://it.wikipedia.org/wiki?curid=355336", "title": "Curatore editoriale", "text": "Il curatore editoriale \u00e8 una figura centrale del mondo dell'editoria. Il suo compito \u00e8 quello di affiancare l'autore durante la stesura dell'opera. Il curatore d\u00e0 consigli su come limare, rimaneggiare, strutturare il testo per renderlo adatto alla pubblicazione. Un ruolo analogo esiste anche nelle redazioni giornalistiche.\nIn editoria.\nNel settore editoriale la figura del curatore, a seconda dei ruoli rivestiti, pu\u00f2 essere compendiata in due diverse accezioni:\nIl curatore.\nIl lavoro del curatore riguarda la realizzazione della parte testuale del progetto editoriale.\nIn particolare, egli si occupa dei seguenti compiti: revisione del testo; lettura redazionale; struttura delle parti; compilazione di indici e titoli; verifica della correzione delle bozze e della collazione; confronto con il testo corretto dall'autore; controllo finale della copia cianografica prima della stampa.\nIl lavoro dei curatori \u00e8 coordinato dal direttore editoriale, sovrintendente ai lavori relativi alla parte testuale (redazione; correzione delle bozze; verifica della qualit\u00e0). Questo viene in genere affiancato da un direttore artistico, il quale invece supervisiona la parte visiva del processo di produzione (complementare a quella testuale).\nIl revisore del testo.\nLa figura del curatore editoriale si distingue anche da un'altra figura tipica del mondo editoriale: il \"revisore\", il cui lavoro consiste nel migliorare a livello strutturale (trama, costruzione dei personaggi, dialoghi ecc.) il testo presentato dallo scrittore. Il suo lavoro, volto dunque all'affinamento (e adeguamento) della resa stilistica dell'opera (romanzo o saggio), prende il nome di 'normazione editoriale' (o \"editing\").\nLa normazione editoriale di un'opera letteraria \u00absi articola in diverse fasi, che vanno dalla revisione linguistica (che riguarda fondamentalmente la purezza e l'eleganza dell'esposizione) all'affinamento dell'espressione (che concerne l'efficacia della comunicazione in stretta relazione con i contenuti). Entrambe le fasi richiedono ovviamente da parte dell\"editor\" una solida preparazione letteraria, attitudine alla critica e buon gusto\u00bb.\nIn una redazione giornalistica.\nLa cura editoriale degli articoli consta di due attivit\u00e0 differenti, espletate in momenti distinti:\nChi svolge questa funzione \u00e8 il caposervizio, il quale riceve gli articoli dei corrispondenti e degli inviati, e decide la loro collocazione in pagina: secondo la qualit\u00e0 del pezzo e in armonia con la linea editoriale della testata. \nNei grandi giornali esiste un caposervizio per ogni settore particolare, come la cultura o l'economia (ed esistono anche redazioni distaccate per le edizioni locali). Nei piccoli giornali, all'opposto, la figura del caposervizio \u00e8 fusa con quella del caporedattore.\nNell'Ottocento erano presenti giornali senza una redazione: gli articoli erano redatti dai corrispondenti. In questi casi il 'compilatore' era colui che ne raccoglieva i contributi e li impaginava, realizzando materialmente il giornale.\nI principi del curatore editoriale.\nNell'approccio quotidiano al testo, sono fondamentali per il curatore alcune regole, definite nel gergo editoriale 'le 4 C' (similmente a quelle della 5 W giornalistica): \"coerenza\", \"chiarezza\", \"chiusura\", \"correttezza\". \nLa coerenza, in relazione al contenitore (libro, pagina web, fascicolabile, guidistica ecc.) in cui \u00e8 inserito, si esprime con un linguaggio appropriato rispetto al pubblico a cui si rivolge lo scritto. \nLa chiarezza riguarda l'esposizione, la quale deve essere quanto pi\u00f9 semplice e comprensibile possibile; il testo dovr\u00e0 presentare un incipit che introduca la tesi, uno svolgimento, e una sintesi che faccia tornare il lettore all'incipit e lo giustifichi. \nLa chiusura \u00e8 relativa alla presenza di titolo, occhiello, sommario, testatine, titoletti, oltre che di una formattazione adeguata a seconda dell'opera. Stante la scomparsa \u2013 per ragioni economiche \u2013 dei \"draghi\" dalle case editrici (leggendari e coltissimi correttori di bozze, talvolta, precursori della figura dello stesso curatore), ora \u00e8 il curatore a farsi carico dei refusi.\n(Il curatore sigla le \"N.d.R\", cio\u00e8 le Note di Redazione. \nAlcune agenzie esterne, per conto di editori, svolgono servizi di revisione avvalendosi di professionisti indipendenti o associati.)\nLa correttezza \u00e8 quella ortografica, grammaticale e sintattica."}
{"id": "355339", "revid": "88740", "url": "https://it.wikipedia.org/wiki?curid=355339", "title": "Cleveland (disambigua)", "text": ""}
{"id": "355347", "revid": "838137", "url": "https://it.wikipedia.org/wiki?curid=355347", "title": "L\u00e4\u00e4nemaa", "text": "L\u00e4\u00e4nemaa (in estone \"L\u00e4\u00e4ne maakond\", \"Occidentale\") \u00e8 una delle 15 contee dell'Estonia, situata nella parte occidentale del Paese e affacciata sul Mar Baltico.\nBagnata a nord e a ovest dal Mar Baltico, comprende la costa dirimpetto alle isole di Saaremaa e Hiiumaa e confina a nord est con Harjumaa, a est con Raplamaa e a sud con P\u00e4rnumaa.\nSuddivisione amministrativa.\nLa contea \u00e8 divisa in 12 comuni: uno urbano (in estone \"linn\"; una seconda citt\u00e0, Lihula, \u00e8 parte di un comune rurale) e 11 rurali (in estone \"vald\")."}
{"id": "355348", "revid": "339392", "url": "https://it.wikipedia.org/wiki?curid=355348", "title": "Montuhotep I", "text": ""}
{"id": "355350", "revid": "599013", "url": "https://it.wikipedia.org/wiki?curid=355350", "title": "Sergio Scariolo", "text": "Biografia.\nNasce a Brescia, citt\u00e0 nella quale si erano trasferiti i suoi genitori, entrambi di Siracusa e professori di matematica.\nSuo figlio Alessandro \u00e8 un cestista che gioca per le nazionali giovanili spagnole ed \u00e8 nel roster dei Manhattan Jaspers della NCAA.\nCarriera.\nIncomincia nel 1980 con il minibasket e poi sale fino a diventare vice-allenatore della prima squadra a Brescia e in seguito alla Victoria Libertas Pesaro. Passa poi a incarichi federali e nel 1985 vince il Mondiale militare.\nNel 1990 a Pesaro vince lo scudetto a soli 29 anni, oltre a raggiungere la finale di Coppa Kora\u0107. Nel 1991 scende in A2 a Desio, prima di tornare nella massima categoria con la Fortitudo Bologna nel 1993. L'anno successivo viene premiato come miglior allenatore, ma lascia Bologna nel 1996 dopo aver perso la finale dei play-off scudetto contro l'Olimpia Milano.\nNel 1997 sbarca in Spagna al Tau Vitoria, con cui conquista la Coppa del Re (1999) e una finale di campionato. Nel 1999 \u00e8 ingaggiato dal Real Madrid, che conduce subito al successo nazionale, ricoprendo anche la carica di direttore generale. Nel 2000 \u00e8 anche allenatore dell'anno. Ottiene altre due finali di campionato, ma non vincendole viene esonerato nel 2002. A novembre 2003 \u00e8 messo sotto contratto dal M\u00e1laga, con cui vince la Coppa del Re 2005 e il campionato nel 2006. Nella Liga ha giocato 312 incontri, con 214 vittorie, record di presenze per un non spagnolo.\nL'8 dicembre del 2008 firma un contratto triennale che lo lega ai russi del Khimki Mosca. Il 4 febbraio del 2009 viene ufficializzata la nomina ad allenatore della Nazionale spagnola per un contratto fino ai Giochi olimpici di , pur mantenendo la panchina del Khimki Mosca. Con la nazionale iberica vince subito gli Europei 2009, e due anni dopo bissa il successo in Lituania, agli Europei 2011. Il 20 dicembre 2010 rescinde consensualmente il contratto che lo lega ai russi del Khimki Mosca.\nDal 7 giugno 2011 \u00e8 il nuovo head coach dell'Olimpia Milano, con un accordo sino al 2013. Il 28 novembre 2012 decide di abbandonare la guida delle \"Furie Rosse\". Il 24 maggio 2013 lascia la guida dell'Olimpia Milano dopo l'eliminazione dai play-off scudetto da parte della Montepaschi Siena, senza lasciare scadere il termine naturale fissato per il 30 giugno 2013. Dopo l'esperienza con la squadra lombarda, allena per una stagione il Saski Baskonia.\nNel 2015 torna alla guida della nazionale spagnola, con la quale vince il suo terzo titolo europeo, dopo aver battuto il 20 settembre 2015 la Lituania per 80-63 nella finale disputata a Lille. A luglio 2018 si accorda per diventare il vice-allenatore dei Toronto Raptors, franchigia NBA con cui vince il titolo in occasione delle Finals del 2019, nelle quali Toronto si impone sui Golden State Warriors, battendoli 4-2 nella serie. Il 15 settembre 2019 guida la nazionale spagnola alla vittoria del campionato del mondo, battendo in finale l'Argentina per 95-75.\nIl 17 giugno 2021 lascia i Raptors e il giorno seguente diventa il nuovo allenatore della Virtus Bologna, vincendo, il 21 settembre, la Supercoppa Italiana."}
{"id": "355353", "revid": "110157", "url": "https://it.wikipedia.org/wiki?curid=355353", "title": "L\u00e4\u00e4ne-Virumaa", "text": "L\u00e4\u00e4ne-Virumaa (in estone \"L\u00e4\u00e4ne-Viru maakond\", \"Viru occidentale\") \u00e8 una delle 15 contee dell'Estonia, situata nella parte settentrionale del Paese e affacciata sul Golfo di Finlandia. \nConfina a est con la contea di Ida-Virumaa, a sud con quella di J\u00f5gevamaa e a ovest con le contee di J\u00e4rvamaa e Harjumaa.\nSuddivisione amministrativa.\nLa contea \u00e8 divisa in 15 comuni: due urbani (in estone \"linn\"; altre due citt\u00e0, Tamsalu e Tapa, sono parte di un comune rurale) e 13 rurali (in estone \"vald\")."}
{"id": "355357", "revid": "712828", "url": "https://it.wikipedia.org/wiki?curid=355357", "title": "Stato (Pok\u00e9mon)", "text": ""}
{"id": "355360", "revid": "118700757", "url": "https://it.wikipedia.org/wiki?curid=355360", "title": "David Leavitt", "text": "Biografia.\nFiglio di un professore presso la Facolt\u00e0 di Business della Stanford University di Palo Alto, Leavitt si \u00e8 trasferito all'Est nel periodo degli studi universitari per iscriversi all'Universit\u00e0 di Yale, dove ha studiato composizione creativa e dove si \u00e8 laureato nel 1983. Dopo la laurea si \u00e8 trasferito a New York, dove ha vissuto nei primi tempi con alcuni compagni di universit\u00e0 e in seguito con lo scrittore Gary Glickman, con il quale vive tuttora. Da New York si \u00e8 in seguito trasferito con il suo compagno a East Hampton, luogo preferito di tanti scrittori di fama e si reca a New York, dove ha mantenuto il piccolo appartamento di Glickman, solo per impegni di lavoro. \nSi \u00e8 affermato nel 1984 con i nove racconti di \"Ballo di famiglia\" (\"Family Dancing\").\n\u00c8 autore dei romanzi \"Eguali amori\", \"Il voltapagine\" (da cui \u00e8 stato tratto l'omonimo film diretto da Ventura Pons), \"Martin Bauman\", \"La lingua perduta delle gru\" (da cui \u00e8 stato tratto l'omonimo film), \"Mentre l'Inghilterra dorme\" (per la pubblicazione del quale \u00e8 stato denunciato per plagio da Stephen Spender), \"Il corpo di Jonah Boyd\", e di numerosi racconti.\n\u00c8 docente di lettere inglesi alla University of Florida, dove insegna nel programma di scrittura creativa.\nLeavitt ha vissuto a lungo in Italia, che \u00e8 uno dei paesi in cui la sua opera letteraria ha ottenuto il maggior successo, tanto che il suo libro \"Eguali amori\" (\"Equal Affections\") \u00e8 uscito prima da noi per Mondadori Editore e poi negli Stati Uniti. Egli ha spesso inserito ambienti e personaggi italiani (soprattutto toscani) nelle sue narrazioni e ha scritto due libri sull'Italia, in particolare sulla Maremma.\nLeavitt affronta ripetutamente la tematica omosessuale nei suoi romanzi ed in proposito ha dichiarato: \"Ho scritto quello che avrei voluto leggere quando ero adolescente, ma che nessun libro raccontava\". Con Mark Mitchell, ha anche curato l'antologia \"The Penguin Book of Gay Short Stories\", nel 1994 (39 racconti a tema).\nNel 2018 l'editore italiano SEM ha iniziato a ripubblicare per il mercato italiano le sue opere; il primo volume \u00e8 \"Il matematico indiano\"."}
{"id": "355379", "revid": "34392", "url": "https://it.wikipedia.org/wiki?curid=355379", "title": "Movimento ultras", "text": ""}
{"id": "355384", "revid": "54253", "url": "https://it.wikipedia.org/wiki?curid=355384", "title": "Idroponica", "text": "Per coltivazione idroponica (dal greco antico \u1f55\u03b4\u03c9\u03c1 \"h\u00fddor\", acqua + \u03c0\u03cc\u03bd\u03bf\u03c2 \"p\u00f3nos\", lavoro) o idrocoltura s'intende una delle tecniche di coltivazione fuori suolo: la terra \u00e8 sostituita da un substrato inerte (argilla espansa, perlite, vermiculite, fibra di cocco, lana di roccia, zeolite, ecc.). La pianta viene irrigata con una soluzione nutritiva composta dall'acqua e dai composti (per lo pi\u00f9 inorganici) necessari ad apportare tutti gli elementi indispensabili alla normale nutrizione minerale. La coltura idroponica consente produzioni controllate sia dal punto di vista qualitativo sia da quello igienico-sanitario durante tutto l'anno.\nPresupposti della tecnica.\nIl ruolo del terreno nei confronti delle piante si pu\u00f2 ricondurre fondamentalmente a tre funzioni:\nLa tecnica colturale convenzionale pu\u00f2 ottimizzare solo in parte le funzioni del terreno:\nLe coltivazioni fuori-suolo si basano in sostanza su una riduzione delle variabili in gioco e, soprattutto, delle reciproche interferenze sostituendo al terreno un ambiente fisico in cui i parametri sono di pi\u00f9 facile controllo. Nel caso della coltivazione idroponica la soluzione di concetto si concretizza nei seguenti quattro punti:\nParametri di controllo.\nI parametri di controllo essenziali sono quattro:\nVantaggi rispetto alla coltivazione tradizionale.\nLa coltivazione fuori suolo presenta degli evidenti vantaggi in situazioni ambientali dove il substrato non \u00e8 in condizione di far crescere la coltura in modo ottimale, come ad esempio roccia o terreni eccessivamente sabbiosi.\nUn altro vantaggio di questo tipo di coltivazione \u00e8 il minor utilizzo di acqua per ottenere il medesimo risultato, indicativamente di un decimo rispetto alla coltura in terra, rendendo questo sistema particolarmente utile in quelle situazioni ambientali dove la scarsit\u00e0 di acqua rende difficile o addirittura impossibile la coltivazione di ortaggi.\nDa non sottovalutare l'aspetto ambientale visto che l'utilizzo dei fertilizzanti \u00e8 mirato e non ci sono dispersioni nel terreno; l'utilizzo di diserbanti \u00e8 assente, mentre l'utilizzo di antiparassitari \u00e8 decisamente ridotto.\nAttualmente sono disponibili in commercio dei fertilizzanti biologici che danno la possibilit\u00e0, utilizzando un impianto idroponico, di ottenere un prodotto biologico (ma non certificato in base al Regolamento (CE) N. 834/2007).\nIn termini qualitativi il prodotto mostra uniformit\u00e0 di dimensione e caratteristiche oltre che qualit\u00e0 organolettiche costanti in tutta la produzione, qualit\u00e0 richieste dalla distribuzione organizzata ai produttori di frutta e ortaggi."}
{"id": "355386", "revid": "110157", "url": "https://it.wikipedia.org/wiki?curid=355386", "title": "P\u00f5lvamaa", "text": "P\u00f5lvamaa (in estone \"P\u00f5lva maakond\") \u00e8 una delle 15 contee dell'Estonia situata nella parte sud-orientale del Paese.\nConfina a con le contee di Tartumaa, Valgamaa e V\u00f5rumaa e con la Russia. Un lungo tratto del confine con la Russia non \u00e8 stato fissato da alcun nuovo trattato e alcuni villaggi della contea (come ad esempio Lutep\u00e4\u00e4 and Saatse, nel comune di V\u00e4rska) sono raggiungibili solo attraversando il territorio russo. Per il trattato di Tartu, questo non \u00e8 il confine effettivo. Qui vivono i setos o estoni meridionali.\nSuddivisione amministrativa.\nLa contea \u00e8 divisa in 14 comuni: uno urbano (in estone \"linn\"; una seconda citt\u00e0, R\u00e4pina, \u00e8 parte di un comune rurale) e 13 comuni rurali (in estone \"vald\")."}
{"id": "355389", "revid": "11959", "url": "https://it.wikipedia.org/wiki?curid=355389", "title": "Guerra Civile americana", "text": ""}
{"id": "355390", "revid": "38120", "url": "https://it.wikipedia.org/wiki?curid=355390", "title": "Nora Wakeman", "text": ""}
{"id": "355392", "revid": "124168574", "url": "https://it.wikipedia.org/wiki?curid=355392", "title": "Rifornimento in volo", "text": "Il rifornimento in volo \u00e8 una tecnica che permette di trasferire combustibile da un velivolo, chiamato \"aerocisterna\", ad un altro mentre entrambi sono in volo. Questo permette all'aereo ricevente di volare pi\u00f9 a lungo e di decollare con un maggiore carico utile. Viene utilizzata per scopi militari e non sono conosciute applicazioni civili.\nStoria.\nI primi esperimenti vennero effettuati negli anni venti. I due aerei volavano in formazione uno sopra l'altro a bassa velocit\u00e0: un tubo flessibile collegato a un serbatoio posto nell'aereo che volava pi\u00f9 in alto veniva calato verso quello pi\u00f9 basso e veniva inserito nella bocchetta usata per i normali rifornimenti di terra. Era un sistema molto pericoloso fino al 1935, quando i fratelli Fred e Al Key utilizzarono nel loro volo un particolare sistema progettato da A.D. Hunter su cui si basano ancora oggi le moderne aerocisterne.\nTra il 26 febbraio e il 3 marzo 1949 un Boeing B-50, chiamato \"Lucky Lady II\", effettu\u00f2 il giro del mondo in 94 ore e 1 minuto senza scalo. Vennero effettuati 3 rifornimenti in volo da 4 coppie di KB-29M. L'aereo decoll\u00f2 e atterr\u00f2 a Fort Worth in Texas, mentre i rifornimenti vennero effettuati sopra l'Africa Occidentale, vicino a Guam e sul Pacifico, tra le isole Hawaii e la costa occidentale degli Stati Uniti. La prima circumnavigazione del mondo senza scalo dimostr\u00f2 che non esistevano pi\u00f9 limiti geografici alla potenza aerea grazie ai rifornimenti in volo.\nSistemi utilizzati.\nEsistono due sistemi principali per trasferire combustibile da un velivolo a un altro: attraverso una sonda rigida telescopica e un ricettacolo oppure un cestello di rifornimento e una sonda flessibile ricevente. Un sistema poco diffuso e ormai non pi\u00f9 utilizzato \u00e8 quello del trasferimento \"ala-ala\".\nSonda rigida.\nLa sonda che trasferisce il combustibile \u00e8 rigida e viene quindi controllata da un operatore che pu\u00f2 vedere l'aereo ricevente o direttamente tramite una finestra situata nella parte posteriore dell'aerocisterna oppure tramite un sistema di telecamere anche a visione tridimensionale. Attraverso un sistema di controllo, l'operatore deve manovrare la sonda, che ha un'estensione telescopica, fino a farla entrare in una speciale bocchetta posta sul dorso dell'aereo ricevente. Questa bocchetta di solito si trova al centro della fusoliera (di solito dietro il cockpit nei caccia e direttamente sopra la cabina di pilotaggio negli aerei pi\u00f9 grandi) \u00e8 rotonda ed \u00e8 collegata ai serbatoi principali; \u00e8 dotata inoltre di una valvola che impedisce la fuoriuscita del combustibile quando non vengono effettuate operazioni di rifornimento. La sonda \u00e8 spesso dotata di piccole ali per stabilizzarla meglio in volo mentre all'estremit\u00e0 c'\u00e8 un particolare beccuccio che si inserisce nella bocchetta.\nDurante l'operazione di rifornimento, l'aerocisterna vola dritta senza cambiare altitudine e ad una velocit\u00e0 costante, mentre il ricevente deve essere in una posizione ben precisa e ad una quota leggermente inferiore. Le moderne aerocisterne hanno un particolare sistema di luci che permette al pilota di capire quando \u00e8 in posizione esatta. Una volta in posizione, l'aereo ricevente deve volare in formazione con la cisterna; spesso risulta difficoltoso a causa dei vortici alari generati dal rifornitore o dalle turbolenze naturali. Quando entrambi gli aerei sono in posizione, l'operatore attiva il sistema idraulico che allunga telescopicamente la sonda e la manovra fino a quando non entra nella bocchetta del ricevente.\nQuando sonda e bocchetta sono correttamente collegate, un segnale elettrico fa aprire idraulicamente entrambe le valvole e l'operatore attiva le pompe che spingono il combustibile lungo la sonda. Quando i due aerei sono collegati, un altro set di luci, attivate da alcuni sensori presenti nella sonda, indica al pilota se si sta avvicinando o allontanando troppo o se sta volando troppo alto o troppo basso. Quando il trasferimento di combustibile \u00e8 completato, le valvole vengono chiuse e la sonda viene retratta automaticamente o manualmente.\nOltre che dall'U.S.A.F, questo sistema \u00e8 stato adottato dai Paesi Bassi (KDC-10), Israele (Boeing 707 modificato) e dalla Turchia (KC-135 ex USAF). I modelli utilizzati sono tutti di progettazione americana.\nIl vantaggio principale di questo sistema \u00e8 che pu\u00f2 essere trasferita una grande quantit\u00e0 di combustibile in poco tempo: nonostante possa essere servito un solo aereo per volta, la grande capacit\u00e0 di trasferimento \u00e8 utile nel caso bisogna rifornire grandi aerei come i bombardieri strategici. I progressi ottenuti nel sistema a sonda flessibile hanno eguagliato la capacit\u00e0 di trasferimento tra i due sistemi; in alcuni casi le aerocisterne dotate di sonda rigida sono state riadattate utilizzando il sistema a sonda flessibile. Ad esempio, i KC-135FR francesi mantengono l'originale sonda rigida ma al posto del classico beccuccio \u00e8 stato applicato un tubo flessibile.\nSonda flessibile.\nLa sonda dell'aerocisterna \u00e8 un tubo flessibile alla cui estremit\u00e0 \u00e8 collocato un \"cestello\"; il pilota dell'aereo ricevente deve manovrare il suo apparecchio finch\u00e9 non collega la sua sonda rigida, molto spesso retrattile e collocata alla destra o alla sinistra del tettuccio, al cestello.\nAnche in questo caso la cisterna deve volare dritta e livellata durante tutta la manovra. La sonda pu\u00f2 anche essere manovrata da un operatore, ma \u00e8 il pilota del ricevente che deve eseguire il lavoro maggiore, quello cio\u00e8 di pilotare il velivolo in modo da attaccare la sua sonda al cestello. Una volta stabilito il collegamento, l'operatore (o anche il pilota della cisterna) attiva le pompe che permettono il passaggio del combustibile. L'aereo ricevente deve mantenere la sua posizione durante tutta l'operazione. Una volta terminata, deve rallentare abbastanza da fare in modo che la sonda e il cestello si stacchino.\nAlcune aerocisterne dotate di sonda rigida possono essere equipaggiate con la sonda flessibile applicando un tubo flessibile al beccuccio della sonda. Altre invece sono equipaggiate sia con la sonda rigida, sia con due sonde flessibili, applicate alle due estremit\u00e0 alari; sono conosciute come \"Multi-Point Refueling System\" o MPRS.\nLa marina degli Stati Uniti, il corpo dei Marines e molti paesi della NATO, tra cui l'Italia, adottano questo sistema. Rispetto alla tecnica precedente, questa permette a pi\u00f9 velivoli di rifornirsi contemporaneamente da una stessa cisterna.\nFu sperimentato per la prima volta su un Boeing B-29 Superfortress e fu utilizzato per la prima volta in combattimento il 29 maggio 1952, quando 12 Republic F-84 Thunderjet vennero riforniti in una missione da Itazuke, Giappone, a Sariwon, Corea del Nord.\nAla-ala.\nIn questo sistema l'aerocisterna rilasciava la sua sonda flessibile dall'estremit\u00e0 alare; l'aereo ricevente doveva agganciare la sonda con un blocco speciale collocato nella sua estremit\u00e0 alare. Una volta collegati, il combustibile veniva pompato. Era un sistema utilizzato solo da alcuni Tupolev Tu-4 e Tupolev Tu-16 sovietici.\nImplicazioni tattiche e strategiche.\nUso strategico.\nI primi sviluppi del KC-97 e del KC-135 Stratotanker nacquero dalla volont\u00e0 degli Stati Uniti di mantenere costantemente in volo, 24 ore su 24, la flotta di bombardieri strategici B-47 Stratojet e B-52 Stratofortress durante la Guerra Fredda, in modo da poter rispondere subito ad un eventuale attacco sovietico o per eseguire immediatamente l'eventuale ordine di attacco del Presidente. I bombardieri avrebbero dovuto volare in orbita nelle posizioni assegnate vicino allo spazio aereo sovietico e le aerocisterne avrebbero assicurato il rifornimento di combustibile necessario. Inoltre tenendo la flotta in volo, un eventuale attacco sovietico agli aeroporti sede dei bombardieri non avrebbe compromesso la capacit\u00e0 di bombardamento americana.\nIl vantaggio portato dalla costruzione di un numero cos\u00ec alto di aerocisterne era che potevano essere utilizzate anche per rifornire aerei da trasporto, aerei da caccia e aerei da attacco al suolo (oltre ai bombardieri) per permetter loro di raggiungere in volo teatri operativi molto lontani. Si rivelarono particolarmente utili nella Guerra del Vietnam dato che molti aerei non riuscivano a coprire le distanze oceaniche senza rifornimento in volo nonostante gli scali intermedi alle Hawaii e a Okinawa. Gli aerei da trasporto potevano inoltre trasportare armi, rifornimenti o personale in Vietnam senza atterrare per rifornirsi.\nIl ricognitore strategico Lockheed SR-71 Blackbird veniva spesso rifornito in volo. La sua base era in California ma per eseguire missioni di ricognizione su eventuali nemici era necessario trasportare l'aereo fino alle basi di Okinawa o dell'Europa e attraversare il Pacifico o l'Atlantico richiedeva una grande quantit\u00e0 di combustibile. Inoltre, per migliorare le prestazioni, l'SR-71 doveva decollare senza il serbatoio pieno. Appena in volo, quindi, veniva completamente rifornito da una speciale variante del KC-135Q per disporre della massima autonomia possibile. Era necessaria una variante speciale perch\u00e9 il combustibile dell'SR-71, il JP-7, era diverso dal tipo di combustibile standard in dotazione all'USAF.\nUso tattico.\nLa possibilit\u00e0 di rifornirsi in volo comporta due importanti implicazioni tattiche. La prima \u00e8 che gli aerei da attacco, i caccia e i bombardieri possono raggiungere distanze maggiori o possono rimanere in volo pi\u00f9 a lungo (particolarmente utile per i caccia in pattuglia). La seconda \u00e8 che dato che il peso massimo al decollo di un velivolo \u00e8 generalmente inferiore al peso massimo che pu\u00f2 trasportare quando \u00e8 in volo, i serbatoi dell'aereo non vengono riempiti completamente in modo da poter trasportare un maggiore carico utile; il combustibile mancante verr\u00e0 caricato con un rifornimento in volo e si avr\u00e0 quindi un aereo con il massimo carico utile e la massima autonomia possibile.\nGuerra del Vietnam.\nPer i cacciabombardieri dell'USAF che volavano dalla Thailandia fino al Vietnam del Nord era normale rifornirsi da un KC-135 prima di raggiungere l'obiettivo perch\u00e9, oltre ad aumentare l'autonomia disponibile, si permetteva agli F-105 Thunderchief e agli F-4 Phantom di trasportare pi\u00f9 armi. Le aerocisterne rimanevano disponibili anche per effettuare rifornimenti sulla rotta di ritorno quando necessario. Oltre a permettere la traversata del Pacifico, la tecnica del rifornimento in volo rese possibile il \"rimorchio\" di aerei molto danneggiati fino a una distanza tale da permettere una planata fino alla base. Questo sistema salv\u00f2 diversi aeroplani.\nLa U.S. Navy usava spesso aerocisterne imbarcate come il KA-3 Skywarrior per rifornire i suoi aerei o quelli dei Marines, come gli F-4, A-4, A-6 e A-7. Era particolarmente utile quando il pilota aveva difficolt\u00e0 ad atterrare dopo una missione ed era a corto di combustibile. Avere una cisterna in zona gli permetteva pi\u00f9 tentativi di appontaggio senza la preoccupazione del combustibile. Il KA-3 riforniva anche i caccia in pattuglia e l'aereo AEW Grumman E-2 Hawkeye.\nGli aerei dei Marines stanziati nel Vietnam del Sud venivano riforniti dai KC-130 Hercules.\nGuerra delle Falkland.\nIl rifornimento aereo durante la guerra delle Falkland era garantito quasi esclusivamente dall'Handley Page Victor. Queste aerocisterne furono fondamentali nello schieramento dei caccia, degli aerei da attacco, da trasporto e da ricognizione marittima dalla Gran Bretagna alle isole Ascension nel sud dell'Atlantico. Furono impiegate massicciamente durante l'Operazione Black Buck, dove rifornivano i bombardieri Avro Vulcan che dovevano attaccare l'aeroporto \"Port Stanley\" catturato dagli Argentini.\nPoco dopo i Victor vennero ritirati dal servizio e sostituiti dai Lockheed L-1011 TriStar comprati di seconda mano. Dato che gli L-1011 erano aerei di linea, vennero riconvertiti dalla Marshall Aerospace e possono tuttora rifornire aerei della Royal Air Force, della Royal Navy o della NATO.\nPrima guerra del Golfo.\nDurante l'Operazione Desert Shield, di preparazione alla successiva guerra del Golfo, le aerocisterne USAF KC-135, KC-10A e i KC-130 dei Marines vennero schierati nelle basi aeree in Inghilterra, nell'isola di Diego Garcia e in Arabia Saudita. Gli aerei stanziati in Arabia Saudita orbitavano nella zona neutrale tra l'Iraq e l'Arabia, rifornendo gli aerei della coalizione quando necessario. La costante disponibilit\u00e0 di rifornimento, 24 ore al giorno, rese possibile l'intensa campagna aerea durante l'Operazione Desert Storm.\nIl 16-17 gennaio 1991 iniziarono le prime sortite di \"Desert Storm\", alcune delle quali erano le pi\u00f9 lunghe nella storia dell'aviazione fino a quel momento. Sette B-52G, decollati da una base in Louisiana, USA, volarono fino al Golfo Persico e ritorno, per un totale di 35 ore, per lanciare missili \"cruise\" a testata convenzionale. Tutto questo fu possibile grazie all'uso del rifornimento in volo.\nUna delle aerocisterne pi\u00f9 utili fu il KC-10A Extender, in quanto essendo pi\u00f9 largo delle altre, era dotato sia del sistema a sonda rigida sia di quello a sonda flessibile; era quindi possibile rifornire aerei dell'USAF, dei Marines, della Marina e di altri paesi alleati come la Gran Bretagna, l'Arabia Saudita e l'Italia.\nIl KC-10 venne originariamente progettato come contributo dell'USAF alla NATO in territorio europeo. In caso di un conflitto, con un pieno di combustibile il KC-10 \u00e8 capace di volare da una base nella costa orientale degli USA o del Canada, volare senza scalo fino in Europa, effettuare i rifornimenti in volo necessari e ritornare alla sua base, tutto senza mai fare scalo. Questa prestazione sarebbe stata utile se le numerose basi americane dislocate in territorio europeo fossero state distrutte durante un attacco da parte dei paesi del Patto di Varsavia.\nGuerra del Kosovo.\nDurante l'Operazione Allied Force la NATO fece largo uso di aerocisterne per garantire un buon tempo di permanenza sugli obiettivi ad aerei in partenza da basi remote (tra tutte Aviano); per rifornire i pi\u00f9 di mille aerei schierati dalla NATO (con 170-200 incursioni d'attacco al giorno) erano costantemente in volo numerose aerocisterne, fino a sei, orbitanti in 3 aree dedicate (nomi in codice \"Sonny\", \"Agip\" e \"Shell\").\nLe aerocisterne (di cui vi era costante carenza) erano principalmente le vecchie KC-135 e le KC-10 (una ottantina le prime, forse solo una decina le pi\u00f9 recenti KC-10), lasciando trasparire l'avanzata et\u00e0 della flotta da rifornimento in volo statunitense. Assai modesti i contributi degli altri Paesi: la RAF aveva schierato tre L-1011 \"TriStar\" ad Ancona e tre VC-10 a Bruggen, in Germania; la Arm\u00e9e de l'air tre C-135FR \"Stratotanker\" a Istres, in Francia; i Paesi Bassi due KDC-10 ad Eindhoven e la Spagna un KC-130H ad Aviano.\nL'Aeronautica Militare italiana aveva schierato per la prima volta due aerocisterne B-707T/T, adottate dopo l'esperienza nel Golfo; avevano effettuato 87 sortite per 338 ore di volo, erogando circa 1.300 tonnellate di combustibile.\nSimilmente a quanto era avvenuto durante l'operazione \"Desert Storm\", sei B-2, modificati al \"block-30\" e con la possibilit\u00e0 di impiegare armamento non nucleare (in particolare bombe JDAM), ebbero il loro battesimo del fuoco bombardando obiettivi nel cuore della Serbia partendo dalla loro base \"Whiteman\" nel Missouri, volando missioni di 36 ore consecutive grazie ai numerosi rifornimenti in volo da parte dei KC-10.\nUtilizzatori.\nA fine 2019 risultano in servizio nelle varie aeronautiche mondiali 802 velivoli dedicati al rifornimento in volo. Di questi ben 614 (il 77%) sono in servizio nelle varie Forze Armate statunitensi."}
{"id": "355394", "revid": "38120", "url": "https://it.wikipedia.org/wiki?curid=355394", "title": "Brad Carbunkle", "text": ""}
{"id": "355396", "revid": "38120", "url": "https://it.wikipedia.org/wiki?curid=355396", "title": "Tuck Carbunkle", "text": ""}
{"id": "355399", "revid": "486946", "url": "https://it.wikipedia.org/wiki?curid=355399", "title": "Smithus", "text": ""}
{"id": "355404", "revid": "124934816", "url": "https://it.wikipedia.org/wiki?curid=355404", "title": "Metropolitana di Varsavia", "text": "La metropolitana di Varsavia \u00e8 una rete di linee metropolitane che serve la citt\u00e0 di Varsavia. \u00c8 composta da due linee, inaugurate rispettivamente nel 1995 e nel marzo 2015, per una lunghezza operativa di 29,2 km. Le stazioni sono 28. La metropolitana di Varsavia \u00e8 gestita dal 5 aprile 1995 dalla societ\u00e0 Metro Warszawskie sp. z o.o.. I treni impiegano circa 30 minuti per viaggiare da un capolinea all'altro e la rete \u00e8 frequentata da 568\u00a0000 persone ogni giorno, 139\u00a0170\u00a0000 all'anno.\nStoria.\nI progetti di costruzione di una rete ferroviaria a Varsavia risalgono al 1918, quando la Polonia ebbe riconquistato l'indipendenza dopo essere stata spartita per 123 anni e che Varsavia ebbe quindi riottenuto lo status di capitale della Seconda Repubblica di Polonia. La rete ferroviaria sotterranea avrebbe dovuto risolvere il problema della difficolt\u00e0 dei trasporti nel centro cittadino, densamente abitato. I progetti e gli scavi preliminari ebbero inizio, con l'Autorit\u00e0 Tranviaria di Varsavia, nel 1925, e la costruzione vera e propria avrebbe dovuto iniziare per la fine degli anni venti. La Grande depressione blocc\u00f2 per\u00f2 i progetti, in quanto anche la Polonia, come il resto del mondo, dovettero fronteggiare molte difficolt\u00e0 economiche. Nel 1934, con l'elezione del nuovo sindaco di Varsavia, Stefan Starzy\u0144ski, ripresero i lavori; il sindaco riesum\u00f2 i progetti degli anni venti e, con qualche aggiustamento, pianific\u00f2 l'inizio della costruzione per la fine degli anni trenta, con fine dei lavori prevista per la met\u00e0 degli anni quaranta. All'epoca, la rete metropolitana avrebbe dovuto consistere di due linee: la linea A (nord-sud, 7,5 km di lunghezza), che, secondo i progetti, avrebbe dovuto seguire il percorso dell'attuale linea e doveva collegare il quartiere sud di Mokot\u00f3w con il centro cittadino e con il quartiere nord di \u017boliborz. Questa linea sarebbe stata collegata con la neo-costruita \"Warszawa G\u0142\u00f3wna\", la stazione centrale delle ferrovie. La linea B (est-ovest, lunga 6,3\u00a0km) avrebbe dovuto avere origine dal quartiere occidentale di Wola, procedere lungo via Ch\u0142odna e poi a est fino alla Vistola. In quel punto, la linea sarebbe salita in superficie, per attraversare il fiume su un ponte appositamente costruito e per procedere verso est alla stazione di Warszawa Wschodnia. I lavori iniziarono finalmente nel 1938, ma lo scoppio della seconda guerra mondiale port\u00f2 i progetti a una brusca interruzione. Le piccole porzioni di tunnel scavate nel 1938 sono oggi adibite a uso cantina.\nLa citt\u00e0 soffr\u00ec duramente durante la Seconda Guerra mondiale, ma nonostante la maggior parte dei progetti pre-bellici fossero andati persi durante la guerra, gran parte degli ingegneri e architetti sopravvissero ai combattimenti e tornarono in citt\u00e0 per prendere parte alla sua rinascita. Tuttavia, le nuove autorit\u00e0 comuniste della Polonia (ora Repubblica Popolare Polacca), avevano una visione della citt\u00e0 completamente diversa da quella che vi era prima del conflitto. Come citt\u00e0 comunista ideale, Varsavia doveva essere decentralizzata e il centro cittadino doveva essere ridotto. Pertanto, l'Ufficio per la Ricostruzione di Varsavia (BOS) commission\u00f2 agli ingegneri il progetto di tram veloci (Ferrovia Urbana Veloce, SKM) che attraversassero la citt\u00e0. Nonostante il percorso seguisse all'incirca il tragitto dell'ex Linea A, solo le stazioni centrali avrebbero dovuto essere situate sotto terra; il progetto, con la fine degli anni quaranta, fu comunque annullato.\nNegli anni cinquanta, con l'inizio della Guerra fredda, i piani strategici sovietici richiesero la costruzione di un collegamento sicuro attraverso il fiume Vistola. Per raggiungere questo obiettivo, fu deciso di creare una rete metropolitana in profondit\u00e0 (46 metri sotto il livello del suolo), collegata alla rete ferroviaria in modo che potesse servire come mezzo per il trasporto delle truppe. I progetti suggerirono una prima linea (di circa 11\u00a0km) sull'asse nord-sud, con un ramo della linea stessa che attraversava il fiume Vistola nel centro cittadino. I lavori di costruzione iniziarono quasi simultaneamente in 17 punti su entrambe le sponde del fiume. Fino al 1953, furono costruiti 771 metri di tunnel, ma dopo la morte di Josif Stalin, con la politica di distensione, i lavori subirono un arresto con il pretesto delle difficolt\u00e0 tecniche. Negli anni seguenti, la costruzione continu\u00f2 solo in un tunnel, ma queste opere furono condotte in modo sperimentale, per scoprire i metodi migliori per le costruzioni sotterranee di Varsavia. Infine, nel 1957, tutti i lavori furono bloccati.\nDal 1955 vi fu un ritorno alla vecchia idea di una rete in superficie; tuttavia, la fase progettuale and\u00f2 avanti molto lentamente e la situazione economica imped\u00ec a tutti i governi comunisti successivi di intraprendere un'opera seria. Negli anni settanta ci fu un progetto per quattro percorsi della metropolitana ma, per motivi finanziari, non vennero mai costruiti.\nInfine, nel 1984, il governo approv\u00f2 il programma e furono costruiti i primi tunnel. La mancanza di fondi, i progetti e la burocrazia fecero procedere l'opera molto lentamente, alla velocit\u00e0 di non pi\u00f9 di 2 metri al giorno. La metropolitana fu aperta nel 1995 con un totale di 11 stazioni; A ottobre 2008 la linea ha raggiunto la massima estensione prevista con 21 stazioni su una distanza di circa 23\u00a0km; altre 2 stazioni intermedie dovrebbero aggiungersi nel corso del 2009.\nI biglietti non sono venduti dalla societ\u00e0 stessa, ma dagli uffici postali e dai negozi privati; i biglietti coprono l'intera rete di trasporti pubblici della citt\u00e0, inclusa metropolitana, autobus e tram e alcuni treni urbani. Oltre ai biglietti singoli (quotidiano e settimanale), si possono acquistare biglietti validi fino a 3 mesi, che offrono soluzioni pi\u00f9 economiche.\nProgetti futuri.\nLa seconda linea, che attraversa la citt\u00e0 da est a ovest (dirigendosi a nord dal centro di Praga, sulla riva orientale del fiume), \u00e8 in fase di estensione, insieme a una diramazione dal centro di Praga verso sud; entrambe queste linee, sono versioni troncate dei primi progetti delle linee. La costruzione \u00e8 stata avviata a fine 2010. I lavori, il cui termine era inizialmente previsto entro il 2013, sono stati completati nel centro entro la primavera del 2015. Causa del ritardo \u00e8 stato, nel 2012, l'allagamento della costruenda stazione \"Centrum Nauki Kopernik\" dovuto alla presenza di una falda. A gennaio del 2014 si \u00e8 dato avvio al congelamento del terreno sovrastante la stazione, operazione che permette di concludere in tempo e in sicurezza, la congiunzione dei suoi lati estremi. \nLa prima linea costitu\u00ec un compromesso tra le prime proposte di linee verso est e ovest (una delle quali apparteneva alla progettata Linea 4), e in quanto tale non tocca alcune aree importanti della citt\u00e0. Ad esempio, non passa direttamente sotto la Citt\u00e0 Vecchia, la principale attrazione turistica di Varsavia, che gi\u00e0 pu\u00f2 contare su pochi servizi di trasporto pubblico, ma addirittura passa a 600 metri a ovest. Non tocca neanche la stazione centrale, la cui stazione pi\u00f9 vicina si trova a 400 metri (anche la seconda linea non toccherebbe la stazione, in quanto la stazione pi\u00f9 vicina sarebbe sempre a 400 metri). Inoltre, la prima linea, e pertanto l'intera rete metropolitana, \u00e8 confinata a sinistra della Vistola, e pertanto non aiuta a risolvere i problemi di viabilit\u00e0 sui ponti di Varsavia, vero e proprio collo di bottiglia tra il centro cittadino e il quartiere orientale di Praga. Sono stati anche abbandonati, nell'immediato futuro, i progetti per una terza linea diretta all'aeroporto Ok\u0119cie (\u00e8 stato costruito un raccordo ferroviario), invece \u00e8 allo studio per collegare lo Stadio Nazionale con il quartiere di Ochota.\nColoro che si occupano dei trasporti a Varsavia, hanno suggerito che la Warszawska Kolej Dojazdowa (WKD), una ferrovia metropolitana che corre nei quartieri occidentali, potrebbe essere integrata con il sistema tranviario della citt\u00e0, o collegato alla metropolitana e alla futura rete ferroviaria suburbana. Il primo di questi progetti fu presentato alla fine degli anni trenta : il tunnel ferroviario che \u00e8 stato costruito sotto il centro cittadino, avrebbe dovuto essere condiviso da treno e metropolitana. A met\u00e0 degli anni novanta la rete di WKD, PKP e metropolitana di Varsavia, furono temporaneamente integrate e i biglietti furono pertanto validi anche sui treni urbani. Ad oggi l'integrazione tariffaria coinvolge anche le tratte urbane delle Ferrovie della Masovia (Koleje Mazowieckie), i cui treni raggiungono adesso anche l'aeroporto Chopin di Ok\u0119cie. La metro \u00e8 relativamente pulita se comparata con altre reti metropolitane delle capitali europee.\nLinee.\nLinea M1.\nLa linea M1 attraversa la citt\u00e0 da nord a sud attraversando i quartieri: Bielany, \u017boliborz, \u015ar\u00f3dmie\u015bcie, Mokot\u00f3w e Ursyn\u00f3w.\nLinea M2.\nIl progetto per la costruzione della linea M2 venne approvato dal comune cittadino il 24 gennaio 2006, che una volta completata, collegher\u00e0 Bemowo a Targ\u00f3wek. La tratta centrale con sette fermate \u00e8 stata inaugurata nell'8 marzo 2015. La costruzione delle stazioni Ksi\u0119cia Janusza-P\u0142ocka e Szwedzka-Trocka, iniziata verso met\u00e0 2016, si concluder\u00e0 entro il 2019.\nProgetti futuri.\n\u00c8 in progetto la realizzazione di una terza linea che, attraversando la popolosa frazione di Ochota, connetter\u00e0 lo Stadio Nazionale con la stazione di Varsavia Ovest. Sono in fase di studio due varianti: una sopraelevata e l'altra sotterranea, a carattere di servizio ferroviario metropolitano."}
{"id": "355406", "revid": "729019", "url": "https://it.wikipedia.org/wiki?curid=355406", "title": "Battaglia di capo Teulada", "text": "La battaglia di capo Teulada (conosciuta anche come battaglia di capo Spartivento) \u00e8 stato uno scontro minore tra le forze della Regia Marina e la Royal Navy britannica, avvenuto durante la seconda guerra mondiale il 27 novembre 1940.\nSituazione prima della battaglia.\nLa notte dell'11 novembre la flotta britannica aveva in pratica distrutto met\u00e0 della potenza bellica della flotta italiana con l'attacco della Notte di Taranto. Fino a questo punto gli italiani si erano accontentati di lasciare la propria flotta in porto e di usarla come una minaccia contro il naviglio britannico (la cosiddetta \"Fleet in being\"). Dopo l'attacco gli italiani compresero che la loro flotta non era pi\u00f9 al sicuro nei porti rispetto al combattimento in mare ed iniziarono ad usare le unit\u00e0 in azioni di guerra.\nLa notte del 17 novembre una task force italiana che comprendeva le due navi da battaglia \"Vittorio Veneto\" e \"Giulio Cesare\", insieme ad altre unit\u00e0, tent\u00f2 di intercettare le navi britanniche dirette a consegnare 14 aeroplani \"Hawker Hurricane\" e \"Fairey Fulmar\" a Malta. Il convoglio britannico (operazione White) venne avvertito del loro avvicinarsi ed invert\u00ec prematuramente la rotta per tornare a Gibilterra. Per questo motivo le forze britanniche persero nove aerei e sette piloti per mancanza di carburante prima di raggiungere Malta.\nQuesto semi-incontro rovin\u00f2 considerevolmente i piani britannici per un ulteriore convoglio di rifornimenti all'isola. Il convoglio venne ripianificato con difese significativamente migliorate, incluse navi provenienti sia da Gibilterra (\"Force H\"), che da Alessandria d'Egitto (\"Force D\"). Il convoglio proveniente da Gibilterra venne avvistato dagli italiani che uscirono nuovamente in mare per intercettarlo.\nForze in campo.\nLe unit\u00e0 britanniche.\nLa Mediterranean Fleet quindi fece salpare da Alessandria la Force D, costituita dalla vecchia corazzata \"Ramillies\", dall'incrociatore pesante \"Berwick\", dall'incrociatore leggero \"Newcastle\", dall'incrociatore leggero contraereo \"Coventry\" e da cinque cacciatorpediniere: \"Defender\", \"Gallant\", \"Greyhound\", \"Griffin\" ed \"Hereward\".\nLa Force H, partita da Gibilterra al comando dell'ammiraglio James Somerville, a sua volta si articolava in Force B, alle sue strette dipendenze, e Force F, guidata dal Viceammiraglio Lancelot Holland.\nDella Force B facevano parte l'incrociatore da battaglia \"Renown\" e la portaerei \"Ark Royal\" che imbarcava gli Squadron 800, 803, 810, 818 e 820.\nLa scorta era costituita dagli incrociatori leggeri \"Sheffield\" e \"Despatch\", e dai cacciatorpediniere \"Faulknor\", \"Firedrake\", \"Forester\", \"Fury\", \"Encounter\", \"Duncan\",\n\"Wishart\", \"Kelvin\" e \"Jaguar\".\nLa Force F, infine, comprendeva gli incrociatori leggeri \"Manchester\" e \"Southampton\", accompagnati dal cacciatorpediniere \"Hotspur\".\nLe unit\u00e0 italiane.\nSupermarina diresse contro le unit\u00e0 inglesi la 1\u00aa Squadra navale dell'ammiraglio di squadra Inigo Campioni, sottocapo di stato maggiore, con le corazzate \"Vittorio Veneto\", sotto il comando del Capitano di vascello Giuseppe Sparzani, e \"Giulio Cesare\", comandato dal capitano di vascello Angelo Varoli Piazza, con la scorta dei cacciatorpediniere della VII Squadriglia (\"Freccia\", \"Saetta\", \"Dardo\") e della XIII (\"Granatiere\", \"Fuciliere\", \"Bersagliere\" e \"Alpino\").\nAlle corazzate si un\u00ec la 2\u00aa Squadra navale dell'ammiraglio Angelo Iachino con tre incrociatori pesanti della 1\u00aa Divisione (\"Pola\", \"Fiume\" e \"Gorizia\" - lo \"Zara\" si trovava in cantiere per lavori), scortati dalla IX Squadriglia (\"Alfieri\", \"Oriani\", \"Carducci\" e \"Gioberti\"), e tre della 3\u00aa Divisione (\"Trieste\", \"Trento\" e \"Bolzano\") scortati dai cacciatorpediniere della XII Squadriglia (\"Lanciere\", \"Ascari\" e \"Carabiniere\"). Campioni, inoltre, si proponeva di rimanere a una distanza tale dalla Sardegna che gli consentisse di usufruire dell'ombrello della Regia Aeronautica.\nL'Aeronautica della Sardegna - ASAR disponeva del 3\u00ba Gruppo caccia terrestre, con 28 caccia Fiat C.R.32, e dei gruppi 27\u00ba (ex XXVII Gruppo), 28\u00ba (ex XXVIII Gruppo) e 38\u00ba del 32\u00ba Stormo, equipaggiati con i bombardieri Savoia-Marchetti S.M.79; vi erano anche i gruppi 93\u00ba e 94\u00ba del 31\u00ba Stormo con gli idrovolanti da ricognizione e bombardamento CANT Z.506 e la 124\u00aa Squadriglia autonoma osservazione aerea con gli IMAM Ro.37, pi\u00f9 alcuni ricognitori e aerei di appoggio di diverso tipo.\nNel confronto tra le due armi, la componente navale era quella decisamente pi\u00f9 moderna e, tra le due marine avversarie, era quella italiana ad avere le unit\u00e0 pi\u00f9 aggiornate.\nVa notato che, da parte italiana, venivano cos\u00ec impegnate praticamente tutte le maggiori unit\u00e0 ancora efficienti della Regia Marina rimaste disponibili dopo le gravi perdite subite a seguito del vittorioso attacco condotto degli aerosiluranti inglesi contro la base navale di Taranto, ove erano ancorate, tra le altre, le corazzate Cavour e Littorio.\nLa battaglia.\nIl 27 novembre 1940, alle 11:45, Somerville fu informato della posizione della squadra di Campioni, dalla quale distava circa 80\u00a0km. L'ammiraglio inglese era preoccupato per la superiorit\u00e0 italiana, ma quando, attorno alle ore 12:00, entr\u00f2 in contatto con la Force D si rasseren\u00f2. L\"'Ark Royal\" poteva mandare all'attacco i suoi aerosiluranti con il sole alle spalle e rallentare considerevolmente i movimenti delle navi italiane che, diversamente, sarebbero state pi\u00f9 veloci di buona parte di quelle inglesi.\nAlle 12:07 dagli incrociatori inglesi si videro all'orizzonte gli incrociatori italiani. Il \"Renown\", mentre procedeva a oltre 27 nodi, ebbe un'avaria e dovette ridurre la velocit\u00e0, mentre le altre navi assumevano posizioni idonee allo scontro imminente. Le navi italiane, a loro volta, dopo le 11:45, si scaglionarono a gruppi a circa 30 miglia da capo Teulada. Campioni, alle 12:07, pens\u00f2 di disimpegnarsi, ma le comunicazioni tra le unit\u00e0 maggiori e il comando non erano particolarmente efficienti. L'ammiraglio Iachino aveva gi\u00e0 iniziato a brandeggiare i pezzi dei suoi incrociatori, mentre gli ordini da Roma non apparvero chiari come avrebbero dovuto.\nIn ogni caso, alle 12:22 l'ammiraglio Pellegrino Matteucci, comandante della prima divisione a bordo del \"Fiume\", ricevendo l'ordine da Iachino che era sul \"Pola\", apr\u00ec il fuoco, subito imitato dagli altri incrociatori, a circa 23,5\u00a0km dalle unit\u00e0 nemiche. Il \"Pola\" e il \"Fiume\" concentrarono il fuoco sul \"Berwick\", mentre \"Berwick\", \"Manchester\", \"Newcastle\" e \"Sheffield\" puntarono i cannoni su \"Bolzano\", \"Trento\" e \"Trieste\". Il \"Berwick\" incass\u00f2 due colpi da 203 mm, che causarono sette morti e nove feriti, col primo colpo la torretta Y venne messa fuori uso mentre il secondo colpo cadde nei quartieri degli ufficiali senza causare vittime. Il \"Southampton\" prese di mira il \"Pola\", mentre alle 12:24 il \"Renown\" spar\u00f2 sei salve contro il \"Trento\" da 23,8\u00a0km, mentre navigava a 25 nodi, avvolgendolo con le vampe delle esplosioni ma senza, tuttavia, colpirlo. Alle 12:26 apr\u00ec il fuoco anche la corazzata \"Ramillies\" mentre il \"Renown\" punt\u00f2 sul \"Bolzano\". Le comunicazioni avevano qualche problema e solo alle 12:30 a Iachino pervenne l'ordine di non ingaggiare battaglia, quando gi\u00e0 i colpi erano stati sparati a decine.\nIl cacciatorpediniere \"Lanciere\" aveva avuto un'avaria che lo aveva rallentato e aveva incassato tre colpi da 152, uno dei quali aveva messo fuori uso le macchine. In suo soccorso venne quindi distaccata la 3\u00aa Divisione che, proteggendolo dagli attacchi aerei e navali, consent\u00ec all\"'Ascari\" di prenderlo a rimorchio portandolo in salvo a Cagliari.\nSubito dopo, Somerville vide emergere dal fumo due navi e pens\u00f2 di avere di fronte le corazzate italiane, ma si trattava di due mercantili del convoglio francese F, finiti chiss\u00e0 come in mezzo alla battaglia. Il personale del \"Renown\" se ne accorse in tempo e non fu sparato alcun colpo. Solo alle ore 13:00 giunse a portata dei suoi cannoni il \"Vittorio Veneto\" che spar\u00f2 sette salve per complessivi 19 colpi con i suoi pezzi da 381 mm, senza colpire alcun bersaglio. Gli incrociatori inglesi si portarono rapidamente fuori tiro.\nSomerville non volle rischiare lo scontro con le corazzate italiane e decise di ritirarsi. La stessa strategia segu\u00ec Campioni, mantenendo una rotta che lo portava ad allontanarsi dalla flotta nemica. La battaglia era durata 52 minuti, durante i quali le unit\u00e0 maggiori italiane avevano sparato 692 colpi. Il \"Berwick\" ricevette due colpi da 203 mm, uno alle 12:22 e uno alle 12:35 ed ebbe sette morti e una torre fuori uso. Il \"Lanciere\" ricevette tre cannonate ma non ebbe vittime. In considerazione del tipo e del numero delle unit\u00e0 impiegate, i risultati dello scontro furono irrilevanti. Nonostante la presenza di aerei in ricognizione da entrambe le parti, non vi furono avvistamenti. Nelle registrazioni del comando Aeronautica della Sardegna si legge che navi nemiche furono attaccate, ma se ci\u00f2 avvenne realmente nessuna bomba and\u00f2 a segno.\nGli strascichi dello scontro.\nAllontanatesi dalla Sardegna, le forze britanniche puntarono sul Canale di Sicilia; qui i reparti italiani avrebbero avuto un'ulteriore occasione per intercettarle. Questo compito per\u00f2 venne assegnato esclusivamente a unit\u00e0 minori, cio\u00e8 torpediniere e motosiluranti. Da Trapani, Augusta e Mazara del Vallo salparono quattro torpediniere e undici MAS; due MAS denunciarono avarie meccaniche e rientrarono alle loro basi. Alle 23:24 del 27 novembre il \"Sagittario\", e pochi minuti dopo il \"Sirio\", avvistarono delle unit\u00e0 che identificarono come il convoglio inglese. I comandanti delle due unit\u00e0 decisero di allontanarsi temendo di essere stati avvistati. La stessa cosa accadde alle 00:28 del giorno 28 con le torpediniere \"Vega\" e \"Calliope\". Il comandante di quest'ultima decise di lanciare due siluri contro le navi. Un siluro esplose, come se avesse colpito il bersaglio, ma in realt\u00e0 nessuna nave fu colpita. Nelle stesse acque navigavano anche i sommergibili \"Dessi\u00e8\" e \"Tembien\", che, avvistati gli inglesi, lanciarono contro di essi, in due momenti diversi, sette siluri, ma nessuno colp\u00ec il bersaglio. La motosilurante MAS 526 avvist\u00f2 alcune navi, ma, nonostante avesse cercato di raggiungerle a tutta forza, non ci riusc\u00ec. I convogli di rifornimento e le navi di scorta riuscirono cos\u00ec a entrare indenni nel porto di La Valletta il 29 e il 30 novembre.\nLe ripercussioni.\nLo scontro di capo Teulada fu una delle svariate battaglie navali della seconda guerra mondiale che si conclusero senza una netta prevalenza di una parte sull'altra e gli Stati Maggiori delle due \"Regie Marine\" coinvolte non ne furono affatto soddisfatti, tanto che Somerville venne posto sotto inchiesta da parte di una commissione disciplinare: il suo comportamento venne giudicato irreprensibile e fu scagionato, ma la sua carriera ne usc\u00ec ugualmente compromessa. Neppure Benito Mussolini fu soddisfatto dell'esito della battaglia e, come reazione, decise di \"silurare\" l'ammiraglio Cavagnari, mettendo al suo posto al vertice dello stato maggiore l'ammiraglio Arturo Riccardi. Le cose per\u00f2 non andarono meglio, nonostante alcuni successi contro unit\u00e0 importanti della Royal Navy come la portaerei \"Illustrious\", la corazzata \"Warspite\" e l'incrociatore \"Southampton\". Somerville si prese la sua rivincita il 9 febbraio 1941, quando, al comando di una squadra navale, riusc\u00ec a bombardare Genova senza riportare danni."}
{"id": "355408", "revid": "22356", "url": "https://it.wikipedia.org/wiki?curid=355408", "title": "Lesothosauridae", "text": ""}
{"id": "355409", "revid": "121920371", "url": "https://it.wikipedia.org/wiki?curid=355409", "title": "Legio II Augusta", "text": "La Legio II Augusta era una Legione Romana, che, arruolata nel 43 a.C., rest\u00f2 in servizio in Britannia fino al IV secolo. Il suo vessillo era il capricorno.\n\u00c8 stata anche proposta la sua identificazione con la Legio II Gallica; in tal caso il nome completo sarebbe: Legio II \"Gallica Augusta Britannica Felix\".\nStoria.\nFu creata da Ottaviano e dal console Gaio Vibio Pansa Cetroniano. Combatt\u00e9 nella battaglia di Filippi e nella battaglia di Perugia. Nel 25 a.C. fu ricollocata in Spagna per combattere nella guerra cantabrica, che port\u00f2 al definitivo dominio di Roma nella penisola. La legione fu poi acquartierata nella Spagna Tarraconense. Con la distruzione della XVII legione, della XVIII legione e della XIX legione nel 9 d.C. nella battaglia della foresta di Teutoburgo, la II legione venne spostata in Germania, forse nella regione di Magonza, e dopo il 17 d.C. ad \"Argentoratae\" (oggi Strasburgo).\nInvasione della Britannia.\nLa legione partecip\u00f2 all'invasione romana della Britannia nel 43 (v. conquista romana della Britannia). Il futuro imperatore Vespasiano la comand\u00f2 a quel tempo durante la campagna contro la trib\u00f9 dei Durotrigi.\nSebbene fosse stata sconfitta dai Siluri nel 52, dimostr\u00f2 di essere una delle migliori Legioni durante la rivolta britannica guidata dalla regina Boadicea. Dopo la sconfitta di quest'ultima, la Legione fu spostata in diverse basi: dal 66 a, circa, il 74 stazion\u00f2 a Glevum (odierna Gloucester) e poi a Isca Silurum (oggi Caerleon), dove costru\u00ec una fortezza di pietra, che sar\u00e0 occupata dai Legionari fino alla fine del III secolo - inizi del IV secolo. La Legione ebbe anche collegamenti con l'accampamento di Alchester in Oxfordshire.\nNel 122 la II \"Augusta\" contribu\u00ec a costruire il Vallo di Adriano.\nAttorno al 395, secondo la \"Notitia dignitatum\", il Prefetto della II \"Augusta\" dipendeva dal \"Comes litoris Saxonici per Britannias\" ed era di stanza a Rutupiae.\nPossibile identificazione con la \"Legio II Gallica\".\nConsiderazioni basate su recenti studi stilistici e architettonici condotti sull'arco trionfale di Orange fanno ritenere possibile che questa legione possa corrispondere alla pi\u00f9 antica Legio II Gallica.\nQualora si accetti questa identificazione, se ne deve desumere che, negli anni successivi alla morte di Cesare (e quindi ben prima del suo utilizzo nella conquista della Britannia sotto i comandi del futuro imperatore Vespasiano), la \"Augusta\" sarebbe stata gi\u00e0 impiegata in Gallia per consolidare il controllo romano sulla regione, conquistata anni prima durante le guerre galliche di Giulio Cesare. Ne conseguirebbe quindi anche una notevole retrodatazione della data di fondazione."}
{"id": "355411", "revid": "1728", "url": "https://it.wikipedia.org/wiki?curid=355411", "title": "Gaio Cornelio Gallo", "text": "Appartenente all'ordine equestre, di fede ottavianea, fu primo prefetto di Alessandria e Egitto. Ricopr\u00ec, secondo una versione non da tutti accettata, questa carica con eccessiva indipendenza (giungendo a coniare moneta), spingendosi a celebrare i propri successi pubblicamente con attributi propri dell'imperatore, talch\u00e9 cadde in disgrazia perdendo l'appoggio di Augusto e del senato e venne processato.\nBiografia.\nNacque, secondo un'antica tradizione, a Forum Livii (Forl\u00ec), o, secondo altri, in un'imprecisata \"Forum Iulii\" (Fr\u00e9jus, Voghera o Cividale del Friuli). Faceva parte del circolo letterario di Virgilio e Ovidio, e fu amico del primo, che aiut\u00f2 anche a conservare le propriet\u00e0 mantovane al tempo delle distribuzioni ai veterani, dopo la battaglia di Filippi.\nDopo la battaglia di Azio, Gallo fu a capo dell'armata occidentale di Ottaviano che attacc\u00f2 l'Egitto dalla costa libica. Durante questo periodo Gallo ricopr\u00ec la carica di \"praefectus fabrum\" di Ottaviano, come cita l'iscrizione posta sull'obelisco del Vaticano.\nDopo la vittoria di Ottaviano e la morte di Marco Antonio e Cleopatra, essendo stata acquisita la nuova provincia d'Egitto, fu nominato \"praefectus Alexandreae et Aegypti\" (prefetto di Alessandria ed Egitto), incarico innovativo che vedeva per la prima volta un governatore di rango equestre, non un magistrato, alla guida di una provincia\u02d0 avrebbe, secondo la tradizione, ricoperto questa carica con eccessiva indipendenza, spingendosi a parlare con scarso riguardo dello stesso Augusto, perci\u00f2 venne processato.\nUna ricostruzione critica dell'operato di Cornelio Gallo in Egitto e delle accuse rivolte a suo carico ha tuttavia evidenziato come la sua condanna scatur\u00ec verosimilmente dallo scontro in atto, nell'instaurazione del regime augusteo, fra il nuovo ordine equestre, di cui Gallo era autorevole rappresentante, e il ceto senatoriale vistosi espropriato del controllo sulla provincia d'Egitto.\nL'accusa di congiurare contro il principe nasconde, quindi, il vero motivo della persecuzione di Gallo, ovvero l'appropriazione da parte di costui, che senatore non era, di alcune clausole trionfali tipiche del ceto senatoriale, come \u00e8 possibile ricostruire attraverso l'iscrizione di File. Il testo, redatto in latino, greco e in geroglifici, cita: \nIn questo senso \u00e8 significativo il fatto che Augusto, contrariamente a quanto sarebbe stato ovvio aspettarsi in caso di una congiura a suo danno, si limit\u00f2 a colpire Gallo con un mero provvedimento di rinuncia all'amicizia, lasciando poi al senato l'iniziativa di procedere a carico del prefetto fino alla condanna ed all'esilio.\nIn questo modo Augusto pot\u00e9 presentarsi, in una fase particolarmente delicata come quella dell'instaurazione del principato, come difensore delle istituzioni e della libert\u00e0 senatoriale anche nei casi in cui questa fosse (apparentemente) minacciata dai suoi stessi amici. Tuttavia, va presa in considerazione una seconda ragione, complementare a quanto detto, che probabilmente influ\u00ec nella disgrazia di Gallo: tutto avvenne dopo la seduta del gennaio 27 a.C., quando il Senato ratific\u00f2 il nuovo assetto provinciale voluto da Augusto.\nUna diversa visione della soluzione di come distribuire i poteri ebbe probabilmente il suo peso nelle scelte del primo imperatore di Roma. Caduto in disgrazia fino ad essere accusato di una vera e propria congiura contro il principe, fu condannato all'esilio e alla confisca dei beni, si suicid\u00f2 nel 26 a.C.\nOpere.\nCornelio Gallo compose gli \"Amores (Amori)\", elegie in cui cantava il suo sfortunato amore per la giovane Licoride\u02d0 tuttavia, l'esiguit\u00e0 dei frammenti non permette una ricostruzione precisa della sua poetica. Grazie anche a riferimenti esterni all'opera (soprattutto quelli che si ritrovano nell'opera virgiliana), \u00e8 per\u00f2 possibile affermare con certezza l'adesione di Gallo ai canoni della poesia neoterica: nelle sue poesie dovevano predominare i racconti mitologici, affiancati tuttavia da elementi soggettivi, legati alle esperienze personali del poeta. \nDue esigui frammenti degli \"Amores\" sono stati tramandati da un celebre papiro, detto \"di Cornelio Gallo\", rinvenuto nel 1978 a Qasr Ibrim, corrispondente alla fortezza romana di \"Primis\", fondata da Gallo per consolidare il confine tra il regno kushita di Meroe e la neonata provincia romana d'Egitto da lui presieduta. Nel primo frammento si legge:\nI versi seguenti, frammentari, recitano:\nAll'ambito oratorio appartenevano la \"In Pollionem\", orazione, andata perduta, come pure la \"In Alfenum Varum\", orazione.\nCon le nove occorrenze del nome (distribuite in sette luoghi della sua produzione) Gallo \u00e8 \"il secondo elegiaco pi\u00f9 citato da Ovidio dopo Tibullo\", scelta ancor pi\u00f9 significativa alla luce della \"damnatio memoriae\" che colp\u00ec Gallo dopo la condanna; a seguito di questa, Virgilio avrebbe scelto di sostituire il finale del IV libro delle \"Georgiche\", che si chiudevano con le sue lodi, con l'episodio di Aristeo, ma ci\u00f2 non imped\u00ec che Properzio lo celebrasse come insigne poeta d'amore."}
{"id": "355414", "revid": "110157", "url": "https://it.wikipedia.org/wiki?curid=355414", "title": "P\u00e4rnumaa", "text": "P\u00e4rnumaa (in estone \"P\u00e4rnu maakond\") \u00e8 una delle 15 contee dell'Estonia, situata nella parte sud-occidentale del Paese e affacciata sul Golfo di Riga. \nConfina a nord con le contee di L\u00e4\u00e4nemaa e Raplamaa, a est con quella di J\u00e4rvamaa e Viljandimaa e a sud con la Lettonia.\nSuddivisione amministrativa.\nLa contea \u00e8 divisa in 21 comuni: due urbani (in estone \"linn\"; una terza citt\u00e0, Kilingi-N\u00f5mme, \u00e8 parte di un comune rurale) e 19 rurali (in estone \"vald\")."}
{"id": "355416", "revid": "287204", "url": "https://it.wikipedia.org/wiki?curid=355416", "title": "Emile Durkheim", "text": ""}
{"id": "355417", "revid": "287204", "url": "https://it.wikipedia.org/wiki?curid=355417", "title": "Violet Trefusis", "text": "Biografia.\nFiglia dell'Honourable Alice Keppel (1868\u20131947), la \"favorita\" di re Edoardo VII e del colonnello George Keppel. La sorella Sonia, nata nel 1900, fu la nonna della attuale duchessa di Cornovaglia (Camilla Shand).\nViolet Trefusis \u00e8 ricordata soprattutto per la relazione lesbica con la scrittrice Vita Sackville-West. La vicenda \u00e8 stata descritta da entrambe le protagoniste in alcune delle loro opere, cos\u00ec come in molte lettere e memorie del periodo, tra il 1912-1922. Si ispira ad essa anche la scrittrice Virginia Woolf in \"Orlando\" (1928). Molti documenti sono conservati presso la Yale University Library. Trefusis \u00e8 stata fonte di ispirazione per molti scrittori e fu un personaggio fondamentale in alcuni romanzi, tra questi Love in a \"Cold Climate\" di Nancy Mitford, dove a lei \u00e8 ispirato il personaggio di \"Lady Montdore\", e in \"The Soul's Gymnasium\" di Harold Acton, che nel personaggio di \"Muriel\" ne traccia un ritratto immaginario.\nViolet Trefusis \u00e8 un talento precoce. Viaggiatrice instancabile, scrive, dipinge, parla perfettamente quattro lingue, tra cui l'italiano. Rebecca West la definisce \"un talento puro, una raffinata linguista\". Nel 1923 dopo aver preso le distanze dalla ipocrisia della \"High Society\" britannica lascia Londra e si trasferisce a Parigi dove in pochi anni diventa \"Madame Violette Trefusis\"e conquista un posto di rilievo nella \"Tout Paris\". Nel 1929 fa il suo debutto come scrittrice, ottenendo un ottimo riscontro dalla critica letteraria. \"Echo\" il suo secondo romanzo \u00e8 finalista nel 1931 al \"Prix Femina\". Su suggerimento di Marcel Proust acquista una suggestiva torre medievale a Saint-Loup-de-Naud, nell'\u00cele-de-France che trasforma in un salotto cosmopolita: Cocteau, Colette, Valery, L. Vilmorin, Anne de Noailles; pittori come Picasso, Jean Hugo, Leonor Fini; fashion designers come Dior e Elsa Schiaparelli; musicisti come Francis Poulenc, Henri Sauguet e Arthur Rubinstein;ambasciatori e politici come il generale C. De Gaulle sono gli ospiti pi\u00f9 assidui.\nDal 1948 Violet Trefusis diventa la proprietaria della gloriosa Villa dell'Ombrellino sulla collina di Bellosguardo a Firenze. La Villa fu abitata per diversi anni da Galileo Galilei e, pare che nel 1813 Ugo Foscolo vi avesse soggiornato per pochi mesi per comporre l\"'Inno alle Grazie\". La villa era stata acquistata verso il 1924 da Mrs Keppel e alla sua morte nel 1947 ereditata dalla figlia Violet grazie alla quale l'Ombrellino diventa per oltre trenta anni, non solo un luogo affascinante e suggestivo, ma anche una meta per intellettuali, aristocratici e nomi illustri: Winston Churchill dipinge dalle terrazze il panorama su Firenze; F.Mitterrand -non ancora presidente della Repubblica francese-.\nNegli anni cinquanta continua a scrivere e pubblica un divertente romanzo ambientato a Firenze\" Pirates at play\" (\"I papagalli sull'Arno\") e la sua autobiografia \"Don't look round\". Riceve varie onorificenze dalla Repubblica francese e intensifica il suo impegno di \"internazionalizzazione\"della citt\u00e0 di Firenze. Retribuisce il recupero della testa di \"Primavera\", la statua di Francavilla posta su Ponte Santa Trinita che i nazisti avevano minato durante la Guerra, favorisce il gemellaggio tra Edimburgo e Firenze, non si sottrae all'emergenza alluvione del 1966.\nMuore a Villa dell'Ombrellino il 1\u00ba marzo 1972, lasciando in eredit\u00e0 sei milioni di lire ai poveri di Firenze; una statua di fattura greca detta \"Il Fauno\" al Comune. Le sue ceneri riposano al Cimitero degli Allori.\nCarriera.\nViolet Trefusis scriveva in due lingue: inglese e francese. La sua produzione letteraria-romanzi- \u00e8 la seguente:\n\"Sortie de secours (1929);\" \"Echo\" (1931); \"Tandem\" (1933)\" \"; \"Broderie Anglaise\" (1935), \"Hunt the Slipper\" (1937); \"Les causes perdue\" (1940); \"Prelude to Misadventure\" (1941); \"Pirates at Play\" (1950); \"Don't Look Round: Her Reminiscences\" (1952).\nHa scritto anche poesie, saggi critici, articoli, opere teatrali. Durante la seconda guerra mondiale tiene dei programmi radiofonici alla BBC France per \u201cFrance Libre\u201de nel 1950 diventa Cavaliere della L\u00e9gion d'Honneur. Nel 1953, le viene conferita la \"M\u00e9daille d'Argent de la Ville de Paris\" e nel 1960 diventa Commendatore della Repubblica Italiana.\nAlcune delle sue carte sono conservate alla Yale University. In Italia, e all'estero, si \u00e8 cominciato a ripubblicare la sua opera, grazie a Tiziana Masucci che \u00e8 la curatrice di Violet Trefusis e ne detiene tutti i diritti letterari."}
{"id": "355418", "revid": "339392", "url": "https://it.wikipedia.org/wiki?curid=355418", "title": "Battaglia di Capo Spartivento", "text": ""}
{"id": "355422", "revid": "110157", "url": "https://it.wikipedia.org/wiki?curid=355422", "title": "Raplamaa", "text": "Raplamaa (in estone \"Rapla maakond\") \u00e8 una delle 15 contee dell'Estonia, situata nella parte occidentale del Paese. \nConfina a est con J\u00e4rvamaa, a sud con P\u00e4rnumaa, a ovest con L\u00e4\u00e4nemaa e a nord con Harjumaa. \nSuddivisione amministrativa.\nLa contea \u00e8 divisa in 10 comuni, tutti rurali (in estone \"vald\"): anche la citt\u00e0 (in estone \"linn\") di Rapla, capoluogo della contea, \u00e8 parte di un comune rurale."}
{"id": "355430", "revid": "287204", "url": "https://it.wikipedia.org/wiki?curid=355430", "title": "Joe Madureira", "text": "Biografia.\nDopo essersi diplomato alla scuola specialistica di New York, \"High School of Art and Design\" Joe fu notato dalla Marvel, che lo assunse all'et\u00e0 di soli 16 anni.\nIl suo primo lavoro ad essere pubblicato fu una storia di otto tavole per la serie \"Marvel comics presents\" incentrata su Northstar. Negli anni seguenti, Madureira complet\u00f2 svariati lavori incentrati sugli X-Men, e nel 1994 divenne il disegnatore regolare di \"Uncanny X-Men\", una delle serie pi\u00f9 venduta negli USA. Grazie a quest'incarico, ridisegn\u00f3 le uniformi presenti nella saga \"L'era di Apocalisse\", e cre\u00f2 nuovi costumi per la serie, dopo la saga di Onslaught, con un taglio simile allo stile dei manga.\nNel 1997 lascia la testata, con l'intenzione di dedicarsi a una sua serie personale, \"Battle Chasers\" per l'etichetta \"Cliffhanger\" di cui \u00e8 uno dei creatori, insieme a J. Scott Campbell e Humberto Ramos. Il lavoro fu cancellato dopo i primi nove numeri, usciti in maniera incostante, sebbene i disegni - e i colori ad opera dello studio Liquid! - gli avessero fatto conquistare i primi posti nella classifica di vendita. Madureira decise dunque di abbandonare il mercato dei comics per passare al pi\u00f9 remunerativo mondo dei videogiochi. Ha lavorato come \"concept artist\" ai videogiochi \"Dragon Kind\" per la Trilunar, \"Darksiders\" e \"Darksiders II\" per la THQ e \"Gekido\" per la NAPS team, a diversi progetti per la Exarch e la Tabula Rasa. Nel frattempo si \u00e8 dedicato saltuariamente ad alcune pin-up e copertine per svariati fumetti, e ha disegnato alcune tavole del primo numero di \"Street Fighter\".\nNell'agosto 2005 \u00e8 stato annunciato il suo ritorno nel mondo dei comics, insieme allo scrittore Jeph Loeb, ad una delle testate pi\u00f9 importanti della Marvel, \"Ultimates\". Inoltre, proprio a testimonianza dell'amicizia, e della stima verso Jeph Loeb, ha collaborato al numero 26 di \"Superman/Batman\", dedicato alla scomparsa del figlio dello scrittore, morto giovanissimo per una grave malattia.\nJoe Madureira \u00e8 considerato uno dei pi\u00f9 abili disegnatori della sua generazione, ed ha il grande merito di aver concepito un nuovo stile, rielaborando l'insegnamento di Art Adams, uno dei suoi modelli, e riuscendo a fondere il dinamismo tipico dei manga ai canoni tipici dei \"comic book\" statunitensi. Il suo stile, in continua evoluzione, ha influenzato diversi disegnatori."}
{"id": "355431", "revid": "36426", "url": "https://it.wikipedia.org/wiki?curid=355431", "title": "Johan Ludvig Runeberg", "text": "Biografia.\nRuneberg studi\u00f2 prima nelle citt\u00e0 di Vaasa e Oulu, poi alla Reale Accademia di \u00c5bo, dove divenne amico di Johan Vilhelm Snellman e Zacharias Topelius. I suoi studi vertevano principalmente sui classici latini e greci.\nMolti dei suoi poemi parlano della vita rurale in Finlandia. Il pi\u00f9 famoso di essi \u00e8 \"Bonden Paavo\" (\"il contadino Paavo\", \"Saarij\u00e4rven Paavo\" in finlandese), che parla di un piccolo proprietario terriero del povero villaggio di Saarij\u00e4rvi e della sua determinazione e fede incrollabile nella provvidenza di fronte ad un clima rigido e ad anni di pessimi raccolti. \u00c8 costretto ad aggiungere due parti di corteccia nel pane per evitare di morire di fame e condivide il poco che ha con i suoi vicini.\nL'opera pi\u00f9 conosciuta di Runeberg \u00e8 \"F\u00e4nrik St\u00e5ls s\u00e4gner\" (\"Le storie dell'alfiere St\u00e5l\"), \"V\u00e4nrikki Stoolin tarinat\" in finlandese, scritta tra il 1848 e il 1860. Viene considerato il pi\u00f9 importante poema epico finlandese dopo il Kalevala. Narra della Guerra di Finlandia del 1808-09 contro la Russia. Nella guerra la Svezia perse la Finlandia, che divent\u00f2 un Granducato dell'Impero Russo. Il poema che \u00e8 composto da episodi, enfatizza la comune umanit\u00e0 di entrambe le parti in conflitto, lodando in particolare l'eroismo dei finnici. La poesia che apre l'opera, \"V\u00e5rt land\", (\"La nostra Terra\"), \"Maamme\" in finlandese, divent\u00f2 l'inno nazionale finlandese. Runeberg viene celebrato il 5 febbraio di ogni anno."}
{"id": "355435", "revid": "188116", "url": "https://it.wikipedia.org/wiki?curid=355435", "title": "Angelo Caloia", "text": "Professore ordinario di Economia politica presso la Facolt\u00e0 di Giurisprudenza dell'Universit\u00e0 Cattolica del Sacro Cuore di Milano, \u00e8 stato presidente dello Istituto per le Opere di Religione (IOR) dal 1989 al 2009. \nBiografia.\nDopo la laurea in Economia e Commercio presso l'Universit\u00e0 Cattolica del Sacro Cuore di Milano (1963), ottiene la specializzazione negli Stati Uniti d'America, presso l'Universit\u00e0 della Pennsylvania (1967).\nDopo aver fatto ritorno in Italia, insegna nelle universit\u00e0 statali di Torino (1976-1984) e di Milano (1984-1991) sino al momento in cui viene chiamato alla cattedra di Economia politica presso l'Universit\u00e0 Cattolica di Milano.\nAll'attivit\u00e0 scientifica affianca un'intesa attivit\u00e0 nella dirigenza bancaria: negli anni ottanta e novanta \u00e8 presidente del Mediocredito Lombardo, membro dell'ABI e vice presidente del nuovo Banco Ambrosiano.\nSi impegna, inoltre, nella attivit\u00e0 socio politica locale nelle file della Democrazia Cristiana: per quasi vent'anni sar\u00e0 sindaco di Castano Primo e giunger\u00e0 ad essere segretario regionale lombardo del partito. \u00c8 per quasi vent'anni presidente del Centro Sociale Ambrosiano.\nNominato presidente dello IOR nel giugno 1989 come successore dell'arcivescovo Paul Casimir Marcinkus, lo risana pur fra molti contrasti. \nHa lasciato l'incarico il 23 settembre 2009, sostituito da Ettore Gotti Tedeschi.\nAll'attivit\u00e0 istituzionale ha affiancato quella della docenza e quella di dirigenza: \u00e8 stato presidente di alcune societ\u00e0 del Gruppo Intesa Sanpaolo.\nSempre attento alle vicende sociopolitiche ha partecipato attivamente ad alcune istituzioni che se ne occupano: ha presieduto il Gruppo Etica e Finanza.\nProcedimenti giudiziari.\nIl 6 dicembre 2014 viene pubblicata la notizia che Caloia \u00e8 indagato dal Promotore di giustizia del Tribunale dello Stato della Citt\u00e0 del Vaticano per il reato di peculato. A seguito dell'inchiesta, pur dichiarandosi del tutto estraneo ai fatti contestati, rassegna le dimissioni dalla presidenza della Veneranda fabbrica del Duomo di Milano e dalla presidenza del Consiglio di Amministrazione dell'Almo Collegio Borromeo, cariche che deteneva rispettivamente dal 2008 e dal 2013. \nIl 21 gennaio 2021 \u00e8 stato condannato dal Tribunale vaticano alla pena di 8 anni e 11 mesi di reclusione, oltre ad una multa di 12.500 euro, ritenuto colpevole di riciclaggio e appropriazione indebita aggravata.\nVita privata.\n\u00c8 coniugato con quattro figli."}
{"id": "355436", "revid": "23390", "url": "https://it.wikipedia.org/wiki?curid=355436", "title": "Violet Keppel", "text": ""}
{"id": "355437", "revid": "23390", "url": "https://it.wikipedia.org/wiki?curid=355437", "title": "Violet Keppel Trefusis", "text": ""}
{"id": "355438", "revid": "6066", "url": "https://it.wikipedia.org/wiki?curid=355438", "title": "II legione Augusta", "text": ""}
{"id": "355439", "revid": "287204", "url": "https://it.wikipedia.org/wiki?curid=355439", "title": "Pok\u00e8mon Adventures", "text": ""}
{"id": "355444", "revid": "1924342", "url": "https://it.wikipedia.org/wiki?curid=355444", "title": "Swordfishtrombones", "text": "Swordfishtrombones \u00e8 l'ottavo album in studio del cantautore statunitense Tom Waits ed \u00e8 considerato una delle sue migliori opere. Pubblicato dalla Island Records nel 1983, segna il passaggio dalle atmosfere fumose di un Waits tipo jazz crooner ad uno stile pi\u00f9 sofisticato, tipicamente postmoderno.\nTracce.\nTutte le canzoni sono state scritte e arrangiate da Tom Waits, eccetto \"Underground\", \"Johnsburg, Illinois\", \"Rainbirds\" e \"In the Neighborhood\" arrangiate da Tom Waits e Francis Thumm.\nCuriosit\u00e0.\nLa canzone \"Underground\" \u00e8 stata usata nel film d'animazione \"Robots\""}
{"id": "355445", "revid": "123289103", "url": "https://it.wikipedia.org/wiki?curid=355445", "title": "Governo del chiostro", "text": "Il governo del chiostro o sistema Insei (\u9662\u653f) fu una specifica forma di governo in Giappone, nella quale l'Imperatore, pur abdicando, manteneva inalterato il proprio potere.\nStoria.\nGli imperatori ritirati (Dajo Tenno), scegliendo di entrare in una comunit\u00e0 monastica buddhista diventavano , sancendo di fatto la divisione del potere effettivo tra clero buddhista e grandi famiglie.\nIl sistema fu introdotto dall'imperatore Shirakawa, regolarmente regnante dal 1072 al 1086, sotto l'enorme influenza del periodo da parte del potere dei monasteri buddhisti. \u00c8 l'epoca in cui l'impero \u00e8 totalmente esautorato: gli imperatori che non si ritirano in monastero ad esercitare da l\u00ec la loro autorit\u00e0 (ormai solo di figuranti), finivano sotto l'influenza della famiglia Fujiwara. Il potere ed il popolo erano cos\u00ec divisi tra i fedeli al potere ordinario e il potere del regnante in ritiro.\nTra coloro che praticarono il governo del chiostro vi fu anche Tokugawa Ieyasu, che si ritir\u00f2 dopo due anni di shogunato a favore del figlio Hidetada."}
{"id": "355446", "revid": "110157", "url": "https://it.wikipedia.org/wiki?curid=355446", "title": "Saaremaa (contea)", "text": "Saaremaa (in estone anche \"Saare maakond\") \u00e8 una delle 15 contee dell'Estonia. \nCorrispondente all'isola di Saaremaa e ad alcune isole minori circostanti. \nSuddivisione amministrativa.\nLa contea \u00e8 divisa in 3 comuni rurali (in estone \"vald\"):"}
{"id": "355448", "revid": "287204", "url": "https://it.wikipedia.org/wiki?curid=355448", "title": "Assemblea federale (Svizzera)", "text": "LAssemblea federale costituisce il Parlamento svizzero, formato da due camere: il Consiglio nazionale (200 seggi) e il Consiglio degli Stati (46 seggi).\nLe sedute si svolgono a Palazzo federale, a Berna, almeno in 4 sessioni annuali di 3 settimane l'una.\nNel Consiglio nazionale i seggi sono distribuiti proporzionalmente alla popolazione dei vari cantoni; per il Consiglio degli Stati, ogni cantone ha a disposizione due seggi ad eccezione di Basilea Citt\u00e0, Basilea Campagna, Appenzello Interno, Appenzello Esterno, Obvaldo e Nidvaldo (un seggio ciascuno). Ci\u00f2 fa s\u00ec che le decisioni dell'Assemblea federale siano prese secondo la volont\u00e0 sia dei cantoni che del popolo.\nIl presidente del Consiglio nazionale ha il titolo di presidente anche dell'intera assemblea, cos\u00ec da essere il primo cittadino svizzero.\nOgni decisione del parlamento svizzero deve essere approvata da entrambe le camere (bicameralismo perfetto).\nCompiti principali.\nL'Assemblea federale elegge il Consiglio federale, il Presidente della Confederazione, i giudici del Tribunale federale, il Cancelliere della Confederazione e un generale, nel caso in cui fosse in discussione una mobilitazione generale dell'esercito.\nIncarichi esterni.\nAl 2019, non \u00e8 disciplinato il conflitto di interessi potenziale dei Parlamentari che siedono anche nel Consiglio di amministrazione di una o pi\u00f9 societ\u00e0 private"}
{"id": "355454", "revid": "1543377", "url": "https://it.wikipedia.org/wiki?curid=355454", "title": "Formazione gessoso-solfifera", "text": "La Formazione Gessoso Solfifera \u00e8 una definizione geologica utilizzata per indicare sedimenti evaporitici primari e secondari di et\u00e0 miocenica superiore situati nell'area appenninica, presenti dal Piemonte all'Emilia-Romagna, Marche e Toscana, e poi in Sicilia e Calabria.\nDescrizione e genesi.\nSi tratta di depositi di gesso, calcari solfiferi, salgemma e altri sali in quantit\u00e0 inferiore risalenti al periodo Messiniano (ca. 6-5 milioni di anni fa).\nAll'origine della formazione gessoso-solfifera vi \u00e8 un evento tettonico localizzato nel Mediterraneo occidentale che caus\u00f2 il sollevamento di una soglia e la conseguente chiusura dello stretto di Gibilterra. L'assenza di comunicazioni con le acque oceaniche atlantiche determin\u00f2 condizioni di ipersalinit\u00e0 nel Mediterraneo e la sua tendenza al prosciugamento: l'intensa evaporazione favor\u00ec la formazione di pozze salmastre dove si depositarono grosse quantit\u00e0 di sali: principalmente gesso (solfato di calcio) e cloruri.\nIl fenomeno, noto come Crisi di salinit\u00e0 del Messiniano, ebbe una ciclicit\u00e0 tale da formare pi\u00f9 di quindici depositi gessosi spessi fino a 20 metri, alternati a livelli sottili di argille bituminose.\nall'inizio del Pliocene (ca. 5 milioni di anni fa), un ulteriore evento tettonico abbass\u00f2 il livello della soglia, generando la riapertura dello stretto di Gibilterra, generando un'improvvisa ingressione di acque oceaniche del bacino del Mediterraneo e ricoprendo i sedimenti evaporitici con sedimenti di mare profondo: principalmente carbonati pelagici (Trubi) e argille fini.\nNel Quaternario, durante le fasi terminali dell'orogenesi appenninica il fondo marino si sollev\u00f2, formando l'attuale catena appenninica. I movimenti tettonici, particolarmente intensi verso la Pianura padana con formazione di pieghe e faglie, portarono all'esposizione e alla parziale erosione dei depositi messiniani, che oggi affiorano attualmente in modo estremamente discontinuo lungo quasi tutta la catena appenninica. La formazione \u00e8 presente anche nel sottosuolo della Pianura padana, ricoperta prima dai depositi pliocenici e quindi da quelli alluvionali quaternari, e sotto il fondale del Mare Adriatico.\nRapporti stratigrafici e datazione.\nIl termine Formazione Gessoso Solfifera entr\u00f2 in uso nell'800, ma la geologia moderna tende a scomporre questa unit\u00e0 (molto eterogenea) in vari gruppi, la cui classificazione \u00e8 ancora oggi oggetto di studio e discussione; si possono comunque citare:\nLa vena del gesso romagnola.\nFin da tempi antichi i contadini romagnoli usavano chiamare \"Vena ed Zess'\" quegli strani corpi rocciosi che spiccavano nel paesaggio, caratterizzati da un profilo frastagliato e da rocce pi\u00f9 dure rispetto alle circostanti colline argillose.\nNella zona collinare che va da Bologna fino a Ravenna, infatti, la formazione gessoso-solfifera \u00e8 particolarmente evidente ed \u00e8 stata molto importante per quanto riguarda l'economia.\nLe cave di gesso furono, infatti, sfruttate per molti secoli.\nIn particolare, la selenite - una variet\u00e0 di gesso a grossi cristalli - era utilizzata come materiale da costruzione.\nLa citt\u00e0 di Bologna, le cui colline sono caratterizzate da numerosi affioramenti gessosi, \u00e8 ricca di testimonianze di questo utilizzo, dalle torri (la base della Torre degli Asinelli e quella della Garisenda sono ricoperte di selenite), alla prima cerchia di mura (ora distrutta).\nLa peculiarit\u00e0 e specificit\u00e0 di questi affioramenti gessosi ha portato all'istituzione del Parco Regionale Vena del Gesso Romagnola su un'area di oltre 2000 ettari estesi per circa 25\u00a0km per due terzi in provincia di Ravenna ed un terzo in provincia di Bologna, ai confini con la Riserva del Contrafforte Pliocenico e il Parco dei Gessi Bolognesi e Calanchi dell'Abbadessa.\nLa serie gessoso-solfifera in Sicilia.\nLa chiusura del Bacino del Mediterraneo port\u00f2 la creazione di due diversi cicli di deposizione, uno superiore e uno inferiore, rispettivamente nella Sicilia settentrionale e meridionale, fino al limite dell'Avanfossa di Gela.\nGeneralmente, la serie gessoso solfifera segue questa serie, partendo dalla unit\u00e0 deposizionale pi\u00f9 antica:"}
{"id": "355456", "revid": "7336", "url": "https://it.wikipedia.org/wiki?curid=355456", "title": "Formazione della vena del gesso", "text": ""}
{"id": "355457", "revid": "7336", "url": "https://it.wikipedia.org/wiki?curid=355457", "title": "Vena del gesso", "text": ""}
{"id": "355458", "revid": "125879145", "url": "https://it.wikipedia.org/wiki?curid=355458", "title": "Coffee and Cigarettes (film 2003)", "text": "Coffee and Cigarettes \u00e8 un film indipendente del 2003 scritto e diretto da Jim Jarmusch, composto da undici cortometraggi, girati in periodi diversi, aventi come tema comune il momento tipico del caff\u00e8 e della sigaretta.\nGenesi.\nQuesto progetto di Jarmusch inizi\u00f2 quando nel 1986 i produttori del programma televisivo \"Saturday Night Live\" chiesero a Jarmusch di creare un cortometraggio per lo show televisivo. Il cortometraggio fu chiamato \"Coffee and Cigarettes\" ed era basato su poche inquadrature fisse, sull'uso del bianco e nero, e su dialoghi comici sul tema del caff\u00e8. Il secondo episodio fu girato nel 1989 mentre Jarmusch era a Memphis per le riprese del film \"Mystery Train\", prendendo alcuni degli attori con cui stava lavorando, Cinqu\u00e9 Lee e Steve Buscemi nonch\u00e9 la sorella di Cinqu\u00e9 Lee, cre\u00f2 questa piccola scenetta sempre sul tema del caff\u00e8 e sigaretta, chiamandola \"Coffee and Cigarettes: Memphis Version\".\nNel 1992 gir\u00f2 il terzo cortometraggio \"Coffee and Cigarettes: Somewhere in California\" che vinse la Palma d'Oro al Festival di Cannes del 1993 come miglior cortometraggio.\nInfine nel 2003 concluse il suo progetto girando gli altri episodi che riuniti insieme formarono il film \"Coffee and Cigarettes\".\nTrama.\n\"Strano conoscersi\".\nDue uomini, un italiano (Roberto Benigni) e uno statunitense che apparentemente non si conoscono, siedono assieme in un bar, bevendo un'enorme quantit\u00e0 di caff\u00e8, e parlando di nulla in un dialogo surreale, scambiandosi il posto a sedere, impressioni e opinioni sul caff\u00e8 e sigarette, e infine addirittura i rispettivi appuntamenti.\n\"Gemelli\".\nDue gemelli sui vent'anni, fratello e sorella, incontrano a Memphis un bizzarro cameriere che racconta la storia di Elvis Presley dicendo che egli aveva un fratello gemello, che lo interpretava al posto suo.\n\"Da qualche parte in California\".\nDue amici, che si scopre essere due musicisti (Iggy Pop e Tom Waits), in un bar della California parlano di Gianni e Pinotto, sigarette, musica e medicina.\n\"Queste ti uccideranno\".\nDue anziani italoamericani parlano a vuoto, cercando di convincersi vicendevolmente e con linguaggio molto colorito che non si debba n\u00e9 fumare sigarette n\u00e9 bere troppo caff\u00e8.\n\"Ren\u00e9e\".\nUna bella donna in minigonna e calze nere siede sola in una caffetteria, fumando e sfogliando un catalogo di pistole, e tentando con scarsi risultati di liquidare il cameriere che continua a offrirle altro caff\u00e8 facendo avanti e indietro dal bancone.\n\"Nessun problema\".\nIncontro tra due amici, entrambi afroamericani. Accompagnati da un sottofondo musicale bevono caff\u00e8, fumano sigarette e quasi litigano perch\u00e9 non riescono a capire quale sia il motivo del loro incontro.\n\"Cugine\".\nDue cugine si incontrano nella sala caff\u00e8 di un lussuoso hotel dopo molti anni di lontananza: una \u00e8 un'elegante attrice di successo, l'altra una spiantata, fidanzata con un musicista rock di fama incerta. Le due donne discutono del loro rapporto, manifestando una palpabile insofferenza reciproca mascherata dalla cortesia dovuta alle circostanze.\n\"Jack mostra a Meg la sua bobina di Tesla\".\nJack e Meg White parlano di fisica e di elettroconduzione seduti al tavolo di un bar, e Jack esalta la figura dello scienziato e inventore serbo Nikola Tesla, tanto da aver cercato di emularlo costruendo un trasformatore a serpentina per alte frequenze con elevatore di tensione, una bobina di Tesla. Entusiasta, lo mostra alla ragazza, ma qualcosa non funziona e il meccanismo si ferma fino a quando \u00e8 la ragazza stessa a indicargli il problema. Soddisfatto, Jack torna a casa per ripararlo.\n\"Cugini?\".\nDue attori di media fama si danno appuntamento in un bar di Los Angeles, lo scopo dell'incontro \u00e8 incerto, ma presto Alfred comunica a Steve di aver scoperto di avere un avo in comune, e che dunque sono cugini. Alfred cerca di convincere l'uomo a stabilire un rapporto di amicizia, o parentale, che porterebbe a entrambi vantaggi personali e lavorativi, ma soprattutto affettivi, ma Steve rifiuta l'avvicinamento. Se ne pentir\u00e0 subito dopo, quando capir\u00e0 che la sua scortesia gli ha fatto perdere una grande occasione professionale.\nAll'inizio della scena Alfred dice a Steve di aver ordinato per entrambi del t\u00e8. Vengono interrotti solo una volta da un'ammiratrice di Steve che chieder\u00e0 a lui un autografo, ignorando quasi del tutto Alfred. Inoltre, Alfred accetta una sigaretta offertagli da Steve, ma non la fuma affermando di conservarla per dopo.\n\"Delirio\".\nDue musicisti hip hop del gruppo Wu-Tang Clan (RZA e GZA) si trovano al bar a parlare di medicina alternativa, quando scoprono che a servirgli il loro t\u00e8 \u00e8 Bill Murray, patologicamente nevrotico a causa dell'eccessivo consumo di caff\u00e8.\n\"Champagne\".\nDue anziani, addetti alle pulizie in un bar, lavoratori e fieramente proletari, parlano durante la pausa: uno dei due si dice distaccato dal mondo. Seguono discorsi a ruota libera su champagne, la Parigi degli anni venti, Jos\u00e9phine Baker, il Moulin Rouge, le teorie di Nikola Tesla, la New York della fine degli anni settanta.\nDettagli.\nI primi tre episodi del film sono usciti separatamente come cortometraggi:\nAlcuni richiami estetici sono ripetuti in tutti gli undici cortometraggi. Oltre all'assidua presenza di una ripresa dall'alto di un tavolo con almeno due tazze e sigarette, in ogni film si possono riconoscere degli oggetti con fantasia a scacchi."}
{"id": "355459", "revid": "7336", "url": "https://it.wikipedia.org/wiki?curid=355459", "title": "Formazione di Sapigno", "text": ""}
{"id": "355460", "revid": "7336", "url": "https://it.wikipedia.org/wiki?curid=355460", "title": "Formazione Cattolica", "text": ""}
{"id": "355461", "revid": "7336", "url": "https://it.wikipedia.org/wiki?curid=355461", "title": "Formazione di Pasquasia", "text": ""}
{"id": "355462", "revid": "614400", "url": "https://it.wikipedia.org/wiki?curid=355462", "title": "Edmund White", "text": "Attualmente insegna scrittura narrativa ed \u00e8 direttore di scrittura creativa alla Princeton University.\nBiografia.\nNato in Ohio, \u00e8 cresciuto a Chicago e successivamente ha lavorato a New York come giornalista e non solo.\nNel 1970 ha trascorso sei mesi a Roma e dal 1983 al 1990 ha vissuto in Francia.\nIl suo lavoro pi\u00f9 famoso \u00e8 forse \"Un giovane americano\", il primo volume di una trilogia narrativa autobiografica che \u00e8 continuata con \"La bella stanza \u00e8 vuota\" e \"La sinfonia dell'addio\".\nLa maggior parte dei personaggi descritti nelle opere sono omosessuali, come l'autore, ma gli argomenti affrontati risultano di pi\u00f9 ampio spettro.\nWhite \u00e8 stato un influente critico letterario e culturale ed ha discusso apertamente della propria sieropositivit\u00e0 al virus HIV, che ha ucciso negli anni ottanta e novanta molti degli amici e degli artisti da lui conosciuti.\nNel 2007 Tiziano Sossi ha realizzato il film intervista \"Edmund White. A conversation in New York.\""}
{"id": "355464", "revid": "110157", "url": "https://it.wikipedia.org/wiki?curid=355464", "title": "Tartumaa", "text": "Tartumaa (in estone \"Tartu maakond\") \u00e8 una delle 15 contee dell'Estonia, situata nella parte orientale del Paese, sulla riva occidentale del lago dei Ciudi al confine con la Russia.\nConfina con le contee di P\u00f5lvamaa, Valgamaa, Viljandimaa e J\u00f5gevamaa.\nSuddivisione amministrativa.\nLa contea \u00e8 divisa in 21 comuni: tre urbani (in estone \"linn\") e 18 rurali (in estone: \"vald\")."}
{"id": "355468", "revid": "92723", "url": "https://it.wikipedia.org/wiki?curid=355468", "title": "Classe Condottieri (incrociatore)", "text": ""}
{"id": "355470", "revid": "729019", "url": "https://it.wikipedia.org/wiki?curid=355470", "title": "Rivelatore ecologico", "text": "Il rivelatore ecologico \u00e8 un bagno di sviluppo per carta o pellicola privo di metolo e idrochinone, composti chimici potenzialmente tossici. Gli agenti di sviluppo sono generalmente costituiti da vitamina C e fenidone.\nIn commercio, sono reperibili: l'XTol, rivelatore per pellicola della Kodak, e il Neutol Plus, rivelatore per carta a tono neutro di Agfa. Non \u00e8, tuttavia, difficile la preparazione casalinga di un rivelatore ecologico a partire dai composti base, facilmente reperibili anche su internet."}
{"id": "355471", "revid": "125069391", "url": "https://it.wikipedia.org/wiki?curid=355471", "title": "Matrimonio concordatario", "text": "Nel diritto civile italiano, il matrimonio concordatario \u00e8 un matrimonio che si celebra innanzi ad un Ministro del culto Cattolico, al quale lo Stato riconosce, a certe condizioni, effetti civili. \u00c8 regolato dall'art. 8 della legge 25 marzo 1985, n. 121 e dall'art. 4 del Protocollo addizionale che costituisce parte integrante dell'accordo (legge 121/1985). Tuttavia, la legge n. 847/29 \u00e8 ancora vigente per la parte compatibile con le nuove norme, cos\u00ec come \u00e8 stata modificata dalle sentenze della Corte Costituzionale, che riguardo ad un patto trattato tra due nazioni e Stati sovrani (Italia e Citt\u00e0 del Vaticano) ha delineato i principi supremi dell'ordinamento costituzionale come parametro del giudizio di costituzionalit\u00e0 delle disposizioni concordatarie (sentenza n. 30 del 1\u00ba marzo 1971, C. Cost., 2.2.1982, n.16; 1.3.1971 n.32).\nStoria.\nIl matrimonio \u00e8 il settore del diritto ecclesiastico che col tempo acquisito sempre maggiore rilevanza.\nLa sostanza del matrimonio religioso si ricava dagli ordinamenti confessionali (per il cattolico da quello canonico), mentre gli altri tipi di matrimonio sono disciplinati in via preliminare dal codice civile (oltre che da ciascuna intesa e dalla legge sui culti ammessi). Fino ai Patti lateranensi del 1929, il sistema matrimoniale italiano era caratterizzato dal \"principio del doppio binario\", secondo il quale il matrimonio religioso e quello civile erano considerati su due piani totalmente separati, senza alcun il collegamento tra essi. L'unico modo che il credente aveva per attribuire rilevanza giuridica civile al proprio matrimonio religioso era quello di stipularli entrambi. I patti hanno introdotto il matrimonio religioso di effetti civili, il quale ha nel procedimento di trascrizione il momento attraverso cui si realizza il collegamento tra ordinamento statuale e canonico. Per quanto riguarda il matrimonio acattolico, a qualunque confessione ci si riferisca, si deve tenere presente la legge 1159/1929. I tipi di matrimonio riconosciuti oggi dall'ordinamento italiano sono: \nImportanti cambiamenti sono stati introdotti con riferimento al matrimonio civile: si pensi alla legge sul divorzio del 1970 ed alla riforma del diritto di famiglia del 1975. Non pu\u00f2 essere trascurata inoltre una serie di problemi di grande attualit\u00e0: si pensi ai conflitti religiosi che possono nascere all'interno della famiglia (in merito all'educazione religiosa dei figli, il cambiamento di confessione di uno dei coniugi), o a tutte le problematiche relative ai matrimoni misti (cio\u00e8 tra persone di diversa confessione religiosa, o tra un ateo ed un fedele, ecc.).\nDunque la materia matrimoniale \u00e8 in continua evoluzione e non si pu\u00f2 pretendere di darle un inquadramento statico.\nProcedura.\nCome per il matrimonio civile, occorre che la celebrazione sia preceduta dalle pubblicazioni da effettuarsi, oltre che presso la parrocchia degli sposi, anche presso la casa comunale secondo le norme del codice civile e dell'ordinamento di stato civile.\nTrascorsi tre giorni dal compimento del termine per le pubblicazioni, l'ufficiale di stato civile, ove non gli sia stata notificata alcuna opposizione e nulla gli consti ostare al matrimonio, rilascia un certificato, in cui dichiara che non risulta l'esistenza di cause che si oppongano alla celebrazione di un matrimonio valido agli effetti civili.\nLa celebrazione \u00e8 regolata quasi esclusivamente dalle norme del diritto canonico. La legge prevede alcuni adempimenti per il prodursi degli effetti civili, che consistono nella lettura agli sposi, da parte del ministro del culto, degli artt. 143, 144 e 147 (riguardanti i diritti e doveri dei coniugi) e nella redazione da parte del parroco dell'atto di matrimonio in duplice originale, il secondo dei quali destinato ad essere trasmesso all'ufficiale di stato civile.\nNell'atto possono essere inserite le dichiarazioni dei coniugi consentite secondo la legge civile (scelta del regime patrimoniale di separazione dei beni ed il riconoscimento di un figlio naturale).\nTrascrizione.\nL'atto di matrimonio, formato dal celebrante e sottoscritto dagli sposi e dai testimoni, deve essere trasmesso entro cinque giorni all'ufficiale di stato civile per la trascrizione nei registri di stato civile, trascrizione che ha efficacia costitutiva del vincolo nell'ordinamento italiano. L'ufficiale di stato civile effettua la trascrizione entro ventiquattro ore dal ricevimento dell'atto e ne d\u00e0 notizia al parroco.\nLa trascrizione opera retroattivamente: gli effetti civili del matrimonio si producono quindi dal giorno della sua celebrazione. In presenza di impedimenti inderogabili secondo la legge civile, la trascrizione non pu\u00f2 avere luogo. Se il termine di cinque giorni non viene rispettato, si ha trascrizione tardiva che per\u00f2 \u00e8 ammessa solo su richiesta concorde dei coniugi o su richiesta di uno solo di essi, ma con la conoscenza e senza l'opposizione dell'altro. \nNon \u00e8 ammessa la trascrizione \"post mortem\". Quest'ultima era consentita dalla legge 847/1929, secondo la quale la trascrizione dell'atto di matrimonio (che per qualsiasi ragione fosse stata omessa), poteva essere richiesta in ogni tempo da chiunque ne avesse interesse, purch\u00e9 al momento della celebrazione fossero sussistite le condizioni previste dalla legge e non fossero venute meno in seguito. Dopo l'abrogazione della sopraccitata legge e in assenza di una nuova regolamentazione matrimoniale, svolge un parziale ruolo suppletivo una circolare del ministro di grazia e giustizia del 1986, la quale stabilisce il dovere di acquisire piena sicurezza sulla volont\u00e0 di entrambi i coniugi di conferire effetti civili al matrimonio religioso: in quest'ottica, \u00e8 ritenuto plausibile l'uso del testamento come deposito della volont\u00e0 di una persona.\nPer la legge italiana la trascrizione nei registri dello stato civile del matrimonio canonico (valido solo per la Chiesa), con la sua trasformazione quindi in matrimonio concordatario (valido anche per lo Stato), non \u00e8 affatto obbligatoria, mentre \u00e8 fortemente consigliata dalla Chiesa al punto tale che per contrarre un matrimonio solo canonico necessita l'autorizzazione del Vescovo competente.\nIl problema della riserva di giurisdizione.\nUna caratteristica fondamentale che distingue il matrimonio concordatario da quello civile \u00e8 la possibilit\u00e0 del riconoscimento da parte dello Stato italiano delle sentenze di nullit\u00e0 matrimoniale pronunciate dalla giustizia ecclesiastica, di cui la Sacra Rota rappresenta l'ultimo grado di giudizio. In base all'art. 8 del nuovo Concordato del 1984 di regola queste sentenze, salvo casi particolari, devono essere riconosciute dallo Stato (tramite la Corte d'appello competente attraverso un giudizio cd. di \"delibazione\") con la conseguenza che, in caso di delibazione avvenuta, non si applica, se non in minima parte, la legislazione italiana sul mantenimento del coniuge economicamente debole, sulla base della considerazione naturale che il matrimonio annullato giuridicamente \u00e8 come mai celebrato (non si tratta perci\u00f2 di divorzio). Resta fermo l'obbligo del mantenimento dei figli, che non grava sui coniugi ma sui genitori.\nL'annullamento (tecnicamente \"dichiarazione di nullit\u00e0\") del matrimonio, secondo il diritto canonico non \u00e8 libero (come il divorzio civile) ma \u00e8 concesso solo se il vincolo matrimoniale presentava determinati vizi del consenso gi\u00e0 al momento della celebrazione e non invece per problemi sorti tra i coniugi nel corso della vita matrimoniale. Tra questi vizi del consenso, che \u00e8 sufficiente siano presenti anche in un solo coniuge, ve ne sono alcuni molto simili a quelli previsti dal diritto civile per tutti i contratti (violenza, dolo, errore, incapacit\u00e0 psichica), ma ve ne sono altri di natura esclusivamente spirituale (mancata accettazione della durata del vincolo per tutta la vita, volont\u00e0 di non volere dei figli, non accettazione della fedelt\u00e0) che per la Chiesa rivestono la massima importanza per dare senso o meno al proprio matrimonio, ma quasi del tutto assenti nel matrimonio civile, che prevede condizioni di accesso al matrimonio molto meno stringenti.\nPer proporre istanza (\"libello\") di annullamento del matrimonio canonico, diversamente dal divorzio, non \u00e8 necessaria la preventiva separazione civile. Abilitati alla difesa presso i tribunali ecclesiastici sono solo gli avvocati ecclesiastici, abilitati dalla Santa Sede e non i comuni avvocati civili."}
{"id": "355474", "revid": "228587", "url": "https://it.wikipedia.org/wiki?curid=355474", "title": "Cantabri", "text": "I Cantabri erano un'antica confederazione di 11 trib\u00f9 celtiche che viveva sulla costa settentrionale della Spagna nella zona montuosa oggi conosciuta come comunit\u00e0 autonoma di Cantabria. \nPopolo fiero e bellicoso, a lungo sconfisse le legioni romane. Le prime apparizioni dei Cantabri sulla scena storica sono nel contesto delle prime guerre in Iberia, dove servirono come mercenari (sono menzionati nell'esercito di Annibale durante la seconda guerra punica. Combatterono con i Vaccei nel 151 a.C., aiutarono a spezzare l'assedio romano di Numanzia e si pensa che ci fossero elementi cantabrici anche nell'esercito di Quinto Sertorio. Nella sua \"Guerra gallica\" Gaio Giulio Cesare descrive come Crasso sconfisse un esercito di Cantabri e Aquitani. Inoltre, secondo i \"Commentarii de bello civili\" di Gaio Giulio Cesare, ci furono Cantabri anche nella battaglia di Lerida del 49 a.C.\nI Cantabri furono sottomessi definitivamente da Agrippa e Augusto, che vi partecip\u00f2 personalmente, con una serie di campagne militari conosciute come guerre cantabriche (29-19 a.C.), e che terminarono con il loro parziale annientamento. Si ebbe cos\u00ec la definitiva sottomissione della Spagna e il loro territorio entr\u00f2 a far parte della Spagna Tarraconense, alla quale Roma concesse alcune misure di autogoverno. La popolazione si and\u00f2 gradualmente romanizzando, ma non si svilupp\u00f2 mai una florida comunit\u00e0 racchiusa in citt\u00e0 e la regione non fu menzionata molte volte in successive fonti storiche. I Cantabri furono spesso arruolati come truppe ausiliarie. "}
{"id": "355475", "revid": "23", "url": "https://it.wikipedia.org/wiki?curid=355475", "title": "Monte Pelee", "text": ""}
{"id": "355476", "revid": "125952361", "url": "https://it.wikipedia.org/wiki?curid=355476", "title": "Cassibile", "text": "Cassibile (localmente \"Cass\u00ecbili\" o \"Jasc\u00ecbili\") \u00e8 una frazione di Siracusa (e, fino al 2018, una sua circoscrizione amministrativa) sita sulla SS 115 a circa a sud del capoluogo comunale.\nIl borgo ha avuto, nel corso del tempo, una continua espansione, fino a raggiungere circa abitanti.\nLa localit\u00e0 \u00e8 nota anche per la firma dell'armistizio di Cassibile, reso noto l'8 settembre 1943 ma siglato cinque giorni prima tra i generali Castellano e Bedell Smith.\nGeografia fisica.\nTerritorio.\nLa geografia fisica di Cassibile \u00e8 determinata dalla sua vicinanza con Cava Grande del Cassibile. Essa infatti, dichiarata riserva naturale protetta, conferisce a Cassibile una parte montuosa composta da canyon e una parte fluviale composta dal lungo fiume che attraversa il canyon, ovvero il fiume Cassibile, il quale segna altres\u00ec il confine naturale tra i territori di Siracusa e di Avola.\nQuesto fiume, per 10 km del suo percorso, forma dei laghetti dai colori diversi che vanno dal verde scuro al verde smeraldo e sono conosciuti come \"I Laghetti di Cava Grande\" o in alternativa come \"Laghetti di Avola\".\nIl fiume Cassibile continua fino a sfociare a mare, precisamente nella localit\u00e0 costiera conosciuta come \"La Marchesa di Cassibile\".\nIl restante territorio appartiene alla pianura siracusana.\nFlora e fauna.\nLa flora cassibilese \u00e8 quella caratteristica della macchia mediterranea, la pianta che spicca di pi\u00f9 \u00e8 la Opuntia ficus-indica, cio\u00e8 i classici fichi d'India siciliani.\nLa palma e l'ulivo sono due degli alberi pi\u00f9 diffusi sul territorio. Diffusi sono anche gli alberi di mandorle e di agrumi (in particolare aranceti e limoneti).\nCon la vicinanza di Cava Grande, il territorio cassibilese pu\u00f2 dirsi habitat naturale di molte specie di orchidee, all'interno della riserva infatti ne crescono ben 34 tipi diversi. Vi \u00e8 poi il Trachelio siciliano, una specie di pianta originaria dei Monti Iblei situata nel territorio cassibilese.\nLa fauna \u00e8 invece composta da vari tipi di animali, anch'essi caratteristici del Mediterraneo e della terra siciliana, come il codibugnolo di Sicilia, il falco pellegrino, le rane, i conigli, la martora, tartarughe di terra, la coturnice sicula, le colombe e diversi altri.\nLa costa.\nCassibile si trova in prossimit\u00e0 della costa, il suo territorio infatti confina con diverse zone costiere, tra cui e innanzitutto Fontane Bianche, Ognina e Gallina, quest'ultima appartenente al territorio comunale di Avola. \u00c8 al tempo stesso sabbiosa e frastagliata, cos\u00ec come lo \u00e8 quella del restante litorale meridionale di Siracusa.\nLa localit\u00e0 balneare pi\u00f9 rappresentativa \u00e8 la gi\u00e0 citata \"Marchesa di Cassibile\", dove la costa \u00e8 altrettanto frastagliata e sabbiosa.\nOrigini del nome.\nIl nome dell'insediamento, cos\u00ec come quello del fiume, \u00e8 attestato in antichit\u00e0 come \"Yhassibilis\". Esso deriva da *\"Gacyparis\", ovvero dal greco \u039a\u03b1\u03ba\u03cd\u03c0\u03b1\u03c1\u03b9\u03c2 \u03c0\u03bf\u03c4\u03b1\u03bc\u03cc\u03c2 \"Kak\u00fdparis potam\u00f3s\"; si tratta di un nome dall'origine e dal significato incerto, da accostare al sostrato e del quale non si pu\u00f2 escludere un passaggio attraverso l'arabo (specie per -\"p\"- &gt; -\"b\"-). Giovanni Alessio lo confronta con \u039a\u03c5\u03c0\u03ac\u03c1\u03b1 \"Kyp\u00e1ra\", \u2018fonte\u2019.\nStoria.\nDalle origini all'epoca moderna.\nLa storia di Cassibile ha inizio in tempi antichi, nelle sue vicinanze \u00e8 stata rinvenuta una grande necropoli contenente tombe risalenti al IX e VIII secolo a.C., il periodo dei Siculi e dei Sicani. Tale necropoli, denominata Necropoli di Cassibile, \u00e8 considerata tra le pi\u00f9 importanti di Sicilia, seconda solamente a Pantalica.\nNel 413 a.C., nel contesto della Spedizione ateniese in Sicilia, il generale Demostene con i suoi soldati ateniesi si arrese alla citt\u00e0 di Syrakoussai nei pressi di Cassibile, vicino alla foce del fiume omonimo (localit\u00e0 di Cava Grande del Cassibile).\nDel feudo cassibilese si ha gi\u00e0 notizia dalla fine del XIV secolo d.C. quando la baronia locale era di pertinenza di Guglielmo Raimondo Moncada, conte di Augusta. La baronia poi pass\u00f2 di mano in mano: agli Arici, Lanza, Speciali. \nDal 1580 al 1785 fu dei Branciforte: Salvatore Branciforte, Principe di Butera, dopo averla conquistata ne divenne marchese.\nNel 1797 Ferdinando I di Borbone concede il territorio di Cassibile \u2013 il quale comprendeva le localit\u00e0 di Mortillaro, Contessa, Cugno di Cassero, Stallaini, Gallina \u2013 a Silvestro Loffredo di Messina, che ne divenne marchese. Loffredo ne condusse i lavori stradali per valicare agevolmente i colli e i valloni che intersecavano la tenuta. Nel 1850 inizi\u00f2 la costruzione dell'antica borgata rurale, che fu completata dal figlio Gaetano I e nel 1870 inaugur\u00f2 una chiesa dedicata alla Sacra Famiglia.\nI primi abitanti di Cassibile giunsero da localit\u00e0 montane e pedemontane come Monterosso Almo, Canicattini Bagni e Palazzolo Acreide, ed erano contadini dediti alla pastorizia giunti fin l\u00ec accogliendo l'offerta del marchese, il quale aveva dato loro un'abitazione e un pascolo per il bestiame. Suo figlio Gaetano I fece costruire 99 case, e non di pi\u00f9, per evitare di pagare i tributi.\nIl borgo ospit\u00f2 in seguito la sua prima caserma dei Carabinieri a cavallo e un'osteria dove chi veniva di passaggio a Cassibile poteva trovare riposo e ristoro.\nCassibile pass\u00f2 poi a Gaetano II e da lui a sua nipote, Maria Emanuela Pulejo che alla fine della prima guerra mondiale spos\u00f2 l\u2019ufficiale polacco di nobilt\u00e0 slava Giorgio Gutkowski, incontrato in uno dei suoi viaggi in Russia. Cos\u00ec il marchesato di Cassibile continu\u00f2 la sua storia sotto la famiglia Gutkowsky, stirpe originaria del Ducato di Mazovia, tra gli altri, con Silvestro Gutkowski Pulejo Loffredo. Nel 1930 sorse un insieme di case al centro, costruite dai cassibilesi desiderosi di avere pi\u00f9 spazio, i quali per ottenerlo acquistarono degli appezzamenti di terreno a nord della vecchia borgata, facendo cos\u00ec nascere il primo centro urbano di Cassibile. Qui vi venne edificata la Chiesa di San Giuseppe.\nL'economia cassibilese a quei tempi era fornita dai proprietari terrieri, i quali davano ai cassibilesi dei terreni da lavorare e un'altra fonte di lavoro era data dall'estrazione della pietra ricavata dalle vicine cave.\nIl paese non disponeva ancora della luce elettrica, che venne messa solo nel 1951, fino ad allora si usarono dei lumi a petrolio.\nSeconda guerra mondiale: lo sbarco da Ognina a Cassibile.\nDurante il secondo conflitto bellico mondiale la localit\u00e0 di Cassibile e tutte le zone che la circondavano - dal centro di Siracusa a est fino ad Avola a ovest - divennero il fulcro degli sbarchi Alleati messi in atto dall'VIII Armata britannica.\nI primi a sbarcare sul suo siracusano furono gli scozzesi del 2\u00ba battaglione dei Royal Scots Fusiliers e del 6\u00ba battaglione del Seaforth Highlanders: entrambi della 17\u00aa brigata, appartenente alla 5\u00aa divisione fanteria britannica del maggiore-generale Horatio Berney-Ficklin; XIII Corps.\nLe loro navi, che calarono i mezzi da sbarco ponendovi dentro i soldati ancora afflitti dal mal di mare, approdarono intorno alle 2:25 di notte (9/10 luglio), ma a causa del vento lo fecero sulla spiaggia sbagliata: erano finiti vicino alla foce del fiume Cassibile, presso Punta del Cane; situata all'inizio della spiaggia da essi denominata \"How Beach\", che si trovava qualche chilometro pi\u00f9 a sud dell'adiacente baia sabbiosa nella quale erano invece attesi: alla \"George Beach\", ovvero a Fontane Bianche.\nGli scozzesi ripulirono la spiaggia dalle mine e si incamminarono verso il borgo di Cassibile (il loro obiettivo principale era prenderlo e raggiungere Siracusa, dove gli aliantisti li attendevano).\nInsieme ai commandos sbarc\u00f2 alla foce del fiume Cassibile pure un altro squadrone del SAS (le medesime forze speciali che stavano prendendo in quelle stesse ore d'assalto la penisola della Maddalena); Il 1\u00ba squadrone del 2\u00ba reggimento. Questi erano nativi del Sudafrica britannico e in breve tempo erano riusciti a impadronirsi del ponte detto di Cassibile; punto di collegamento della SS 115.\nSempre alle 3:00 sbarcarono tra la \"George\" e la \"How\" anche i primi carri armati M4 Sherman della corazzata 4th Infantry Brigade and Headquarters North East (soprannominati \"The Black Rats\"; \"I Ratti Neri\"), con il 3rd County of London Yeomanry. Lo squadrone B degli Sherman si un\u00ec al 2\u00ba battaglione Northamptonshire Regiment (17\u00aa brigata) e marci\u00f2 con essi verso Siracusa, mentre lo squadrone C di questi carri armati venne diretto verso Floridia. Il resto della brigata sbarc\u00f2 l'11 luglio.\nConcluse la prima ondata degli sbarchi nella zona il 1\u00ba battaglione fanteria del Yorkshire Regiment (detto anche Green Howards), appartenente alla 15\u00aa brigata, anch'essa facente parte della 5\u00aa divisione, i cui uomini toccarono la sabbia della spiaggia \"How\" alle ore 3:45.\nLa caduta dei capisaldi.\nA difendere l'immediata area sud di Siracusa, da Masseria Palma (dopo Punta Milocca) a Vendicari (Riserva naturale orientata Oasi Faunistica di Vendicari), nella quale era compresa tutta la zona litornea che va dall'Arenella a Cassibile, vi era il 430\u00ba battaglione del 146\u00ba Reggimento Fanteria Costiero (206\u00aa Divisione costiera del generale Achille d'Havet). Il 430\u00ba battaglione copriva quattro capisaldi principali: il pi\u00f9 a nord del suo settore era Santa Teresa Longarini (nell'entroterra di Ognina e non distante dall'omonima stazione); scendendo si trovava Torre Cuba, seguita da Fontane Bianche e infine il fortino posto alla foce del fiume Cassibile; intorno a questi ruotavano una serie di postazioni difensive minori.\nQuesto fu il settore dove i soldati italiani che si opposero allo sbarco vennero decorati con delle medaglie al valore militare: costoro affrontarono una lotta oggettivamente impari: circa 10 battaglioni contro 1; tra l'altro sparpagliato su un vasto terreno e privo di adeguato armamento. Nei pressi di masseria Cafici ci fu la prima uccisione di un civile siracusano per mano britannica: un contadino che aveva imprudentemente sparato con il suo fucile contro i commandos.\nUn caposaldo, dato dall'80\u00aa batteria di masseria Scat\u00e0, nelle immediate vicinanze del bordo di Cassibile, venne conquistato da un plotone di aliantisti (finiti l\u00ec per errore di lancio): vi fu una lotta con gli italiani che la presidiavano e comport\u00f2 per i difensori 6 morti, 6 feriti e 40 prigionieri (tra costoro diversi decorati).\nAnche Torre Cuba venne assalita dalle forze della 1\u00aa AD, insieme ad altre forze della 17\u00aa brigata: qui si trovavano circa 50 soldati italiani, i quali resistettero da soli per diverse ore e cedettero le armi solo quando vennero sopraffatti dai commandos. La spiaggia di Fontane Bianche cadde in mano degli scozzesi, che faticarono per fiaccare la resistenza del presidio composto da 26 uomini, 13 dei quali vennero uccisi. Il fortino di Foce del Cassibile veniva piuttosto investito dalla forza dei commandos e del SAS: qui caddero 7 italiani.\nLa presa della contrada Santa Teresa Longarini.\nMentre i principali capisaldi iniziavano a cadere (e con essi diversi altri presidi: a Capo Ognina i caduti italiani furono 8, attaccati dai due battaglioni degli scozzesi della 17\u00aa brigata), resistette per tutto il giorno del 10 luglio il presidio di Santa Teresa Longarini: assaltato da altri gruppi di aliantisti, esso venne tenacemente difeso.\nSanta Teresa Longarini si arrese alle prime ore del mattino dell'11 luglio, quando i sopraggiunti carri armati non le lasciarono altra alternativa.\nCon la caduta dell'entroterra di Ognina, entr\u00f2 in possesso degli Alleati anche un antico maniero fortificato detto di San Michele, dove avevano la propria residenza dei nobili del luogo, la famiglia Grande, originari di Avola.\nI Grande erano subentrati nella propriet\u00e0 agli Arezzo della Targia (nobili aretusei). La residenza controllava una zona molto antica di Siracusa. Una sera, il conte di quella villa-fortezza (circondata da fossati), Corrado Paolo Grande Benoit de Sainte Colombe (padre avolese e madre francese), apr\u00ec la porta a un gruppo di paracadutisti indiani - difatti la British Indian Army partecip\u00f2 alla conquista della Sicilia a seguito del generale Montgomery - i quali, dopo avergli detto che sapevano chi egli fosse, gli requisirono il terreno (contrada San Michele si trova tra Strada Ognina e Via Elorina, a circa 3\u00a0km dalla costa; l'Arenella, compresa nella \"George Beach\" degli inglesi, \u00e8 la sua spiaggia pi\u00f9 vicina), ma gli dissero che lui e sua moglie, la sopracitata contessa Aline, potevano rimanere nel maniero. La residenza cominci\u00f2 a divenire quindi il luogo d'incontro degli alti ufficiali anglo-americani.\nInoltre, nella piana di Torre Cuba (sita tra il porticciolo di Ognina e la spiaggia di Fontane Bianche, nelle immediate vicinanze della contrada San Michele) gli inglesi vi installarono una loro pista per l'aviazione: qui si insediarono, tra gli altri, i canadesi del No. 417 Squadron (No. 244 Wing).\nLa presa e occupazione del borgo di Cassibile.\nLa caduta di Cassibile era legata alla caduta di Fontane Bianche, poich\u00e9 le fortificazioni di quest'ultima, sorgendo essa parallelamente al borgo, coprivano dalla costa Cassibile. La battaglia per riuscire a entrare nel borgo fu per il nemico colma di proprie perdite (40 scozzesi caduti). In tale episodio gli italiani fecero incetta di decorazioni, per la resistenza mostrata (4 argenti ai caduti, 4 bronzi ai caduti e 2 argenti ai viventi). Un veterano scozzese, sergente Stockman (6\u00ba Seaforth), che combatt\u00e9 per la presa di Cassibile, cos\u00ec descrisse la resistenza dei suoi avversari che impedivano a lui e ai suoi uomini l'entrata:\nNumerose le testimonianze sui primi concitati momenti dell'occupazione del borgo: i civili furono quelli che pi\u00f9 patirono i disagi del trovarsi nel mezzo della zona dello sbarco. Quasi tutti i cassibilesi avevano abbandonato le proprie case la sera del 9 luglio, andandosi a riparare sulle alture che sorgevano alle loro spalle (si tratta, ad esempio, dei monti attigui dove sorge la preistorica necropoli di Cassibile, ma anche delle alte pareti che fiancheggiano la via rettilinea per Flordia), trovando rifugio all'interno delle tante grotte carsiche dell'area. Del resto, gli stessi Alleati un giorno prima dello sbarco lanciarono sui cortili delle case della gente dei volantini che ammonivano: \u00ab\"Siamo dietro le vostre porte!\"\u00bb, invitandoli ad andarsene da l\u00ec.\nCon l'ingresso dei soldati nelle case si verificarono anche tragici episodi ai danni dei civili: una donna ricorda di come suo padre venne ucciso dagli inglesi nel tentativo di andare a riprendere insieme al cognato un paio di scarpette del suo bambino, rimasto con lei in una grotta, ma trov\u00f2 la morte davanti l'uscio della propria abitazione, poich\u00e9 i britannici lo credettero complice del cognato che si era chiuso in casa (il cognato aveva la divisa dell'aeronautica). Un altro cassibilese, di nome Felice, venne invece ucciso perch\u00e9 reo di aver posto la testa fuori l'uscio di casa propria, spinto dalla curiosit\u00e0, mentre i soldati di Montgomery entravano in paese e nella sua camera era appena caduta una bomba; gli venne sparato sul lato destro del collo.\nLa grotta di Spinagallo, di rilevante interesse paleontologico (al suo interno sono stati rinvenuti diversi esemplari di elefanti nani, specie anticamente estinta, esposti odiernamente al museo dell\u2019Istituto di Geologia e Paleontologia dell\u2019Universit\u00e0 degli Studi di Roma \"La Sapienza\"), che si apre sulla SP 12 (che collega in maniera diretta Cassibile a Floridia, da sud verso nord), normalmente giaciglio per gli ovini, divenne invece il rifugio di molti civili; gli inglesi la scoprirono. Una donna, che in quelle ore si era l\u00ec rifugiata, ricorda il primo incontro con i soldati:\nUn altro cassibilese rammenta il fatto che tanti civili inizialmente vennero presi prigionieri (cos\u00ec come accadde alla penisola della Maddalena) e solo in seguito rilasciati:\nLa villa dell'antico marchesato cassibilese, appartenente alla famiglia nobiliare dei Loffredo-Pulejo-Gutkowski, fu requisita dagli Alleati, i quali negli appartamenti del marchese vi installarono un ospedaletto da campo. La villa divenne meta dei soldati britannici, non solo per le vaste scorte di vino, di cui andavano alla ricerca gli accampamenti dei soldati, ma anche per la pregiata merce che vi si trovava all'interno: difatti alcuni giovani inglesi iniziarono a sottrarre vesti pregiate della marchesa per darle a delle ragazze locali rifugiate nelle grotte; era il loro modo per corteggiarle. Tuttavia l'approccio tra gli occupanti e i cassibilesi non fu sempre pacifico; le donne locali hanno conservato il ricordo delle molestie e delle violenze subite da una parte dell'esercito britannico: nelle loro testimonianze emerge come gli scozzesi e gli inglesi in genere si comportassero con la popolazione in maniera cordiale, quasi amichevole, mentre le truppe indiane risultano ai loro occhi quelle che si macchiarono degli atti pi\u00f9 intollerabili.\nIn epoca contemporanea.\nIl lavoro agricolo attir\u00f2 a Cassibile altre famiglie provenienti da Avola, Siracusa, Canicattini Bagni e dalla Provincia di Messina, le quali si trasferirono tra i cassibilesi facendo aumentare di molto il numero della popolazione.\nCassibile \u00e8 passata dai 500 abitanti censiti nel 1950 ai quasi abitanti censiti nel 2001.\nL'incremento demografico \u00e8 stata la leva che ha portato i cittadini di Cassibile a chiedere l'indipendenza amministrativa da Siracusa. Cassibile infatti a tutt'oggi risulta essere una frazione del comune di Siracusa. \u00c8 quindi nato un comitato che ha pi\u00f9 volte chiesto l'attuazione di un referendum per fare decidere ai cassibilesi se staccarsi o meno dal comune aretuseo. Tale referendum \u00e8 stato per\u00f2 sospeso dal TAR di Catania nel 2012, su ricorso dello stesso Comune di Siracusa.\nNegli ultimi tempi Cassibile \u00e8 stata all'attenzione della cronaca per le tensioni tra i residenti e gli extracomunitari, poich\u00e9 a Cassibile e dintorni lavorano molti cittadini immigrati che vengono impiegati come braccianti agricoli nei campi ma senza essere adeguatamente tutelati dalla legge, cos\u00ec come Cassibile stessa chiedeva pi\u00f9 rispetto per i suoi abitanti cercando di trovare una soluzione sociale che pu\u00f2 essere attuata solo da una buona politica dei diritti umani e civili.\nMonumenti e luoghi d'interesse.\nArchitetture.\n\u00c8 la chiesa pi\u00f9 antica di Cassibile, fatta costruire dal marchese Loffredo dal quale la struttura prende il nome. Dedicata alla Sacra Famiglia, venne inaugurata nel 1870; la facciata \u00e8 costituita da un grande portone centrale e da due portoncini laterali. In alto vi sono due balconcini e due grandi campane. Sulla parte superiore del portono centrale c'\u00e8 una targa con su scritto: \"A Ges\u00f9, Maria e Giuseppe protettori dei cassibilesi\". All'interno della chiesa si hanno diversi dipinti e tre altari; su quello maggiore vi \u00e8 il dipinto della \"Piet\u00e0\" di Angelo Trevisani, su quello di sinistra vi \u00e8 il quadro \"San Giacomo tratto dal Martirio\" di Pompeo Batoni e sull'altare di destra vi \u00e8 il quadro \"Conversione di S. Matteo\" di Paolo De Matteis e \"Il Sacro Cuore di Ges\u00f9\".\nSul piccolo altare di sinistra si trova un crocifisso in legno di cipresso, scolpito nel 1700 da un siracusano. All'interno della chiesa vi sono poi due angeli scolpiti in legno fatti fare a Parigi nel 1781, dove i marchesi Loffredo si trovavano per un invito dell'ambasciata del Regno di Sicilia.\nLa chiesa di San Giuseppe, essendo l'antica chiesa del borgo rurale ormai sconsacrata, risulta essere l'unico luogo aperto al culto per i cassibilesi.\nDedicata a \"San Giuseppe Lavoratore\" (il Patrono di Cassibile), sorge presso la piazzetta ubicata vicino alla \"via Nazionale\" (arteria urbana-commerciale principale del paese); la chiesa venne costruita nel secondo dopoguerra, la sua facciata presenta uno stile moderno e sobrio, caratterizzata da una parete in laterizio lastricata con pietra bianca. Il portale \u00e8 di forma rettangolare \u00e8 sormontato da un timpano triangolare.\nL'interno dispone di un'unica navata decorata con opere d'arte sacra contemporanea tra cui la statua raffigurante \"San Giuseppe Lavoratore\" che reca in braccio \"Ges\u00f9 Bambino\".\nDietro la chiesa vi \u00e8 la \"Torre Campanaria\" e un piccolo giardino che funge da spazio verde urbano.\nIl monumento che sorge di fronte alla chiesa di San Giuseppe, \u00e8 stato scolpito dallo scultore siracusano Antonio Leone nel 1993 e ha il compito di commemorare i caduti cassibilesi durante la seconda guerra mondiale e nel contempo di ricordare l'armistizio la cui firma avvenne appunto nel paese di Cassibile.\nLa sua struttura \u00e8 in pietra bianca e ha tre pannelli; quello centrale presenta un bassorilievo raffigurante un'allegoria della libert\u00e0; quelli laterali sono invece due targe commemorative, di cui una raffigura l'originale targa in inglese posta dai soldati angloamericani in Contrada San Michele.\n\u00c8 la piazza dedicata al marchese Silvestro Loffredo di Messina; ai giorni nostri la piazza \u00e8 stata oggetto di critiche poich\u00e9 trascurata e vi sono state diverse discussioni anche sulla conclusione non immediata e prolungata dei lavori di manutenzione che l'hanno interessata dall'anno 2011.\n\u00c8 la piazza, chiamata fino al 2010 piazza della Parrocchia, su cui si affaccia la chiesa di San Giuseppe; interessata da lavori di ristrutturazione nel 2007 che le hanno conferito una pavimentazione in basole di pietra di Comiso con ricorsi di pietra lavica bocciardata.\nIn questa piazza \u00e8 stato posto il \"Monumento ai Caduti\" di Cassibile che celebra anche la firma dell'armistizio del 1943; questo monumento dapprima posto al centro della piazza \u00e8 poi stato posto su un'area di propriet\u00e0 della parrocchia per evitare atti di vandalismo che gi\u00e0 in precedenza avevano rovinato detto monumento. Va infine ricordato che non \u00e8 questo il posto originale in cui avvenne la firma; infatti la targa originale si trovava in Contrada San Michele, ma come si \u00e8 gi\u00e0 detto in precedenza, tale targa originale venne fatta sparire.\nIl borgo rurale di Cassibile costituisce la parte pi\u00f9 antica della localit\u00e0, ubicato nella sua parte meridionale, esso un tempo al suo interno aveva di tutto: oltre alle case dei contadini, vi era la chiesa, le stalle, i magazzini per gli attrezzi agricoli, i granai, i palmenti per uva, le olive e il grano e poi ancora varie opere fondiarie, locande e osterie, una caserma dei Carabinieri per salvaguardare la sicurezza degli abitanti e un presidio medico-ospedaliero per far s\u00ec che si potesse salvaguardare anche la salute di coloro che abitavano questo borgo rurale.\nVenne elevata anche una torretta chiamata \"Torre del Marchese\", la quale serviva per avvistare presunti pericoli per il borgo come per esempio le incursioni dei briganti, fenomeno che interess\u00f2 tutto il Sud Italia nella seconda met\u00e0 del XIX secolo, nel tempo in cui scoppiarono le rivolte contro il neo-ufficializzato Regno d'Italia con sede sabauda a Torino.\nOggi del vecchio borgo di Cassibile restano visibili la Chiesa, la Torre del Marchese, l'Arco d'ingresso al Borgo e degli edifici. Il resto del Borgo venne distrutto durante la seconda guerra mondiale o demolito per inagibilit\u00e0.\nDi recente, nell'agosto 2012, \u00e8 stato proposto di valorizzare il borgo rendendolo fruibile ai visitatori e facendolo divenire \"fonte culturale e turistica\" con tale motivazione:\nSi sostiene infatti che il borgo rurale di Cassibile sia l'esempio pi\u00f9 consistente delle vestigia, ancora esistenti e visitabili, dell'antico mondo contadino e per questo motivo si vuole fare di esso un'attrattiva culturale-turistica che offra ai suoi visitatori la possibilit\u00e0 di vederlo come un museo.\nTorre Cuba era una torre, oggi non pi\u00f9 integra, che venne usata dal luglio al novembre del 1943 dagli inglesi e poi dagli americani come torre di controllo per l'aeroporto improvvisato che gli Alleati avevano fatto in zona, poi dismesso quando essi si trasferirono a Montecorvino Rovella, nella risalita della penisola italiana.\nIl sito dove sorgeva la torre \u00e8 stato a lungo smarrito perch\u00e8 quella zona ampia di terra \u00e8 oggi ricoperta da un agrumeto e la torre \u00e8 stata abbattuta da un violento uragano che la colp\u00ec nel 1956, facendone rimanere in piedi solo la base e la struttura del casolare. Ma grazie a delle foto scattate prima e durante il periodo bellico, \u00e8 stato possibile individuare la torre e il luogo in cui si trovava, che porta il nome di strada Torre Cuba appunto.\nLa Torre Cuba prende il suo nome dalla versione dialettale della parola cupola, in quanto esisteva un edificio con questa caratteristica sul quale venne eretta la torre; in lingua siciliana cupola divenne \"cubba\" fino a essere chiamata \"cuba\". La torre sorse su un'antica basilica tricora di epoca bizantina (oggi trasformata in villa) individuata da Paolo Orsi nel 1899. La sua costruzione risale al XVI secolo, mentre il complesso rurale che la circonda \u00e8 del 1882.\nLa Pietra della Pace, in siciliano chiamata, \"La Petra d\u00e2 Paci\", si riferisce all'antico cippo, o lapide, fatta fare dagli statunitensi nel momento in cui venne firmato l'armistizio tra l'Italia e gli Alleati, recante sopra la scritta che sanciva gli avvenimenti di quell'importante momento, e che venne donata ai cassibilesi come ricordo ma che spar\u00ec improvvisamente il 4 giugno 1955.\nIn base ai racconti dei testimoni, il soldato Johnny, cuoco di Eisenhower, comandante in capo delle Forze Alleate in Europa, nel congedarsi lasci\u00f2 una lettera ai proprietari della tenuta che li avevano ospitati, i Marchesi Grande, e scrisse loro:\nMa in realt\u00e0 quella lapide o \"pietra\" come la chiamano i cassibilesi, non fu motivo di pellegrinaggio e rimase dimenticata per molti anni, posta sotto un albero d'ulivo, l\u00ec nel luogo dove avvenne la firma, e ci rimase fino al 1955, anno in cui balza sulle cronache dei giornali perch\u00e9 si scopre la sua improvvisa scomparsa. I pi\u00f9 si occupano della sua ricerca ma senza alcun risultato. Sul suo furto sono state fatte molte ipotesi, la pi\u00f9 attendibile per\u00f2 sembrerebbe la confessione, avvenuta tramite lettera inviata a un giornale d'ispirazione fascista: \"Il Merlo Giallo\", da parte di tale Enrico de Boccard, un giornalista, che nel rivendicare il furto della \"pietra\" dice:\nQuesto De Boccard fu comunque processato a Siracusa ma essendo un parente dei proprietari del luogo fu assolto e il reato cancellato poich\u00e9 non vi fu denuncia alcuna.\nDunque in base a questa versione, la lapide originale dell'Armistizio di Cassibile sarebbe andata distrutta.\nI cassibilesi hanno comunque costruito una copia di quella lapide, ben pi\u00f9 recente, e l'hanno incastonata all'interno del \"Monumento ai caduti\" posto presso la \"Chiesa di San Giuseppe\".\nI cassibilesi chiamarono quella lapide \"Pietra della Pace\" perch\u00e9 per loro rappresentava la fine della guerra contro gli anglo-americani e lo strappo con la Germania nazista.\nLa lapide originaria recava la scritta \"ARMISTICE SIGNED HERE SEPT 1943 ITALY-ALLIES\" e sotto vi era l'incisione di una tenda (luogo in cui avvenne la firma) e una stella a cinque punte.\nIl Castello del Marchese di Cassibile, sorge presso il \"Cugno Mola\", che \u00e8 il rilievo Ibleo pi\u00f9 elevato di tutto il territorio comunale di Siracusa.Qui, oltre ad avere una fiorente natura e necropoli sicule, vi \u00e8 anche questo castello, fatto costruire nei primi anni dell'Ottocento per volere del marchese Silvestro Loffredo, in modo da poter osservare tutto il suo feudo. Si pensa che la sua edificazione avvenne sui resti di una fortezza medievale descritta anche dallo storico netino Tommaso Fazello. Oggi questo castello, raggiungibile dalla \"Scala Disa\", \u00e8 diroccato e abbandonato, anche se appartiene tuttora alla famiglia Loffredo.\nIl suo stile architettonico presenta una pianta quadrangolare e un portale d'accesso di forma arcuata. Su ciascuno dei quattro lati vi \u00e8 una fila di tre finestre sormontate da un timpano triangolare. L'interno di questa residenza presenta stanzoni ormai spogli.\nAree archeologiche.\nCassibile ha molte vestigia del passato, specialmente di epoca sicula o pre-sicula, non a caso infatti i suoi luoghi sono considerati di grande importanza per capire la storia della Sicilia preistorica e preellenica, al punto tale che si parla di \"Et\u00e0 di Cassibile\", perch\u00e9 si pensa che qui, in un momento di pausa tra l'egemonia di \"Pantalica Nord\" e \"Pantalica Sud\", vi sia stata un grande fioritura della \"cultura di Cassibile\", cio\u00e8 un periodo, stabilito intorno al 1030 a.C., cos\u00ec come ci afferma Tucidide, in cui gli abitanti del territorio cassibilese, i Siculi, s'imposero nella Sicilia orientale, divenendo protagonisti di quella fase che oggi ha portato molti studiosi a sostenere la tesi che la Necropoli di Cassibile, sia la pi\u00f9 importante dopo quella di Pantalica.\nDeterminante fu la presenza del fiume Cassibile, un corso d'acqua che ancor oggi continua a scorrere all'interno del \"Canyon di Cava Grande\", formando un paesaggio molto simile a quello di Pantalica con la sua Valle dell'Anapo, altro fiume siracusano millenario.\nPresso le sponde del fiume Cassibile, sono state ritrovate delle grotticelle chiamate \"ddieri\", parola che proviene dall'arabo e che significa \"casa\".\nQuesti villaggi di \"ddieri\", costruiti dai Siculi, erano scavati nella nuda roccia calcarea e sono ancor oggi molto difficili da raggiungere per via della loro notevole elevata posizione difensiva. Un esempio di queste abitazioni sul territorio \u00e8 dato dal sito della \"Grotta dei Briganti\", luogo storico che rappresenta non poche difficolt\u00e0 per essere raggiunto.\nGrazie agli archeologi come Paolo Orsi e Luigi Bernab\u00f2 Brea, che si sono dedicati allo studio dell\"'Et\u00e0 di Cassibile\", oggi molti reperti qui ritrovati si possono ammirare al Museo archeologico regionale Paolo Orsi di Siracusa.\nDa questi reperti ritrovati si \u00e8 inoltre potuto constatare che la popolazione di Cassibile conosceva e intratteneva dei fiorenti rapporti commerciali con le popolazioni del Mediterraneo (Palestina, Cipro, Creta, penisola iberica) e persino con le popolazioni della costa atlantica e dell'Inghilterra meridionale.\nQuesta necropoli sicula conta tombe, essa somiglia alla sua vicina sita sulla Valle dell'Anapo, Pantalica. \u00c8 composta da tombe a grotticella artificiale, databili a un periodo che va dal 1000 all'800 a.C., epoca storica denominata dagli archeologi come \"Seconda facies di Pantalica\" o di \"Cassibile\", in quanto prende il nome proprio da questa necropoli. Nei suoi dintorni sono state rinvenute anche due chiese rupestri di epoca bizantina; testimonianza di come questo sito abbia avuto un tentativo di ripopolamento durante il periodo medievale.\nDai numerosi reperti ritrovati in questo sito, il quale predisponeva nel suo circondario un villaggio abitato, si \u00e8 giunti alla conclusione che si trattava di una civilt\u00e0 raffinata, influenzata probabilmente dai frequenti contatti con i Fenici e i commerci marittimi.\nLa Grotta dei Briganti si trova all'interno dell'ampio sito di Cava Grande del Cassibile. Si chiama cos\u00ec perch\u00e9 in epoca risorgimentale, durante le lotte tra i ribelli, denominati Briganti, che erano contro il nuovo governo dei Savoia e la guerra che questi ultimi li dichiararono, tale grotta divenne un loro rifugio. Per cui si pu\u00f2 affermare che nel periodo di fine Ottocento (1861 circa) questo sito naturale venne nuovamente abitato da persone. Ma le abitazioni che lo compongono, ovvero quelle grotte artificiali scavate nella roccia calcarea, sono ben pi\u00f9 antiche dell'epoca risorgimentale, esse infatti vengono chiamate \"ddieri\", dal termine arabo, piccole case rupestri scavate gi\u00e0 in epoca sicula ma che vennero nuovamente abitate in epoca araba, quando infatti la grotta assunse la funzione di \"conceria\", il luogo dove si conciavano le pelli, motivo per il quale la grotta ha preso anche il nome dialettale di \"Grotta Cunziria\".\nAree naturali.\nLa riserva protetta di Cava Grande del Cassibile offre un'ampia diversit\u00e0 di ambienti sia naturali sia archeologici. \u00c8 inoltre rinomata tra la gente per i suoi \"laghetti\" che, specialmente d'estate, vengono visitati e utilizzati come luogo balneare da una notevole quantit\u00e0 di pubblico.\nLa pineta appartiene alla spiaggia chiamata dai cassibilesi \"\"la Marchesa di Cassibile\". Si tratta di un'ampia vegetazione composta per lo pi\u00f9 da pini, palme e limoneti. Offre possibilit\u00e0 di sostarvi l'intera giornata, (potendo adibire l'area a picnic) ed \u00e8 rinomata in tutta la provincia, richiamando, per tradizione, anche gente proveniente dalla citt\u00e0 metropolitana di Catania.\nSociet\u00e0.\nEvoluzione demografica.\nLo sviluppo demografico di Cassibile si \u00e8 avuto soprattutto dal secondo dopoguerra a oggi. La popolazione cassibilese \u00e8 passata dai circa 500 abitanti iniziali ai quasi attuali.\nIl nucleo abitato iniziale, come spiegato in precedenza, proveniva per la maggior parte dai paesi della ex Provincia di Siracusa, fatta eccezione per alcune famiglie provenienti dalla ex Provincia di Messina, stabilitesi nel borgo. Oggi giorno la comunit\u00e0 locale ha preso una propria identit\u00e0 definendosi e riconoscendosi con il nome di cassibilesi.\nIn epoca moderna hanno contribuito all'aumento demografico anche molte famiglie di extracomunitari, prevalentemente braccianti agricoli, che hanno preso residenza a Cassibile.\nLingue e dialetti.\nIl dialetto cassibilese \u00e8 molto concorde con quello parlato nella zona Sud-orientale della Sicilia, con eccezioni date da parole formatesi nel tempo in questa localit\u00e0; caratteristica comune in parecchi luoghi siciliani.\nQuesta frase, in lingua siciliana, \u00e8 riferita al paese di Cassibile e denota come il dialetto locale faccia parte della societ\u00e0, esso infatti viene ancor oggi parlato e quindi tramandato tra le generazioni di cassibilesi.\nCultura.\nScuole.\nA Cassibile si trova il II Istituto Comprensivo Statale G. Falcone - P. Borsellino.\nLe scuole superiori o i corsi universitari sono situati in Siracusa o nelle localit\u00e0 vicine come Catania.\nMusei.\nOgni anno, nel periodo che va dal 3 agosto al 3 settembre, viene allestito un museo intitolato \"Cassibile Memorie, Immagini e Gocce D'Arte\"\".\nVengono esposti e resi visitabili i reperti e le testimonianze belliche che la localit\u00e0 ha vissuto: documenti inediti, prime pagine di giornali dell'epoca, riproduzioni in cartapesta del momento della firma dell'armistizio, video, gadget, libri, mostra fotografica.\nDi recente \u00e8 stata espressa la volont\u00e0 di far diventare il museo stagionale di Cassibile, permanente, ovvero aperto e usufruibile tutto l'anno.\nCucina.\nLa cucina cassibilese \u00e8 molto simile alla cucina siracusana e riprende molto la tradizione della cucina siciliana, per cui vi si trova parecchio pesce e pasta cucinata con verdure. Nella rosticceria, non mancano i classici arancini e le scacciate siciliane.\nTra le sue particolarit\u00e0 vi sono molte pietanze cucinate con la fragola locale: torte, marmellate, pasticcini, e persino il risotto e la salsiccia (quest'ultima vera e propria specialit\u00e0 cassibilese).\nDa segnalare altrettante pietanze tipiche del luogo come \"'u pastizzu\" (una focaccia locale), la \"pizza rustica\" (una pizza farcita con ricotta, salumi e caciocavallo), e dolci come la cassata al forno e la cassata gelata (due varianti della classica cassata siciliana).\nMusica.\nIl principale movimento musicale locale \u00e8 dato dalla \"\"Banda Musicale di Cassibile\". Questa banda viene messa insieme nel 2000, quando un gruppo di cassibilesi espressero la volont\u00e0 di avere gente che facesse della musica, sostendendo che: \"\u00abUn paese come Cassibile senza Banda Musicale \u00e8 come un corpo senza anima\u00bb\". Cos\u00ec riuscirono a trovare ben 40 elementi per la loro nuova banda musicale e la formarono con atto costituzionale, denominandola \"ASSOCIAZIONE MUSICALE DON ANTONIO SAITTA\", cos\u00ec chiamata in onore del parroco del paese Antonio Saitta.\nLa Banda Musicale di Cassibile suona in tutte le ricorrenze importanti che si tengono sul luogo e qualche volta \u00e8 richiamata anche dai paesi vicini per contribuire con le sue esibizioni musicali.\nEventi.\nA Cassibile, nel 1985, \u00e8 nata un'associazione culturale locale chiamata \"Gruppo Cartapesta Cassibile\"\" che da allora si occupa di fabbricare maschere e presepi lavorati con la cartapesta e in seguito di esporli al pubblico. In particolar modo vi \u00e8 una dedizione nel fare un grande presepe, posto al Borgo Rurale di Cassibile, situato su m\u00b2 di terreno, raffigurante gli antichi mestieri siciliani, le antiche usanze e le tradizioni della popolazione cassibilese. I personaggi sono a grandezza naturale, cos\u00ec come le strade, le case e i dettagli, tutti costruiti interamente con la cartapesta.\nDetto presepe \u00e8 visibile tutto l'anno, ma assume un significato particolare e caratteristico nel periodo di Natale.\nLa fragola di Cassibile \u00e8 rinomata in tutta la provincia siracusana e anche al di fuori di essa. I cassibilesi la prediligono nelle loro coltivazioni e ogni anno si tiene una grande festa (detta anche sagra) che ha come elemento principale e protagonista l\"'oro rosso di Cassibile\". \nEconomia.\nL'economia della cittadina \u00e8 basata principalmente sull'agricoltura, con la produzione di ortaggi e primaticci (patata novella di Cassibile, fragole, fagiolini, ecc.).\nAltri settori di rilievo sono legati alle attivit\u00e0 turistico-ricettive, grazie soprattutto alla vicinanza con la zona balneare di Fontane Bianche.\nInfrastrutture e trasporti.\nFino al 15 dicembre 2002, Cassibile \u00e8 stata servita dalla locale stazione ferroviaria. Dall'estate 2008 \u00e8 nuovamente raggiungibile in ferrovia grazie all'apertura della pi\u00f9 vicina stazione di Fontane Bianche. \nSport.\nCassibile \u00e8 rappresentata nel calcio dall'ASD Cassibile-Fontane Bianche che milita in Terza Categoria. Altre societ\u00e0 calcistiche sono state il Real Cassibile (calcio a undici) e l'Atletico Cassibile (calcio a cinque). L'impianto sportivo \"Ivan Tuccitto\" \u00e8 l'unico della frazione. Esso \u00e8 dotato di un campo di calcio in erba sintetica, con una piccola tribuna in cemento, e di un tensostatico. A poca distanza, e poco fuori il centro abitato, c'\u00e8 l'Ippodromo del Mediterraneo. "}
{"id": "355477", "revid": "7336", "url": "https://it.wikipedia.org/wiki?curid=355477", "title": "Vena del Gesso", "text": ""}
{"id": "355478", "revid": "486946", "url": "https://it.wikipedia.org/wiki?curid=355478", "title": "Re Enzo", "text": ""}
{"id": "355481", "revid": "110157", "url": "https://it.wikipedia.org/wiki?curid=355481", "title": "Valgamaa", "text": "Valgamaa (in estone \"Valga maakond\") \u00e8 una delle 15 contee dell'Estonia, situata nella parte meridionale del Paese.\nGeografia fisica.\nConfina a est con le contee di P\u00f5lvamaa e V\u00f5rumaa, a sud e a ovest con la Lettonia e a nord con le contee di Viljandimaa e Tartumaa.\nSuddivisione amministrativa.\nLa contea \u00e8 divisa in 13 comuni: due urbani (in estone \"linn\"; una terza citt\u00e0, Otep\u00e4\u00e4, \u00e8 parte di un comune rurale) e 11 comuni rurali (in estone \"vald\")."}
{"id": "355482", "revid": "2091899", "url": "https://it.wikipedia.org/wiki?curid=355482", "title": "Lusitania (provincia romana)", "text": "La Lusitania, o Hispania Lusitana, fu una provincia romana della Penisola Iberica che prese il nome dalla popolazione indigena dei Lusitani. Corrispondeva pressappoco all'attuale Portogallo centrale e meridionale pi\u00f9 una parte limitata dell'altopiano interno spagnolo (l'odierna Estremadura).\nStatuto.\nInizialmente la provincia lusitana comprendeva il territorio di Lusitani, Vettoni, Asturi e Galleci, ma le ultime due popolazioni furono presto riunite nella \"Provincia Tarraconensis\" e la Lusitania fu ristretta alla \"Provincia Lusitana et Vettones\". La capitale amministrativa fu Augusta Emerita, l'attuale M\u00e9rida. La provincia fu retta da un legatus Augusti pro praetore di rango pretorio.\nCon il riordinamento dell'impero operato da Diocleziano, la Lusitania, con le altre province spagnole form\u00f2 la \"Dioecesis Hispaniarum\".\nStoria.\nLusitania pre-romana.\nL'origine dei Lusitani, popolo affine agli Iberi, \u00e8 incerta. In et\u00e0 preromana erano insediati su un vasto territorio che si estendeva dal Duero al Tago e avevano cominciato ad espandersi a sud nell'Estremadura, a spese dei Vettoni, e nella valle della Guadiana, a spese dei Celti.\nConquista romana.\nL'offensiva romana inizi\u00f2 nel 179 a.C., finch\u00e9 furono sottomessi definitivamente da Ottaviano Augusto. Dopo la conquista di Lusitania, Asturia e Galizia, che estese la Spagna Ulteriore dal Mar Mediterraneo all'Oceano Atlantico, fu necessario effettuare una ripartizione provvisoria del territorio fra i tre legati che lo governavano. Ottaviano Augusto comp\u00ec una vera divisione tra la parte sudoccidentale della penisola, la \"Baetica\", e la parte occidentale, la \"Lusitana\".\nTardo Impero: invasioni barbariche e fine della provincia.\nIl 31 dicembre 406 Vandali (suddivisi in Asdingi e Silingi), Alani e Suebi invasero la Gallia varcando il fiume Reno. \u00c8 possibile che questa invasione fosse stata scatenata dalla migrazione degli Unni nella grande pianura ungherese, avvenuta tra il 400 e il 410; infatti Vandali, Alani e Svevi vivevano proprio nella zona dove si sarebbero insediati gli Unni, e la minaccia unna potrebbe averli spinti a invadere la Gallia. L'invasione della Gallia e la debolezza manifestata dal governo di Onorio, spinse le legioni britanniche a rivoltarsi acclamando imperatore prima un certo Marco, poi, alcuni mesi dopo, un certo Graziano e poi, dopo il rifiuto di questi di intervenire contro i Barbari, il generale Flavio Claudio Costantino. Questi, attraversata la Manica, riusc\u00ec a bloccare temporaneamente l'avanzata dei barbari e a prendere il controllo di gran parte dell'Impero: Gallia, Spagna e Britannia.\nCostantino III, quindi, elev\u00f2 al rango di Cesare suo figlio Costante, mentre in Spagna due parenti di Onorio si rivoltarono, rifiutandosi di riconoscere l'autorit\u00e0 dell'usurpatore e mettendo insieme un'armata che minacciava di invadere la Gallia e deporlo. Costantino III invi\u00f2 dunque suo figlio Costante, insieme al generale Geronzio (che Zosimo chiama erroneamente Terenzio) e al prefetto del pretorio Apollinare, nella penisola iberica per sedare la rivolta. Nonostante ai soldati ribelli si fossero aggiunti un'immensa massa di schiavi e contadini, l'esercito di Costante riusc\u00ec a sedare la rivolta e a catturare i capi dei ribelli (Vereniano e Didimo, parenti di Onorio), e li condusse prigionieri in Gallia da suo padre, dove furono giustiziati.\nCostante, nel frattempo, aveva lasciato incautamente il generale Geronzio in Spagna con le truppe galliche affidandogli il compito di sorvegliare i Pirenei, sostituendo dunque con truppe di origini barbariche (gli \"Honoriaci\") i presidi locali che un tempo sorvegliavano i passi. Quando dunque Costante ritorn\u00f2 in Spagna per la seconda volta per governarla come \"Cesare\", Geronzio per brame di potere si rivolt\u00f2 proclamando a sua volta imperatore un certo Massimo. Sembrerebbe inoltre aver incitato i barbari che erano in Gallia ad invadere la Gallia meridionale in modo da tenere occupato Costantino III; tale tentativo di sfruttare i barbari per vincere la guerra civile contro Costantino III risult\u00f2 tuttavia controproducente e negli ultimi mesi del 409 i Vandali, gli Alani e Svevi, a causa del tradimento o della negligenza dei reggimenti \"Honoriaci\" a presidio dei Pirenei, entrarono in Spagna, sottomettendola per la massima parte. Secondo Kulikowski, tuttavia, nel periodo 409-410 i Barbari si limitarono a saccheggiare le campagne, non essendo in grado di prendere le citt\u00e0, e l'amministrazione romana, seppur sotto il controllo dell'usurpatore Massimo, continu\u00f2 a funzionare: ne sarebbe la prova il fatto che nel resoconto apocalittico dei saccheggi dei barbari in Spagna che si pu\u00f2 leggere nella cronaca di Idazio, si afferma che nelle citt\u00e0 le popolazioni erano afflitte dall'\"esattore tiranno\" e dal \"soldato vorace\", cio\u00e8 funzionari romani.\nSolo quando l'usurpatore Massimo e il suo comandante Geronzio decisero di invadere la Gallia per detronizzare Costantino III, i barbari approfittarono della partenza dell'esercito romano dalla Tarraconense per impossessarsi stabilmente del territorio invaso spartendoselo tra di loro (411):\nSecondo Procopio, storico vissuto nel VI secolo, i Barbari avrebbero avuto il riconoscimento dell'occupazione dei territori da parte di Roma, mentre al contrario Orosio, vissuto all'epoca dei fatti, afferma esplicitamente che l'occupazione fu illegale. Tra le due testimonianze discordanti, Heather propende a dare credito a quella di Orosio, in quanto fonte pi\u00f9 vicina cronologicamente ai fatti, e anche Kulikowski ritiene che la spartizione tra i barbari fosse avvenuta senza l'autorizzazione del governo imperiale. Nel frattempo Massimo, Geronzio e gli altri usurpatori nelle Gallie furono sconfitti dal generale romano Costanzo, il quale riusc\u00ec anche a raggiungere nel 415 un accordo con i Visigoti, che divennero ancora una volta \"foederati\" (alleati) dell'Impero; l'intenzione di Costanzo era sfruttare i Visigoti per riconquistare la Spagna a Vandali, Alani e Svevi.\nTra il 416 e il 418 gli invasori del Reno subirono, quindi, la controffensiva dei Visigoti di Vallia per conto dell'Imperatore d'Occidente: vennero annientati nella Betica i Vandali Silingi mentre gli Alani subirono perdite cos\u00ec consistenti da giungere a implorare la protezione dei rivali Vandali Asdingi, stanziati in Galizia. Grazie a questi successi, le province ispaniche della \"Lusitania\", della \"Cartaginense\" e della \"Betica\" tornarono sotto il controllo romano, ma il problema ispanico non si era tuttavia ancora risolto, anche perch\u00e9 dopo la sconfitta, Vandali Silingi e Alani si coalizzarono con i Vandali Asdingi, il cui re, Gunderico, divenne \"re dei Vandali e Alani\". Costanzo richiam\u00f2 i Visigoti in Aquitania: era sufficientemente soddisfatto del risultato delle campagne militari, essendo tutta la Spagna tornata in mano imperiale a parte la provincia periferica della Galizia, il cui possesso era rinunciabile a causa della sua scarsa produttivit\u00e0. La diocesi di Spagna riprese a funzionare come in precedenza e, per difendere dai barbari residui in Galizia i territori riconquistati, fu creato per la prima volta l'esercito di campo della Spagna, attestato per la prima volta dalla \"Notitia Dignitatum\", databile al 420 circa. Nel frattempo, i Visigoti furono stanziati in Gallia Aquitania come \"foederati\", ricevendo terre nella valle della Garonna. L'Aquitania sembra sia stata scelta da Costanzo come terra dove far insediare i \"foederati\" Visigoti per la sua posizione strategica: infatti era vicina sia dalla Spagna, dove rimanevano da annientare i Vandali Asdingi e gli Svevi, sia dal Nord della Gallia, dove forse Costanzo intendeva impiegare i Visigoti per combattere i ribelli separatisti Bagaudi nell'Armorica.\nNel frattempo la nuova coalizione vandalo-alana tent\u00f2 subito di espandersi in Galizia a danni degli Svevi, costringendo i Romani a intervenire nel 420: l'attacco romano, condotto dal \"comes\" Asterio, non port\u00f2 per\u00f2 all'annientamento dei Vandali, ma li spinse piuttosto in Betica, che da essi prese in nome di \"Vandalucia\" (Andalusia). Lungi dall'essere vittoriosa, la spedizione di Asterio fu quindi disastrosa in quanto spinse involontariamente i Vandali ad invadere la Betica mettendo a forte repentaglio i risultati positivi delle campagne di riconquista di Vallia: a differenza della periferica e poco importante provincia della Galizia, infatti, la perdita della Betica avrebbe costituito un forte danno per lo stato romano. In compenso Asterio riusc\u00ec a catturare l'usurpatore Massimo, che aveva per la seconda volta tentato di usurpare il trono, ricevendo come premio il titolo di patrizio (421/422). I massimi vertici dell'Impero, comunque, si resero conto della necessit\u00e0 di annientare i Vandali nella Betica e nel 422 fu organizzata una nuova spedizione per annientarli definitivamente: il generale Castino si scontr\u00f2 in battaglia contro di essi con un esercito rinforzato da \"foederati\" visigoti, ma, forse grazie a un presunto tradimento dei Visigoti, fu da essi sconfitto.\nL'usurpazione di Giovanni Primicerio prima (423-425) e le lotte per l'ottenimento del grado di generalissimo dell'Impero tra Ezio, Bonifacio e Felice (che durarono fino al 433) distrassero parzialmente il governo centrale dalla lotta contro i Barbari, agevolando i loro successi; ci\u00f2 avvenne soprattutto in Spagna, che era la provincia meno prioritaria da difendere per l'Impero. I Vandali ebbero cos\u00ec via libera per razziare e occupare la Spagna meridionale, con la presa di Siviglia e di Cartagena e la devastazione delle Isole Baleari (425). Nel 428 Siviglia fu di nuovo espugnata e saccheggiata dai Vandali.\nLa partenza dei Vandali per l'Africa (429) lasci\u00f2 tuttavia la Spagna libera dai Barbari, fatta eccezione per gli Svevi in Galizia. Il panegirico di Merobaude asserisce che in Spagna, dove prima \u00abpi\u00f9 niente era sotto controllo, [...] il guerriero vendicatore [Ezio] ha riaperto la strada un tempo prigioniera e ha cacciato il predatore [in realt\u00e0 andatosene in Africa per propria iniziativa], riconquistando le vie di comunicazione interrotte; e la popolazione \u00e8 potuta ritornare nelle citt\u00e0 abbandonate\u00bb. Sembra che l'intervento di Ezio in Spagna si fosse limitato a negoziazioni diplomatiche con gli Svevi in modo da raggiungere a un accomodamento tra Svevi e abitanti della Galizia, nonostante le pressioni esercitate da alcuni ispano-romani, che avrebbero preferito un intervento militare. Ezio non intendeva per\u00f2 perdere soldati nella riconquista di una provincia poco prospera quale la Galizia e si limit\u00f2 a ripristinare il dominio romano sul resto della Spagna, che ricominci\u00f2 di nuovo a far affluire entrate fiscali nelle casse dello stato a Ravenna.\nTutto ci\u00f2 cambi\u00f2 per\u00f2 con l'ascesa del re svevo Rechila, succeduto a suo padre Ermenerico nel 438. Approfittando della scarsa attenzione riservata dal governo centrale alla Spagna, dovuta alle altre diverse minacce esterne sugli altri fronti (Gallia, Africa, Illirico), Rechila condusse gli Svevi alla conquista di gran parte della penisola iberica: tra il 439 e il 441, essi occuparono Merida (capoluogo della Lusitania) nel 439 e Siviglia e le province della Betica e della Cartaginense nel 441. L'unica provincia ispanica ancora rimasta sotto il controllo di Roma era la Tarraconense, che tuttavia era infestata dai separatisti Bagaudi. Furono vane le campagne successive di riconquista condotte da Ezio: se le prime due, condotte dai comandanti Asturio (442) e Merobaude (443), avevano come fine il recuperare perlomeno la Tarraconense ai Bagaudi, quella di Vito (446), pi\u00f9 ambiziosa, tent\u00f2 di recuperare la Betica e la Cartaginense, finite in mano sveva, ma, nonostante il sostegno dei Visigoti, l'esercito romano fu annientato dal nemico. Questo fallimento era attribuibile almeno in parte al fatto che Ezio non poteva concentrare tutte le sue forze nella lotta contro gli Svevi vista la minaccia unna.\nNel 455 i Visigoti, combattendo a nome di Roma, attaccarono gli Svevi e conquistarono la Lusitania, che rifiutarono per\u00f2 di restituire ai Romani perch\u00e9 l'Imperatore Avito, che essi avevano appoggiato nella sua ascesa al trono, era stato detronizzato dai generali Ricimero e Maggioriano, e quest'ultimo era stato eletto Imperatore. Maggioriano sconfisse i Visigoti in Gallia, costringendoli a restituire all'Impero la diocesi di Spagna, e poi attravers\u00f2 i Pirenei entrando in Spagna usandola come base d'appoggio per invadere l'Africa per riconquistarla ai Vandali: mentre Nepoziano e Sunierico sconfiggevano i Suebi a \"Lucus Augusti\" e conquistavano Scallabis in Lusitania, l'imperatore pass\u00f2 da \"Caesaraugusta\" (Saragozza), dove fece un \"adventus\" imperiale formale, e aveva raggiunto la Cartaginense, quando la sua flotta, attraccata a \"Portus Illicitanus\" (vicino ad Elche), fu distrutta per mano dei Vandali, forse con la complicit\u00e0 di alcuni traditori. Maggioriano, privato di quella flotta che gli era necessaria per l'invasione, annull\u00f2 l'attacco ai Vandali e si mise sulla via del ritorno: quando ricevette gli ambasciatori di Genserico, accett\u00f2 di stipulare la pace, che probabilmente prevedeva il riconoscimento romano dell'occupazione \"de facto\" della Mauretania da parte vandala. Al suo ritorno in Italia, venne assassinato per ordine di Ricimero nell'agosto 461. La morte di Maggioriano signific\u00f2 la definitiva perdita della Spagna a favore dei Visigoti: infatti, dopo il ritiro dalla Spagna di Maggioriano, nessun altro ufficiale romano \u00e8 attestato nelle fonti nella penisola iberica, rendendo evidente che dopo il 460 la Spagna non faceva pi\u00f9 - di fatto - parte dell'Impero. I Visigoti fondarono cos\u00ec un regno stabile che fatic\u00f2 per\u00f2 ad assumere il pieno controllo della regione nei confronti delle \u00e9lite romane locali. Questo controllo si pot\u00e9 dire assicurato solo molti anni dopo la fine dell'Impero Romano d'Occidente.\nBibliografia.\nFonti primarie\nFonti secondarie"}
{"id": "355483", "revid": "44638", "url": "https://it.wikipedia.org/wiki?curid=355483", "title": "Felice Placido Borel", "text": ""}
{"id": "355486", "revid": "100621860", "url": "https://it.wikipedia.org/wiki?curid=355486", "title": "Football Alliance", "text": "La Football Alliance fu un torneo calcistico inglese, nato nel 1889 in concorrenza con la Football League nata l'anno precedente.\nIl campionato era formato in origine da 12 squadre, che divennero 13 nel 1890 quando lo Stoke City F.C. usc\u00ec dalla Football League e 14 l'anno successivo.\nTuttavia il 1891-92 costitu\u00ec l'ultima stagione di attivit\u00e0 della Football Alliance, in quanto al termine della stessa le squadre furono tutte ammesse alla Football League, dando cos\u00ec origine alla divisione in First Division e Second Division (nella quale furono inglobate gran parte delle squadre della Football Alliance).\nLe squadre.\nIn totale, in tre stagioni di attivit\u00e0, la Football Alliance ha raccolto 16 squadre, fra cui il Nottingham Forest, lo Small Heath (futuro Birmingham City), The Wednesday (futuro Sheffield Wednesday).\nNote\n1 Ammessa alla Football League First Division\n2 Ammessa alla Football League Second Division"}
{"id": "355487", "revid": "122898178", "url": "https://it.wikipedia.org/wiki?curid=355487", "title": "Football League Two", "text": "La English Football League Two (nota dalla stagione 2013-2014 anche come \"Sky Bet League Two\" per ragioni di sponsorizzazione o pi\u00f9 semplicemente League Two) \u00e8 la quarta serie calcistica inglese, la terza della Football League e l\u2019ultima del settore professionistico.\nStoria.\nLa denominazione attuale fu applicata nel 2004 a sostituire quella transitoria di \"Third Division\", a sua volta utilizzata dal 1993 al 2003, al posto di quella classica di Fourth Division, nome con il quale era conosciuta la categoria dal 1958 al 1992.\nLa Fourth Division fu istituita nel 1958, quando si decise il passaggio al girone unico della Third Division, campionato precedentemente suddiviso in due gironi su base geografica. La nascita di questa nuova divisione non corrispose quindi ad un allargamento della Football League, ma solo ad una sua ristrutturazione a livello integralmente nazionale.\nFino al 1986, non erano previste retrocessioni (le ultime quattro erano sottoposte al processo di rielezione per l'ammissione al successivo torneo). A partire dal 1987 furono poi introdotti i play-off e la retrocessione in Conference League dell'ultima classificata. Dal 2003 la zona retrocessione venne allargata anche alla penultima classificata e le retrocessioni nella serie inferiore divennero cos\u00ec due.\nNel 2013 si decise di adottare le regole elaborate dalla UEFA, in materia di fair play finanziario, che impongono ai club un limite fisso per la spesa adibita agli ingaggi dei calciatori.\nRegolamento.\nPartecipano alla EFL League Two 24 squadre che si affrontano in un girone all'italiana, con gare di andata e di ritorno, per un totale di 46 giornate. Vengono assegnati 3 punti per ogni vittoria, 1 punto a testa per ogni pareggio e nessun punto per la sconfitta. In caso di parit\u00e0, per la formulazione della classifica finale vengono considerati i seguenti criteri: differenza reti, maggior numero di gol segnati, classifica avulsa, maggior numero di vittorie, maggior numero di gol segnati in trasferta, fair play, spareggio.\nLa 1\u00aa classificata si laurea Campione di EFL League Two ed \u00e8 promossa in Football League One, insieme alla 2\u00aa classificata, alla 3\u00aa classificata e alla vincitrice dei play off, a cui partecipano le squadre giunte dal 4\u00ba al 7\u00ba posto della stagione regolare. Le ultime due classificate retrocedono invece in National League.\nFormula dei play off\nDoppio confronto con gare di andata e di ritorno, prima in casa per la squadra peggio piazzata in classifica. In caso di parit\u00e0 di gol nell'aggregato delle due sfide, vengono disputati i tempi supplementari ed eventualmente effettuati i calci di rigore.\nGara unica ed in campo neutro. In caso di pareggio vengono disputati i tempi supplementari ed eventualmente effettuati i calci di rigore.\nStatistiche.\nPartecipazioni.\nSono 94 i club che hanno preso parte ai 64 campionati di quarta divisione inglese dal 1958/1959 al 2021/2022 (in grassetto le squadre partecipanti all'edizione 2021/2022):\nPrimati.\nDi seguito sono riportati le statistiche e i record pi\u00f9 significativi stabiliti nei campionati di quarta divisione inglese dal 1958/1959 al 2020/2021.\nRecord.\nSquadre\nPartite\nIndividuali "}
{"id": "355490", "revid": "104458", "url": "https://it.wikipedia.org/wiki?curid=355490", "title": "Balm", "text": ""}
{"id": "355493", "revid": "1005847", "url": "https://it.wikipedia.org/wiki?curid=355493", "title": "Bandiere delle contee dell'Estonia", "text": ""}
{"id": "355498", "revid": "367445", "url": "https://it.wikipedia.org/wiki?curid=355498", "title": "Jean Lorrain", "text": "Biografia.\nFiglio di Amable Duval, armatore, e di sua moglie Pauline Mulat, Paul Duval studi\u00f2 al Liceo del Principe Imperiale a Vanves (1864-1869) poi come interno presso i domenicani d'Arcueil al collegio Albert-le-Grand (1869). Fu in questo periodo che compose i suoi primi versi.\nNel 1873 incontra Judith Gautier durante le vacanze a F\u00e9camp: costei s'interesser\u00e0 poco a lui, ma lo influenzer\u00e0 molto letterariamente.\nNel 1875 si arruola volontario nel 12\u00b0 Ussari, a Saint-Germain-en-Laye e a Rocquencourt. Intraprende gli studi di diritto a Parigi nel 1876 ma li abbandona nel 1878 e inizia a frequentare le sale dei redattori, i caff\u00e8 e la \"boh\u00e8me\" che gravita attorno a Rodolphe Salis e al \"cabaret\" Chat noir, dove incontra gli \"Hydropathes\" e il \"Cercle des po\u00e8tes Zutiques\", Jean Mor\u00e9as, Maurice Rollinat, Jean Richepin, \u00c9mile Goudeau, ecc. Nel 1880 ha le prime crisi di spasmofilia cardiaca e si trasferisce definitivamente a Parigi, alloggiando in appartamenti ammobiliati a Montmartre.\nNel 1882 pubblica a sue spese presso l'editore Lemerre la sua prima raccolta di poesie, \"Le Sang des dieux\" e collabora a delle riviste come \"Le Chat noir\" o \"Le D\u00e9cadent\". Nel 1883 pubblica una nuova raccolta di poesie, \"La For\u00eat bleue\", e frequenta il salotto di Charles Buet, dove incontra Jules Barbey d'Aurevilly, Joris-Karl Huysmans, Fran\u00e7ois Copp\u00e9e, L\u00e9on Bloy, Laurent Tailhade.\nNel 1884 inizia la sua collaborazione con il \"Courrier fran\u00e7ais\" scrivendo una serie di ritratti fra cui quello di Rachilde che segna l'inizio dell'amicizia tra i due autori. L'anno seguente, pubblica una nuova raccolta di poesie, \"Modernit\u00e9s\", e il suo primo romanzo, \"Les L\u00e9pillier\", che scandalizza F\u00e9camp, sua citt\u00e0 natale. Incontra Edmond de Goncourt al quale rimarr\u00e0 legato fino alla morte di quest'ultimo nel 1896.\nLorrain si crea un personaggio, con una evidente volont\u00e0 di scandalizzare. Egli ostenta la sua omosessualit\u00e0 e la sua passione per i lottatori di fiera, non esitando a mostrarsi al ballo dei Qua'z-Arts in maglia rosa e pantaloni in pelle di pantera del suo amico, il lottatore Marseille. Egli si vede esteta e dandy e contemporaneamente chiassoso esploratore del vizio e della volgarit\u00e0, curioso accostamento che cade spesso nel peggior cattivo gusto, e che gli vale l'altero disprezzo di Robert de Montesquiou, di cui Lorrain, da parte sua, fa volentieri il suo zimbello per la sua pretesa di eleganza e la sua castit\u00e0. Scrive L\u00e9on Daudet nei suoi \"Souvenirs\": \u00abLorrain aveva un viso paffuto e largo, i capelli divisi da una scriminatura profumata al patchouli, degli occhi sporgenti, stupiti e avidi, delle grosse labbra che sbavavano, spruzzavano e colavano durante i suoi discorsi. Il suo torso era convesso come la carena degli avvoltoi. Lui si nutriva avidamente di tutte le calunnie e immondizie\u00bb.\nSuo padre muore nel 1886. Egli incontra Sarah Bernhardt, per la quale scriver\u00e0 senza successo alcune opere teatrali, e pubblica il suo secondo romanzo, \"Tr\u00e8s Russe\", che rischia di provocare un duello con Guy de Maupassant, suo compagno d'infanzia, detestato, che ha creduto di riconoscersi nel personaggio di Beaufrilan. Scrive degli articoli per \"La Vie moderne\" e inizia una collaborazione con \"L'Ev\u00e9nement\" (1887) e \"L'\u00c9cho de Paris\" nel 1888.\nNel 1891 la sua raccolta di novelle \"Sonyeuse\" gli procura il suo primo successo librario. Nel 1892, intraprende un viaggio in Spagna e in Algeria. Sua madre lo raggiunge ad \"Auteuil\" e rester\u00e0 con lui fino alla sua morte. L'anno seguente, egli incontrer\u00e0 Yvette Guilbert, per la quale compone alcune canzoni ma che lo terr\u00e0 a distanza. Il docteur Pozzi l'opera per nuove ulcere all'intestino, conseguenze dell'ingestione d'etere.\nEgli incontra nel 1894 Liane de Pougy, che lo aiuter\u00e0 ad elevarsi al primo posto della galanteria. A partire dal 1895, collabora al \"Journal\" dove pubblica le sue \u00abPall-Mall Semaine\u00bb, diventando uno dei cronisti meglio pagati di Parigi. Le sue cronache al vetriolo sono gustose ma anche temute. Nel 1896, figura nella lista dei membri della prima Acad\u00e9mie Goncourt. Nello stesso anno viene sfidato a duello da Marcel Proust che, dopo la pubblicazione di \"Les plaisirs e les jours\", era stato accusato da Lorrain di avere uno stile letterario pretenzioso e di intrattenere una relazione omosessuale con Lucien Daudet. Per fortuna nello scontro nessuno dei due rimarr\u00e0 ferito. \nNel 1897 la critica saluta il suo romanzo \"Monsieur de Bougrelon\" come un capolavoro. Effettua nel 1898 il suo primo viaggio a Venezia dove ritorner\u00e0 nel 1901 e 1904. Nel 1900, Jean Lorrain si trasferisce sulla c\u00f4te d'Azur e, nel 1901, pubblica la sua opera migliore, \"Monsieur de Phocas\". Nel 1904, per pagare una pesante multa alla quale \u00e8 stato condannato in seguito ad un processo perso contro Jeanne Jacquemin, pubblica \"La Maison Philibert\".\nLa sua salute peggiora sotto l'effetto dell'abuso di droghe (in particolare l'etere) e della sifilide. Viaggia e si sottopone a diversi cicli di cura a Peira-Cava, Le Bor\u00e9on e Ch\u00e2tel-Guyon. Muore il 30 giugno 1906 all'et\u00e0 di cinquanta anni, a causa di una peritonite provocata da un maldestro tentativo di introduzione di liquido nel retto. \u00c8 sepolto a F\u00e9camp."}
{"id": "355500", "revid": "110157", "url": "https://it.wikipedia.org/wiki?curid=355500", "title": "Balm bei G\u00fcnsberg", "text": "Balm bei G\u00fcnsberg (toponimo tedesco) \u00e8 un comune svizzero di 202 abitanti del Canton Soletta, nel distretto di Lebern."}
{"id": "355501", "revid": "43612", "url": "https://it.wikipedia.org/wiki?curid=355501", "title": "Rivoluzione islamica", "text": ""}
{"id": "355502", "revid": "2056951", "url": "https://it.wikipedia.org/wiki?curid=355502", "title": "Ordine al merito del Regno Unito", "text": "L\u2019Ordine al merito (ingl. Order of Merit) \u00e8 un'onorificenza conferita dal sovrano del Regno Unito che si estende anche ai Paesi del Commonwealth.\nStoria.\nL'Ordine venne istituito nel 1902 da Edoardo VII, sul modello dell'analogo Ordine prussiano, come riconoscimento per meriti speciali nel campo scientifico, artistico, letterario, militare e culturale. Le medaglie riconosciute per il valore militare si differenziarono dalle altre per un paio di spade incrociate dietro alla medaglia centrale.\nIl sovrano non ha bisogno n\u00e9 di indicazione dei ministri, n\u00e9 di controfirma per assegnare le onorificenze al merito.\nAd oggi, oltre alla regina Elisabetta II, vi sono ventiquattro membri viventi che sono stati insigniti del titolo, ma personalit\u00e0 non britanniche possono venire nominate membri onorari. Fin dalla sua istituzione il conferimento dell'Order of Merit \u00e8 stato aperto anche alle donne: Florence Nightingale fu la prima donna a riceverlo, nel 1907.\nIl riconoscimento non conferisce nessun titolo nobiliare, ma ai membri \u00e8 concesso di utilizzare la sigla \"OM\".\nInsegne.\nLa medaglia ha la forma di una croce rossa, sormontata da una corona dorata e al cui centro vi \u00e8 l'iscrizione \"For Merit\" (al merito, al valore).\nIl nastro \u00e8 met\u00e0 rosso e met\u00e0 blu."}
{"id": "355505", "revid": "110157", "url": "https://it.wikipedia.org/wiki?curid=355505", "title": "G\u00e4nsbrunnen", "text": "G\u00e4nsbrunnen (toponimo tedesco; in francese \"Saint-Joseph\", desueto) \u00e8 un comune svizzero di 95 abitanti del Canton Soletta, nel distretto di Thal."}
{"id": "355510", "revid": "124123", "url": "https://it.wikipedia.org/wiki?curid=355510", "title": "Joe Ackerley", "text": "Biografia.\nPer pi\u00f9 di vent'anni \u00e8 stato direttore artistico della rivista inglese \"The Listener\", il brillante settimanale d'arte della BBC, dal 1935 al 1959. Scrittore di chiara fama, viaggiatore infaticabile e cronista prolifico, ha trascorso gran parte della sua vita a Londra. \u00c8 stato amico di E. M. Forster, Wystan H. Auden, Christopher Isherwood, Virginia Woolf e Leonard Woolf. Ha scritto testi teatrali, un romanzo e quattro memoriali, uno dei quali \u00e8 stato recentemente pubblicato in italiano (\"Il mio cane Tulip\", traduzione e cura di Giona Tuccini, Roma, Voland, 2007) e l'autobiografia intitolata \"Mio padre e io\" del 1968, traduzione e cura di Giulia Arborio Mella e Aldo Busi.\nA \"The Listener\" J. R. Ackerley scopr\u00ec molti giovani scrittori che sarebbero diventati importanti, come Philip Larkin."}
{"id": "355511", "revid": "110157", "url": "https://it.wikipedia.org/wiki?curid=355511", "title": "G\u00fcnsberg", "text": "G\u00fcnsberg (toponimo tedesco) \u00e8 un comune svizzero di 1\u00a0152 abitanti del Canton Soletta, nel distretto di Lebern."}
{"id": "355512", "revid": "23390", "url": "https://it.wikipedia.org/wiki?curid=355512", "title": "Joe Randolph Ackerley", "text": ""}
{"id": "355513", "revid": "23390", "url": "https://it.wikipedia.org/wiki?curid=355513", "title": "J. R. Ackerley", "text": ""}
{"id": "355514", "revid": "547992", "url": "https://it.wikipedia.org/wiki?curid=355514", "title": "Safavidi", "text": "I Safavidi sono stati una dinastia-confraternita mistica di lingua e cultura turca. Originari dell'Azerbaigian persiano, governarono la Persia tra il 1501 e il 1736.\nImposero con la forza lo sciismo quale religione di Stato, e unificarono le province sotto un forte potere centrale grazie alle specificit\u00e0 religiose assunte e all'uso sempre pi\u00f9 pervasivo della loro lingua nazionale (adattata all'alfabeto arabo gi\u00e0 in et\u00e0 samanide). Possono essere considerati i creatori del moderno Iran, nel senso che gli storici occidentali danno storiograficamente al termine \"moderno\".\nStoria.\nOrigini.\n\"Shaykh\" \u1e62af\u012b al-D\u012bn Ardab\u012bl\u012b (1252-1334), fu il capo di una confraternita mistica sunnita (\"\u1e6dar\u012bqa\") che dal suo nome si chiam\u00f2 safavide e che aveva base ad Ardabil, nell'odierno Azerbaigian persiano. Per conquistarsi le simpatie dei numerosi sciiti della citt\u00e0 i suoi discendenti sfruttarono la leggenda della sua discendenza da 'Ali ibn Abi T\u00e0lib e da sua moglie F\u0101\u1e6dima, figlia del profeta Maometto. Sheykh Junayd, capo della confraternita dal 1447 al 1456, fu costretto ad abbandonare Ardabil, feudo dei Safavidi, e a peregrinare tra Siria e Anatolia, dove organizz\u00f2 militarmente la sua comunit\u00e0 e si fece chiamare \"dio\" dai suoi seguaci. Organizz\u00f2 una spedizione contro gli \"infedeli\" del Caucaso, ma fu sconfitto e ucciso. Suo figlio Shaykh Haydar, i cui seguaci avevano adottato un turbante rosso a dodici spicchi (a ricordare i dodici imam sciiti) che guadagn\u00f2 loro il nome di Kizil Ba\u015f (\"\"teste rosse\", o \"berretti rossi\"), volendo vendicare il padre ritent\u00f2 l'impresa tornando vittorioso e carico di bottino. Fu successivamente ucciso in battaglia (1488), e cos\u00ec pure suo figlio (1494).\nUnificazione dell'Iran.\nAll'inizio del XVI secolo l'Iran non era uno Stato unitario, ma era diviso in un gran numero di emirati e khanati, i pi\u00f9 importanti dei quali erano gli Stati timuride a est e Aq Qoyunl\u016b a ovest.\nNel 1499 l'appena quindicenne Ism\u0101\u02bf\u012bl, che si diceva discendente di \u1e62af\u012b al-D\u012bn, riusc\u00ec ad ottenere l'appoggio delle trib\u00f9 nomadi turche dell'Azerbaigian e a sconfiggere i re Aq Qoyunl\u016b di Tabr\u012bz e \u1e24amad\u0101n nel 1501, dando inizio alla dinastia. Per legittimarsi ulteriormente come sci\u00e0, Sci\u00e0 Isma'il I reclam\u00f2 una sua discendenza dalla dinastia sasanide.\nNegli anni successivi le \"teste rosse\" conquistarono Semnan, Shiraz, e Yazd ed entro il 1509 tutte le dinastie dell'Iran occidentale si sottomisero a Sh\u0101h Ism\u0101\u02bf\u012bl I. Nel 1510 Ism\u0101\u012bl affront\u00f2 a Merv gli Uzbeki, che erano subentrati ai timuridi in Asia centrale, e li sconfisse pesantemente, sicch\u00e9 anche il Khor\u0101s\u0101n cadde in mano safavide. I suoi tentativi di ulteriori conquiste in Asia centrale per\u00f2 incontrarono la forte resistenza degli Uzbeki che originava da motivi religiosi, essendo gli Uzbeki sunniti come anche i nemici occidentali dei Safavidi, gli Ottomani, sebbene le tre dinastie fossero tutte di stirpe turca.\nProprio le buone relazioni dei Safavidi con le trib\u00f9 sciite dell'Asia Minore allarmarono il sultano ottomano Sel\u012bm I Yavuz che, paventando pericolose rivolte interne, fece massacrare ben quarantamila sciiti. Subito dopo, l'esercito del sultano invase la Persia e inflisse una cocente sconfitta ai Safavidi a \u010caldiran il 23 agosto 1514, che consent\u00ec a Sel\u012bm di occupare Tabriz capitale dello sci\u00e0. Per questioni di politica interna, tuttavia, il sultano fece presto ritorno in patria lasciando che i Safavidi rioccupassero l'Azerbaigian meridionale e l'Iraq, e annettessero la Georgia orientale.\nLo sciismo diventa religione di Stato.\nIsm\u0101\u012bl I impose con un decreto, sotto pena di morte, la conversione della popolazione persiana sunnita allo sciismo. Tale decreto port\u00f2 a una diffusione superficiale dello sciismo, che divenne tuttavia profonda e radicata nel corso dei secoli successivi. Per la prima volta nella storia islamica, lo sciismo si organizza in Stato rompendo l'unit\u00e0 politica del mondo musulmano. L'Iran diviene una teocrazia con lo sci\u00e0 come capo politico e religioso, e i q\u0131z\u0131lba\u015f quale aristocrazia ed estensione del potere centrale.\nMorto Ism\u0101\u012bl I (1524), segu\u00ec un periodo di confusione con il figlio Sh\u0101h ahm\u0101sp I (1524-1576) sul trono. Le \"teste rosse\", designatori di fatto dei successori dello sci\u00e0, cominciarono ad acquistare sempre pi\u00f9 potere e giunsero a ribellarsi al sovrano, che fu costretto a disperdere alcune trib\u00f9. La guerra sui due fronti intanto proseguiva, e gli Ottomani e gli Uzbeki strappavano continuamente territori allo sci\u00e0, che perse di nuovo la capitale Tabr\u012bz ad opera dei Turchi e fu costretto a spostarla a Qazvin. In compenso guadagn\u00f2 Qandah\u0101r per l'aiuto fornito all'imperatore moghul \u1e24um\u0101y\u016bn quando questi era stato detronizzato.\nLa situazione peggior\u00f2 ancora sotto Sh\u0101h Ism\u0101\u012bl II, che cerc\u00f2 senza riuscirvi di ritornare al sunnismo, mentre le rivalit\u00e0 tra le \"teste rosse\" sfociavano in guerra civile.\nLa Persia safavide fu alleata della Spagna durante il regno di Carlo V, in quanto la Francia (nemica della Spagna) sosteneva gli Ottomani, nemici mortali dei Safavidi.\nAllacci\u00f2 nel 1561 rapporti commerciali con l'Inghilterra.\nShah \u02bfAbb\u0101s I il Grande.\nDopo la forzata abdicazione di Shah Muhammad Khudabanda, suo figlio \u02bfAbb\u0101s I, sopravvissuto alle congiure dei q\u0131z\u0131lba\u015f, si fece riconoscere sci\u00e0 da alcuni capi delle \"teste rosse\" o \"berretti rossi\"\" nel 1581 a dieci anni, e nel 1587 fece accecare e imprigionare due suoi fratelli e si insedi\u00f2 sul trono. Il regno di Sh\u0101h \u02bfAbb\u0101s I, detto il Grande (1587-1629), \u00e8 stato giudicato il pi\u00f9 glorioso di tutta la Persia moderna. Alternando l'uso della forza e della diplomazia, egli riusc\u00ec a ricompattare il Paese dilaniato dalle lotte intestine, e a salvaguardarlo dai nemici esterni ottomani e uzbeki.\nConsapevole della debolezza del sistema \"pretoriano\" delle \"teste rosse\", Sh\u0101h \u02bfAbb\u0101s I costitu\u00ec un corpo che lo rendesse indipendente dai loro abusi, i \"ghulam\". Reclutati, a imitazione dei giannizzeri ottomani, tra i giovani cristiani armeni e georgiani convertiti all'Islam, i \"ghul\u0101m\" erano cavalieri e tiratori scelti armati di moschetto invece che di lancia. A questi si aggiunsero un corpo di fanti reclutati tra i contadini iraniani e una guardia personale turca, gli shah-seven (\"coloro che adorano lo sci\u00e0\"), che gli era particolarmente fedele ritenendolo un'incarnazione divina. Tutte queste truppe ricevevano la paga direttamente dal tesoro dello sci\u00e0 e non avevano legami tribali di fedelt\u00e0. Anche l'esercito, con l'aiuto del generale inglese Robert Sherley, fu profondamente riformato secondo i sistemi europei, attraverso il massiccio ricorso alla polvere da sparo e a pezzi d'artiglieria di buona fattura.\nCon le nuove forze a disposizione, Sh\u0101h \u02bfAbb\u0101s I ricacci\u00f2 indietro gli Uzbeki dal Khorasan e rese pi\u00f9 salda la propria autorit\u00e0 su Herat e Kandahar. Si volse quindi a ovest e riusc\u00ec a riconquistare l'Iraq e la Mesopotamia a spese dei Turchi, che vi rinunciarono con due trattati del 1612 e del 1618. Cacci\u00f2 quindi i portoghesi da Bahrain (1602) e Hormuz (1622), con il supporto della marina inglese.\nLa scoperta della rotta navale attorno all'Africa, consent\u00ec alla Persia e all'Europa di entrare in contatto senza la mediazione della Turchia, tradizionale nemico comune. Il commercio, in particolare quello della seta, si spost\u00f2 cos\u00ec verso il Mar Caspio, contribuendo notevolmente alla formazione di un forte Stato persiano, grazie anche agli accordi con la Compagnia Britannica delle Indie Orientali e la Compagnia Olandese delle Indie Orientali.\nLo splendore della corte del \"\"Gran Sophi\", come era chiamato in Europa il sovrano safavide, divenne proverbiale. Affluirono verso la nuova capitale safavide Ifah\u0101n mercanti, diplomatici e missionari. I\u1e63fah\u0101n fu abbellita da magnifici edifici costruiti secondo un avanzato piano regolatore, di cui restano notevoli testimonianze. Anche la rete stradale del regno fu notevolmente sviluppata e migliorata.\nIl carattere di Sh\u0101h \u02bfAbb\u0101s I non era per\u00f2 incline alla piet\u00e0. Aveva fatto accecare due fratelli per avere via libera al trono e la sua paura per complotti ai suoi danni non risparmi\u00f2 neanche il figlio maggiore af\u012b, che fece uccidere a sangue freddo. Spaventato, poi, dagli astrologi che prevedevano l'assassinio del re di Persia nell'anno 1000 dell'Egira (1591-1592) abdic\u00f2 temporaneamente, mise sul trono Y\u016bsuf che fece assassinare, e si riprese quindi la corona.\nDecadenza.\nCon la morte di Sh\u0101h \u02bfAbb\u0101s I nel 1628 finirono i giorni gloriosi della dinastia.\nA occidente continuava la guerra coi Turchi: i Safavidi e gli Ottomani combatterono a lungo per il possesso delle fertili pianure irachene, finch\u00e9 fu stipulato un trattato per definire un confine tra Turchia e Iran nel 1639, confine che ancora oggi \u00e8 quello che divide i due Stati. Il lungo e aspro conflitto, per\u00f2, scav\u00f2 un solco profondo tra le comunit\u00e0 sciite e sunnite dell'Iraq, e anch'esso resiste ancora. A oriente gli Uzbeki dovettero affrontare la nuova minaccia dei Calmucchi e alleggerirono la pressione sulla Persia, mentre iniziavano movimenti tra le trib\u00f9 afghane. All'interno, il potere dei \"turbanti rossi\"\" era stato azzerato e anche il loro numero era stato notevolmente diminuito, mentre lo Stato diventava sempre pi\u00f9 unito.\nI sintomi della decadenza, gi\u00e0 presenti durante il regno di Sh\u0101h Abb\u0101s II, divennero palesi con l'ultimo effettivo sci\u00e0 safavide Sul\u0101n usayn. Allevato nell'harem, trascorreva tutto il suo tempo con cortigiani, teologi e astrologi, trascurando gli affari di Stato, mentre alle frontiere orientali gli afghani catturavano Her\u0101t e Qandah\u0101r. Nel 1720 l'afghano Mam\u016bd marci\u00f2 su Kerm\u0101n e la conquist\u00f2, ponendo quindi l'assedio a Ifah\u0101n nel 1722. Il 23 ottobre 1722, dopo sette mesi di assedio, I\u1e63fah\u0101n si arrese e Sul\u1e6d\u0101n \u1e24usayn fu detronizzato. I suoi successori, sebbene conservassero il titolo di sci\u00e0, non furono che fantocci, mentre il potere era nelle mani degli Afsharidi e degli Zand.\nEconomia, arte e cultura.\nUna delle caratteristiche del regno di Sh\u0101h Abb\u0101s I fu la tendenza a favorire le forze produttive persiane a scapito delle province conquistate. I popoli assoggettati si vedevano richiedere somme esorbitanti come tributo, mentre la pressione fiscale sulla popolazione persiana veniva alleggerita.\nPer spostare il commercio verso Ifah\u0101n, Sh\u0101h Abb\u0101s I volle trasferirvi 13.000 famiglie della citt\u00e0 armena di Julfa, importante centro del commercio della seta, e sebbene ne giungessero a destinazione solo 3.000 la seta divenne la principale voce delle esportazioni persiane. Altri trasferimenti di massa furono decisi per ripopolare le zone pi\u00f9 depresse dell'Iran. Sh\u0101h Abb\u0101s I favor\u00ec anche l'artigianato, comprendendone l'importanza commerciale. Oltre a vasellame e prodotti tessili, in questo periodo acquist\u00f2 grande importanza la fabbricazione di tappeti, che continua ancora oggi ad essere una voce importante tra le esportazioni iraniane.\nMolto incoraggiate furono anche le arti della miniatura, della calligrafia e della pittura parietale, quest'ultima influenzata dalla pittura contemporanea europea. Nei palazzi venivano dipinte scene di battaglia, paesaggi, scene erotiche e pastorali. La figura principale della miniatura safavide fu Reza Abbasi, dopo la cui morte incominci\u00f2 un periodo di decadenza della pittura persiana.\nL'epoca safavide \u00e8 povera per quanto riguarda la letteratura. I Safavidi incoraggiarono i poeti a scrivere soprattutto lamentazioni per i martiri e poesie religiose. Molto fiorente fu la poesia religiosa popolare.\nL'architettura safavide ci ha lasciato notevoli testimonianze nella capitale Ifah\u0101n: la moschea dello sci\u00e0, Masjid-e Sh\u0101h, completata nel 1630, la piccola ma elegante moschea di Shaykh Lu\u1e6dfull\u0101h, e il palazzo reale a sei piani di Ali Qapu."}
{"id": "355515", "revid": "289247", "url": "https://it.wikipedia.org/wiki?curid=355515", "title": "Celta Vigo", "text": ""}
{"id": "355516", "revid": "336528", "url": "https://it.wikipedia.org/wiki?curid=355516", "title": "Welschenrohr", "text": "Welschenrohr (toponimo tedesco; in francese \"Rosi\u00e8res\") \u00e8 un comune svizzero di 1\u00a0124 abitanti del Canton Soletta, nel distretto di Thal."}
{"id": "355518", "revid": "12290", "url": "https://it.wikipedia.org/wiki?curid=355518", "title": "Power Man", "text": ""}
{"id": "355519", "revid": "647919", "url": "https://it.wikipedia.org/wiki?curid=355519", "title": "Kim Nam Jong", "text": ""}
{"id": "355521", "revid": "228587", "url": "https://it.wikipedia.org/wiki?curid=355521", "title": "Memoria allocata dinamicamente", "text": ""}
{"id": "355524", "revid": "611240", "url": "https://it.wikipedia.org/wiki?curid=355524", "title": "Distretti non metropolitani", "text": "Il distretto non-metropolitano (spesso chiamato soltanto \"distretto\" o \"distretti extra-urbani\", in inglese \"shire districts\") \u00e8 l'ente locale di base della struttura amministrativa dell'Inghilterra. La caratteristica dei distretti non-metropolitani \u00e8 quella di essere inclusi in una contea amministrativa che esercita su di essi i poteri provinciali. I distretti non-metropolitani assolvono alle funzioni che nell'Europa continentale sono proprie dei municipi ma, a differenza di questi, sono considerevolmente pi\u00f9 estesi, essendosi evoluti dalle pievi e non dalle parrocchie.\nOrganizzazione.\nI distretti non-metropolitani sono suddivisioni delle contee non-metropolitane ad esse subordinati, formando con esse un doppio livello di governo. Le contee \"shire\" hanno un consiglio di contea e anche i vari distretti con un loro consiglio. Le funzioni dei governi locali sono spartite tra i consigli di contea e di distretto, fino al livello al quale esse possano essere espletate efficientemente:\nMolti distretti contengono a loro volte una suddivisione in parrocchie civili. Ci\u00f2 non inficia tuttavia il carattere basilare dei distretti, dato che le parrocchie non hanno alcun potere garantito dalla legge, ma assumono solo quei limitati poteri che gli venissero affidati da ogni singolo distretto, essendo anche possibile che nello stesso distretto ci siano parrocchie con consigli effettivi, ed altre parrocchie con funzioni puramente consultive.\n\"Status\".\nMolti distretti hanno lo \"status\" di \"borough\" o \"borgo\", il che significa che il consiglio locale \u00e8 chiamato \"Borough Council\" o \"Consiglio del borgo\", invece di \"District Council\" o \"Consiglio di distretto\", dandogli il diritto di nominare un \"Mayor\" o sindaco. Alcuni distretti, come Oxford o Exeter, hanno lo \"status\" di \"city\" o citt\u00e0, anche se questo non d\u00e0 alcun potere in pi\u00f9 ai consigli locali oltre che il titolo di \"City Council\" o \"Consiglio cittadino\". Non vale il discorso inverso: non tutti i consigli di borgo o di citt\u00e0, infatti, sono distretti non-metropolitani.\nStoria.\nInghilterra.\nDal 1899 l'Inghilterra \u00e8 stata divisa in distretti rurali, urbani, municipali, di contea e metropolitani. Questo sistema \u00e8 stato abolito dall\"'Local Government Act 1972\".\nI distretti non-metropolitani sono stati creati da questa legge nel 1974, quando l'Inghilterra al di fuori della Grande Londra fu divisa in contee metropolitane e non-metropolitane. Quelle metropolitane furono suddivise in borghi metropolitani, mentre quelle non-metropolitane furono suddivise in distretti non-metropolitani. I borghi metropolitani avevano pi\u00f9 potere rispetto alle loro controparti non-metropolitane.\nInizialmente esistevano 296 distretti non-metropolitani, ma una legge degli anni novanta stabil\u00ec che molti grandi distretti diventassero \"unitary authorities\" (o \"autorit\u00e0 unitarie\"), le quali combinano le funzioni delle contee e dei distretti. Attualmente esistono 284 distretti non-metropolitani, contando anche quelli che sono autorit\u00e0 unitarie, pi\u00f9 l'Isola di Wight.\nScozia e Galles.\nIn Galles \u00e8 esistito tra il 1974 e il 1996 un sistema di governo locale a doppio livello praticamente identico a quello inglese (vedi Suddivisioni del Galles). Nel 1996 questo sistema \u00e8 stato abolito e rimpiazzato interamente da autorit\u00e0 unitarie, con un sistema di governo locale ad un livello, responsabile per tutti i servizi locali. Dato che le aree del Galles e dell'Inghilterra sono state separate per legge, e che non ci sono aree metropolitane gallesi, il termine distretto non-metropolitano non viene applicato nel Galles.\nUn sistema simile esisteva in Scozia, che, divisa in regioni e distretti nel 1975, dal 1996 segue un sistema interamente unitario.\nElenco delle contee e dei distretti.\nQuello che segue \u00e8 un elenco delle contee \"shire\" e dei loro distretti \"shire\", ovvero dei distretti non-metropolitani. Alcune contee contengono autorit\u00e0 unitarie escluse dalla lista, come la contea Berkshire senza un consiglio di contea, e le contee Herefordshire, Isola di Wight e Rutland che non hanno distretto.\nPer una lista completa dei distretti di tutti i tipi incluso le autorit\u00e0 unitarie, distretti metropolitani e borghi di Londra, vedasi la voce \"Distretti d'Inghilterra\"."}
{"id": "355526", "revid": "2225", "url": "https://it.wikipedia.org/wiki?curid=355526", "title": "Coffee &amp; Cigarettes", "text": ""}
{"id": "355532", "revid": "729019", "url": "https://it.wikipedia.org/wiki?curid=355532", "title": "Calimno", "text": "Calimno (, in italiano anche C\u00e0lino) \u00e8 un'isola greca del mar Egeo facente parte del Dodecaneso. \u00c8 famosa per l'abilit\u00e0 dei suoi abitanti nel pescare le spugne e per essere uno tra i centri pi\u00f9 rinomati al mondo per la pratica dell'arrampicata sportiva.\nGeografia.\nCalimno \u00e8 un'isola montuosa e brulla. Ha una forma massiccia con una lunga e smilza penisola che si protende verso Leros. Le sue coste sono assai frastagliate e al largo si trovano numerosi scogli e isolotti tra cui i pi\u00f9 importanti sono Telendos, sul versante occidentale e Pserimos su quello orientale.\nStoria.\nIn contrasto con l'abbondante materiale archeologico rinvenutovi, la storia di Calimno \u00e8 poco nota. Omero la cita nell'Iliade come una delle isole Calydnae. (Le altre erano probabilmente Leros, Telendos). Calimno fu colonizzata dai Dori. Al tempo delle guerre persiane fu soggetta ad Artemisia I di Alicarnasso insieme alla vicina isola di Coo e Nisiro. Finite le guerre divenne un'alleata di Atene.\nOvidio la descrive come \"l'isola dai boschi ombrosa\" in contrasto con l'aspetto odierno dell'isola, alquanto spoglio. L'isola produce fichi, vino ed olio oltre ad un eccellente miele per cui era gi\u00e0 celebre nell'antichit\u00e0. Un sito archeologico si trova nella valle del porto di Linaria sul versante occidentale dell'isola. Le principali rovine sono quelle della grande chiesa dedicata a Cristo di Gerusalemme costruita sopra le fondamenta di un precedente tempio di Apollo di cui rimane ancora qualche traccia. L'epoca ellenistica \u00e8 documentata nella zona di Vathy. Una necropoli \u00e8 stata individuata a Damos. \nNel 1912, in seguito alla guerra italo-turca, fu occupata dall'Italia. La sovranit\u00e0 italiana venne riconosciuta nel 1923. Per due anni, fu governata dal Generale Francesco Traina Gucciardi.\nIl 24 settembre 1943 fu occupata dalle truppe britanniche, che la evacuarono il 4 ottobre, in seguito all'occupazione tedesca di Coo. Il 7 ottobre 1943 fu occupata dai tedeschi, dopo che met\u00e0 delle truppe italiane si erano rifugiate in Turchia. Parte delle truppe italiane continu\u00f2 la resistenza per circa un mese nell'interno dell'isola, prima di essere catturate. Occupata dalle truppe britanniche nel maggio 1945, fu annessa alla Grecia nel 1948.\nCentri abitati.\nPothia.\nPothia \u00e8 il centro pi\u00f9 importante e la sede del municipio. \u00c8 affacciata su una profonda insenatura della costa occidentale. Pothia ha un piccolo museo archeologico accolto nella villa della famiglia Vouvalis. Le collezioni spaziano dal periodo arcaico, classico a quello ellenistico e provengono per lo pi\u00f9 dalla necropoli di Damos.La villa della famiglia Vouvalis \u00e8 stata restaurata e riportata all'aspetto del secolo XIX quando Calimno era un fiorente centro di pesca delle spugne.\nCastello della Crysocheri\u00e0.\nA met\u00e0 circa della strada tra Pothia e Chora, si ergono su un'altura le rovine del castello di Chrysocheri\u00e0 costruito al tempo in cui il Dodecaneso era sottoposto al dominio dei Cavalieri ospitalieri. Lungo la scala in pietra che conduce all'ingresso orientale castello si vedono gli stemmi del cavaliere Fantino Querini governatore di Coo e del Gran Maestro Jean Bonpart de Lastic che ne decisero la costruzione tra il 1445 e il 1450. Sono visibili anche i blasoni di Adimaro Dupuy (1464 \u2013 1466) e di Giacomo de la Geltru sotto i cui governi il castello fu rimaneggiato. Oggi il castello con le sue due torri e i suoi due ingressi si presenta in buone condizioni grazie ad interventi della fine del XX secolo. Al suo interno per\u00f2 restano solo tracce delle antiche costruzioni. Tra queste \u00e8 la chiesetta di Crysocheri\u00e0 (la Madonna dalle mani d'oro) che preesisteva al castello. A breve distanza vi sono i ruderi di due mulini per la macina del grano di propriet\u00e0 del cavalier Querini. Il castello fu abbandonato poco dopo, alla fine del XV secolo a seguito delle frequenti incursioni dei Turchi. Non fu pi\u00f9 restaurato perch\u00e9 il governo aveva deciso la costruzione di una pi\u00f9 grande fortezza a Chora in posizione pi\u00f9 sicura. Quest'ultima fortezza fu completata nel 1495.\nChora.\nChora era l'antica capitale di Calimno. Oggi \u00e8 un piccolo villaggio del retroterra, ad ovest del capoluogo. Sul monte che la sovrasta stanno i ruderi di un'antica fortezza bizantina. \nTra Chora e Panormos si trovano i ruderi della chiesa di Cristo di Gerusalemme, fondata su un antico tempio di Apollo.\nMegalo Kastro.\nMegalo Kastro \u00e8 una fortezza costruita alla fine del XV secolo dai cavalieri di Rodi con lo scopo di difendere Kalymno dalla incombente minaccia turca. Megalo Kastro, il cui nome tradotto in italiano \u00e8 Grande Fortezza, si trova ad un'altezza di 255 metri. La fortezza poteva ospitare una popolazione di 1.200 persone. All'interno si trovano numerose chiesette. La fortezza continu\u00f2 ad essere abitata anche negli anni successivi della dominazione ottomana. Fu abbandonata solo verso la fine del XVIII secolo, quando diminu\u00ec il fenomeno della Pirateria e le coste furono nuovamente sicure.\nMyrties.\nMyrties \u00e8 un villaggio su un promontorio della costa occidentale in posizione molto pittoresca, di fronte all'isola di Telendos. Vicino alla chiesetta di Agios Ioannis sono visibili i resti di un tempio.\nMasouri.\nMasouri \u00e8 a 1\u00a0km pi\u00f9 a nord di Myrties; \u00e8 anch'essa una stazione balneare con molte spiagge nei suoi dintorni.\nEmpori\u00f2s.\nEmpori\u00f2s (in greco: \u0395\u03bc\u03c0\u03bf\u03c1\u03b5\u03b9\u03cc\u03c2) \u00e8 una localit\u00e0 balneare lungo la smilza penisoletta che si protende verso Nord Ovest fin quasi a toccare Lero. Nelle vicinanze di Empori\u00f2s si trova il sito archeologico di Kastr\u00ec, un antico luogo fortificato. Un sentiero in salita conduce alla porta munita di due torri, di cui una ancora in piedi. All'interno del perimetro delle mura sono visibili tracce delle fondamente di vari edifici. Vi sono stati identificati un frantoio e due cisterne. Kastr\u00ec fior\u00ec tra il IV e il III secolo a.C..\nVathy.\nVathy \u00e8 un centro della costa orientale allo sbocco di una fertile valle che fu abitata fin dal Neolitico come hanno dimostrato importanti rinvenimenti in vari punti della zona.\nTra questi i pi\u00f9 importanti sono:\nLa Grotta di Daskali\u00f2.\nLa grotta di Daskali\u00f2 si trova nel profondo e stretto golfo di Rina sulla rocciosa costa a nord dello scalo di Vathy. Nel 1922 fu esplorata dall'archeologo Amedeo Maiuri. All'interno della grotta vennero ritrovati reperti del Neolitico e dell'et\u00e0 del bronzo. Fra questi spiccano un'ascia in pietra, un idolo in bronzo del minoico, un disco in terracotta del minoico di mezzo e vasi micenei.\nCollina Peristeri\u00e0s.\nLa Collina di Peristeri\u00e0 (in italiano: \"Collina della Colomba\") si trova nell'insenatura di Vathy, dalla parte opposta alla grotta di Daskali\u00f2. \u00c8 un sito che fu abitato alla fine Neolitico. La zona che si estende fino in localit\u00e0 Voukoli\u00e0 al limite della strada asfaltata, ha prodotto alcuni vasi in ceramica nera del periodo geometrico. Non vi sono state rinvenute tracce di abitazioni. Probabilmente queste erano costituite da capanne.\nIl centro di Kastella.\nIl centro di Kastella si trova lungo le pendici del monte a settentrione di Vath\u00ec, a 500\u00a0m di distanza dalla localit\u00e0 Met\u00f2chi. Le imponenti rovine si allargano fino al monte Rito ad occidente. Le costruzioni (circa 50), disposte su assi ortogonali, erano realizzate con blocchi di pietra locale, di forma quadrata e trapezoidale, posti l'uno sull'altro senza l'uso di materiali leganti. Alcune pietre hanno dimensioni di 1,60 m di altezza x 1,30 m di lunghezza. Nella parte alta dell'abitato si trovano mura spesse che appartenevano forse ad un tempio o all'abitazione di qualche dignitario. Il luogo fu abitato dalla preistoria fino all'et\u00e0 classica. Vi sono stati ritrovati idoli fittili della tarda et\u00e0 del bronzo, monili della tarda et\u00e0 del bronzo, monete di Mileto e di Coo e punte di frecce in bronzo del V secolo a.C. Probabilmente gli abitanti erano di etnia Caria. L'abitato cess\u00f2 di esistere nel V secolo a.C.\nL'acropoli di Embola.\nL'acropoli di Embola era un luogo fortificato nella valle di Vathy, ad est della localit\u00e0 Met\u00f2chi. \u00c8 visibile il muro di cinta spesso poco pi\u00f9 di 1 metro e con un perimetro di 75x 42 metri. Vi si aprivano porte di 4 metri di larghezza. L'acropoli fu costruita nel IV secolo a.C. e fu abitata per tutto il periodo ellenistico.\nLa basilica Taxiarchi.\nLa basilica Taxiarchi si trova a nord dell'acropoli di Embola. Fu costruita nel VI secolo d.C. con materiali di recupero dell'acropoli. Era una chiesa paleocristiana di 21,60 x 13,60\u00a0m, con il pavimento decorato a mosaico colorato per lo pi\u00f9 con motivi geometrici. Vicino c'\u00e8 una chiesa con tracce di affreschi del XIII e del XIV secolo.\nRina.\nRina era un porto del versante orientale, oggi all'interno. Il nome deriva da un'antica basilica paleocristiana di Santa Irene (La pace divina) o, pi\u00f9 probabilmente, dalla parola greca \"reo\" che significa scorrere. L'agglomerato fu fiorente nella prima era bizantina (V e VI secolo d.C.). Le abitazioni private erano dotate di cisterne per la conservazione di acqua potabile. Vi sono state rinvenute 7 chiese. L'abitato decadde nell'VIII secolo, molto probabilmente per le sempre pi\u00f9 frequenti incursioni di Arabi dal mare. Si svilupp\u00f2 nuovamente nel X secolo con la ripresa dello Stato bizantino.\nStimenia.\nStimenia \u00e8 una localit\u00e0 corrispondente alla zona nord ovest della valle di Vathy. A 50 metri dai ruderi della chiesa bizantina di San Nicola c'\u00e8 una grotta che fu abitata in epoca preistorica. Intorno alla chiesa sono state rinvenute tombe di epoca bizantina.\nElies.\nElies \u00e8 una localit\u00e0 molto piccola, in realt\u00e0 praticamente una piazza, lungo la strada che da Arxangelos porta a Myrties. Ritrovo serale di giovani e turisti, Elies conserva il naturale clima di ospitalit\u00e0 e allegria tipico della Grecia.\nSito d'arrampicata.\nL'isola \u00e8 un importante sito d'arrampicata che offre pi\u00f9 di 3000 vie verticali e strapiombanti su roccia calcarea. Grazie al clima prevalentemente asciutto pu\u00f2 essere considerata una meta adatta per ogni stagione, sebbene la primavera e l'autunno siano le stagioni migliori per praticare.\nSull'isola sono presenti vie per ogni stile di arrampicata, ma il tratto distintivo sono sicuramente le vie strapiombanti in grotta caratterizzate da grosse stalattiti sporgenti dalla parete.\nI settori.\nAlcuni tra i settori pi\u00f9 classici e frequentati dell'isola sono:\nLe vie.\nLe vie pi\u00f9 difficili:\nAmministrazione.\nGemellaggi.\nCalimno \u00e8 gemellata con:\nCollegamenti esterni.\n "}
{"id": "355537", "revid": "5296", "url": "https://it.wikipedia.org/wiki?curid=355537", "title": "Casa delle libert\u00e0", "text": ""}
{"id": "355549", "revid": "798140", "url": "https://it.wikipedia.org/wiki?curid=355549", "title": "Robert Edwin Peary", "text": "Biografia.\nCome ingegnere della United States Navy US Navy, Peary fu addetto ai rilevamenti necessari per costruire il Canale di Nicaragua; ma il suo campo d'azione sarebbe presto diventato la ghiacciata Groenlandia. Nel 1891-1892, bench\u00e9 ferito ad una gamba, dopo un lungo tragitto in slitta giunse all'estremo lembo settentrionale dell'isola. Seguirono numerose altre spedizioni in Groenlandia, da una delle quali riport\u00f2 un meteorite di ferro quasi puro del peso di 34 tonnellate \nDopo due tentativi, nel 1902 e nel 1905, falliti per la stanchezza e le difficolt\u00e0, sostenne di essere riuscito a toccare per primo il Polo nord il 6 aprile 1909. Vi giunse con 4 eschimesi, il suo assistente Matthew Henson e 40 cani da slitta. L'impresa di Peary \u00e8 da anni oggetto di dibattito e sembrano diverse le prove che smentirebbero l'effettiva riuscita dell'impresa da parte dell'esploratore americano. Tra le persone che accompagnarono Peary nell'ultima fase del viaggio non c'era nessuno con conoscenze di navigazione che potesse quindi confermare indipendentemente i calcoli di Peary; la distanza e la velocit\u00e0 che Peary sostenne di aver raggiunto dopo che parte della spedizione era tornata indietro ha dell'incredibile, ben tre volte superiore alla velocit\u00e0 mantenuta per arrivare fino a quel punto.\nAlcuni storici polari ritengono che Peary fosse onesto nella sua convinzione di aver raggiunto il Polo, mentre altri sostengono che fu colpevole di falso o di aver deliberatamente esagerato i particolari della sua spedizione finale. Altri ancora affermano che l'accusa di non aver raggiunto veramente il Polo sia solamente una montatura per discreditarlo. Nel 1989 la National Geographic Society arriv\u00f2 alla conclusione che, in base alle ombre nelle fotografie e alle misurazioni oceaniche annotate, Peary fosse arrivato a non pi\u00f9 di 5 miglia di distanza dal Polo. Lo storico Fergus Fleming, nel sul libro \"Ninety Degrees North\", ha elevato tale distanza a 20 miglia.\nReduce in patria dopo quasi un anno, ebbe grandi onori e fu insignito del grado di ammiraglio. Le sue imprese furono narrate dalla moglie, Josephine Diebitsch Peary, sua compagna in varie spedizioni."}
{"id": "355550", "revid": "1745361", "url": "https://it.wikipedia.org/wiki?curid=355550", "title": "Yr Hen Ogledd", "text": "Yr Hen Ogledd \u00e8 un'espressione gallese che significa \"l'Antico nord\" e si riferisce all'insieme dei regni britannici che fiorirono nella Britannia settentrionale e nella Scozia meridionale dopo la partenza dei romani, cio\u00e8 dal V secolo al VII secolo.\nQuesti regni fiorirono dunque nel territorio a sud della regione abitata dai Pitti, nell'area compresa tra il Vallo di Adriano e quello di Antonino. Gli abitanti di questi regni e i loro sovrani sono chiamati \"Gwyr y Gogledd\" cio\u00e8 \"Uomini del nord\". Le genealogie in antico gallese affermano che molti di questi sovrani avevano un antenato comune, re Coel Hen, che secondo John Morris sarebbe stato l'ultimo \"dux Britanniarum\" romano ad aver avuto il controllo militare sulla Britannia del nord dopo la partenza dei romani dall'isola. Dopo la morte di Coel Hen, il suo vasto e potente regno (che aveva il suo centro ad \"Eburacum\", odierna York) fu diviso tra i suoi figli o, molto pi\u00f9 probabilmente, tra i suoi generali.\nI regni britanni settentrionali dopo la morte di Coel Hen.\nMolti dei nomi di questi regni sono andati perduti e nulla si sa di loro, ma quelli che si conoscono sono:\nAltri regni del nord.\nIl regno di Dal Riada e quello dei pitti si fusero prima della met\u00e0 del IX secolo, costituendo il regno di Alba o regno di Scozia.\nLa fine dei regni settentrionali fu dovuta alla progressiva incorporazione nei regni angli della Deira e della Bernicia (che si fusero poi nella Northumbria) e nel regno di Alba (Scozia), che incorpor\u00f2 i pitti."}
{"id": "355552", "revid": "256896", "url": "https://it.wikipedia.org/wiki?curid=355552", "title": "Contrafforte Pliocenico", "text": ""}
{"id": "355556", "revid": "339392", "url": "https://it.wikipedia.org/wiki?curid=355556", "title": "Regime nazista", "text": ""}
{"id": "355557", "revid": "1013865", "url": "https://it.wikipedia.org/wiki?curid=355557", "title": "Viljandimaa", "text": "Viljandimaa (in estone \"Viljandi maakond\") \u00e8 una delle 15 contee dell'Estonia, situata nella parte meridionale del Paese. \nConfina con le contee di P\u00e4rnumaa, J\u00e4rvamaa, J\u00f5gevamaa, Tartumaa e Valgamaa e, a sud, con la Lettonia.\nSuddivisione amministrativa.\nLa contea \u00e8 divisa in 15 comuni: tre urbani (in estone \"linn\"; altre tre citt\u00e0, Abja-Paluoja, Karksi-Nuia e Suure-Jaani, sono parte di comuni rurali) e 12 rurali (in estone \"vald\")."}
{"id": "355575", "revid": "124123", "url": "https://it.wikipedia.org/wiki?curid=355575", "title": "Kurt von Ruffin", "text": "Von Ruffin, omosessuale, venne, a norma del \"paragrafo 175\", perseguitato per quello che la Germania nazionalsocialista considerava un \"crimine\".\nVon Ruffin inizi\u00f2 la sua carriera come cantante nel 1927 presso i teatri di Magdeburgo, Magonza e Norimberga. Nel 1931 debutt\u00f2 come attore cinematografico nei film \"Die Faschingsfee\" e \"Walzerparadies\" ed ottenne una parte nel film di Harry Piel \"Bobby geht los\"; per quest'ultima parte egli prese lezioni di boxe dal campione dei pesi massimi Hans Breitenstr\u00e4ter.\nNel 1933, dopo aver completato il film \"Schwarzwaldm\u00e4del\", von Ruffin venne denunciato come omosessuale da un altro gay che ne fece il nome sotto tortura. Processato a norma del paragrafo 175, von Ruffin venne internato presso il campo di concentramento di Lichtenburg. In questo periodo von Ruffin ebbe modo di vedere come le SS eccitavano, toccandoli, gli internati omosessuali per poi colpire con violente bastonature coloro che si eccitavano. Durante la detenzione, sei omosessuali internati riuscirono ad evadere, ma vennero ripresi e uccisi a bastonate:\nDopo nove mesi a Lichtenburg, von Ruffin, grazie all'intervento del famoso direttore teatrale Heinz Hilpert venne rilasciato ed i suoi fascicoli in mano alla Gestapo furono distrutti.\nNegli anni successivi interpret\u00f2 \"K\u00f6nigswalzer\" (1935), \"Die Geige lockt\" (1935), \"Schwarze Rosen\" (1935), \"Die Stunde der Versuchung\" (1936) e \"Du bist so sch\u00f6n, Berlinerin\" (1936). Dopo il 1936, fino alla sconfitta della Germania nazionalsocialista, von Ruffin non pot\u00e9 pi\u00f9 recitare a causa della propria omosessualit\u00e0.\nDopo la guerra von Ruffin riprese la sua carriera e apparve in numerosi film tra i quali \"Ich mach' Dich gl\u00fccklich\" (1949), \"Der blaue Strohhut\" (1949), \"Neues vom Hexer\" (1965), \"Die Herren mit der weissen Weste\" (1970) e, suo ultimo film, \"Der Unbesiegbare\" (1985).\nNel 1992 von Ruffin venne intervistato, insieme ad altri omosessuali sopravvissuti alle persecuzioni naziste, nel documentario tedesco \"We Were Marked with a Big A\", diretto da Joseph Weishaupt e Elke Jeanron."}
{"id": "355576", "revid": "93556", "url": "https://it.wikipedia.org/wiki?curid=355576", "title": "Microsoft Office 2007", "text": "Microsoft Office 2007 \u00e8 una versione della suite di produttivit\u00e0 personale, creata per sostituire Microsoft Office 2003. Microsoft Office 2007, formalmente conosciuto come \"Office 12\", \u00e8 stato distribuito nel novembre 2006 in versione corporate e il 30 gennaio 2007 in versione retail, in concomitanza con il lancio di Windows Vista al grande pubblico. Microsoft ha incluso diverse nuove caratteristiche e cambiamenti in Office 2007, fra i quali una nuova interfaccia grafica che ha sostituto i menu, le barre degli strumenti e i principali \"task panels\".\nLa prima beta di Microsoft Office 2007, presentata come \"Beta-1\" nelle email inviate ad un numero limitato di tester, \u00e8 stata distribuita il 16 novembre 2005.\nLa Beta 1 Technical Refresh \u00e8 stata distribuita ai tester il 13 marzo 2006. Da questa versione \u00e8 possibile installare Office 2007 anche su Windows Vista.\nOffice 2007 Beta 2 \u00e8 stato annunciato da Bill Gates durante il WinHEC 2006.\nEdizioni.\nMicrosoft Office 2007 \u00e8 stato distribuito in otto edizioni:\nInnovazioni.\nInterfaccia utente.\nLa nuova interfaccia utente chiamata \"Ribbon\", \u00e8 una caratteristica introdotta nelle principali applicazioni di Microsoft Office: Word, Excel, PowerPoint, Access e nell'editor di posta elettronica di Outlook.\nQueste applicazioni sono state selezionate per una revisione dell'interfaccia grafica, in quanto sono focalizzate sulla creazione di documenti e presentano una moltitudine di opzioni a questo riguardo. Anche il resto delle applicazioni nella piattaforma, sar\u00e0 alla fine aggiornato alla nuova interfaccia grafica.\nSecondo Microsoft, la nuova interfaccia grafica si basa sul principio di aiutare le persone a focalizzarsi su quello che vogliono fare invece di perdere tempo sui dettagli di come farlo.\nNella versione Beta 1 ha fatto il suo debutto il pulsante \"Office\". Ha sostituito il menu \"File\" e fornisce accesso alle funzionalit\u00e0 comuni a tutte le applicazioni Office come ad esempio Apri, Salva, Stampa, Condividi un file. L'utente pu\u00f2 inoltre scegliere il tema dei colori per l'interfaccia.\nRibbon.\n\"Ribbon\" \u00e8 un pannello che ospita i pulsanti e le icone, li organizza con una serie di \"linguette\" e raggruppa i comandi rilevanti. Ogni applicazione ha differenti gruppi di linguette che espongono le funzionalit\u00e0 che l'applicazione offre. Per esempio, mentre Excel ha una linguetta per le funzionalit\u00e0 relative ai grafici, Word non ha questa caratteristica ma ha una linguetta per controllare la formattazione del documento. All'interno di ogni linguetta le opzioni correlate possono essere raggruppate insieme. Ribbon \u00e8 disegnato per rendere le funzionalit\u00e0 delle applicazioni facilmente rintracciabili, ed accessibili con un numero minore di click del mouse rispetto ad una interfaccia basata sui men\u00f9 che \u00e8 stata utilizzata fino ad Office 2003.\nAlcune linguette, chiamate \"Contestuali\", appaiono solo quando alcuni oggetti sono selezionati; queste linguette infatti espongono funzionalit\u00e0 specifiche solo dell'oggetto correntemente selezionato. Per esempio, selezionando un'immagine, appare la linguetta \"Immagini\", che presenta le opzioni per lavorare con le immagini; allo stesso modo, selezionando una tabella, appaiono le opzioni relative alle tabelle nella specifica linguetta; le linguette Contestuali rimangono nascoste quando l'oggetto correlato non \u00e8 selezionato.\nGallerie.\nLe \"gallerie\" sono un nuovo tipo di interfaccia che mostra, in forma grafica, le opzioni di formattazione che possono essere applicate ai vari elementi. Ad esempio stili di documenti, titoli di pagina, slide ed altri, sono presentati come gallerie che danno all'utente un'idea di quello che sta selezionando invece di farlo cercare fra una moltitudine di opzioni come avrebbe dovuto fare in caso di utilizzo di un'interfaccia basata su una finestra di dialogo. Le gallerie aiutano a presentare una lista pi\u00f9 estesa di opzioni di formattazione potenziali, invece di costringere l'utente a mischiare e provare la corrispondenza di ogni singola opzione nella finestra di dialogo.\nL'utilizzo delle gallerie, per semplificare la produzione dell'aspetto grafico del documento, era apparso precedentemente nella suite Microsoft Works.\nLive Preview.\nMicrosoft Office 2007 introduce una nuova caratteristica chiamata \"Live Preview\", che applica la formattazione al testo od all'oggetto corrente quando si passa con il puntatore del mouse sopra un pulsante di formattazione. La formattazione temporanea \u00e8 rimossa quando il puntatore viene spostato fuori dal pulsante. Questo permette agli utenti di avere un'anteprima, di come l'opzione modificher\u00e0 l'aspetto dell'oggetto, senza applicare realmente le modifiche.\nLive preview \u00e8 simile a caratteristiche utilizzate da programmi grafici come Adobe Photoshop, Corel Photo Paint o GIMP, che anticipano gli effetti di filtri, aggiustamenti di colore od altri effetti grafici prima che l'utente prema il pulsante di conferma della finestra di dialogo.\nBarra di formattazione rapida.\nLa \"barra di formattazione rapida\" (o \"mini toolbar\" nella versione inglese), ogni volta che effettuiamo la selezione di un testo o di un oggetto, appare vicino al testo che abbiamo selezionato e fornisce un semplice accesso ai comandi di formattazione pi\u00f9 utilizzati. Quando il puntatore del mouse si allontana, la \"barra di formattazione rapida\" diventa semi-trasparente, per permettere una visione del testo sottostante quasi completa. Quando il puntatore del mouse si muove sopra la \"barra di formattazione rapida,\" diventa opaca e pronta per l'uso. La \"barra di formattazione rapida\" appare anche nel caso che si selezioni un testo e si prema il tasto destro del mouse.\nSmartArt.\nLe \"SmartArt\" si trovano nella cartella Insert del \"ribbon\"; si tratta di un nuovo gruppo di grafici organizzativi facilmente editabili e formattabili. Ci sono circa 80 modelli grafici SmartArt divisi per categorie come liste, processi, cicli e gerarchie. Quando un'istanza di SmartArt viene inserita, appare un pannello di testo vicino alla SmartArt che permette all'utente di inserire testo nei livelli gerarchici.\nOgni grafico SmartArt, basandosi sul suo \"layout\", mappa il testo e lo ridimensiona automaticamente per inserirlo meglio nel grafico. Ci sono diversi \"Stili veloci\" predisposti per ogni grafico che applicano diversi effetti 3D al grafico o che formattano il testo e le forme attraverso l'applicazione di stili. Gli SmartArt possono inoltre cambiare i loro colori, caratteri ed effetti per abbinarsi al tema del documento.\nL'help di Microsoft Word 2007 raccomanda di utilizzare gli SmartArt per i grafici con meno di 30 forme che hanno effetti 3D applicati; suggerisce invece i grafici di Microsoft Visio per i grafici con pi\u00f9 di 1 000 forme che debbono essere personalizzabili in modo dettagliato.\nFormati di file.\nMicrosoft Office utilizza un nuovo formato di file, l'OpenXML per default. \u00c8 basato sull'XML e si appoggia ad un archivio ZIP. In base alle informazioni fornite da Microsoft, questo formato, compresso, \u00e8 del 75% pi\u00f9 piccolo degli attuali file di Office, anche se potrebbe essere pi\u00f9 lento da aprire (questo \u00e8 uno svantaggio intrinseco dello XML; OpenDocument soffre dello stesso problema). Microsoft aveva inizialmente annunciato il supporto nell'esportazione dei file nel formato standard PDF, ma in seguito ad un ricorso legale da parte di Adobe (depositaria del brevetto per la tecnologia PDF), non viene pi\u00f9 incluso nelle varie versioni distribuite sul mercato; \u00e8 comunque disponibile come un plugin aggiuntivo scaricabile da chi dispone di una copia originale della suite. I file di Office 2007 possono inoltre essere esportati come file di tipo XPS, sempre tramite lo stesso plug-in aggiuntivo da scaricare separatamente. \u00c8 ovviamente possibile salvare e leggere i file anche in formato Office 2000 e 2003, con una retrocompatibilit\u00e0 pressoch\u00e9 completa. L'unico piccolo neo da evidenziare \u00e8 che alcuni elementi grafici, in particolare immagini di piccole dimensioni, la retrocompatibilit\u00e0 pu\u00f2 presentare lievi sgranature o disallineamenti dell'immagine, dovuti alla diversa modalit\u00e0 con cui le dll ottimizzate della nuova suite interpretano alcuni puntatori all'interno dei files immagine.\nCon l'introduzione del Service Pack 2, gli applicativi della suite Office 2007, permettono di salvare nativamente in formato PDF/XPF e ODF.\nUser Assistance System.\nIn Microsoft Office 2007, gli Assistenti sono stati completamente rimossi in seguito ai grandi progressi fatti dall\"'help\". Una funzione del nuovo help \u00e8 l'utilizzo intensivo delle \"Super-Tooltips\" che spiegano la funzionalit\u00e0 di ogni pulsante e di ogni funzionalit\u00e0.\nCollaborazione.\nMicrosoft Office 2007 include delle caratteristiche orientate alla collaborazione ed alla condivisione dei dati. Ad esempio i componenti server di Office 2007 forniscono una piattaforma di collaborazione con Office SharePoint Server 2007, che \u00e8 utilizzato per ospitare siti SharePoint e si basa su IIS 6.0 ed ASP.NET 2.0. Il server Excel espone dei servizi che permettono ad ogni foglio di lavoro di essere aggiornato attraverso un browser; questi servizi sono \"Excel calculation\" (che si occupa di popolare il foglio di lavoro ed effettuare i calcoli), \"Excel Web Access\" (il componente che si occupa di visualizzare il foglio di lavoro nel browser) ed \"Excel Services\" (espone le varie funzionalit\u00e0 come singoli servizi web). SharePoint pu\u00f2 inoltre essere utilizzato per archiviare documenti e per l'aggiornamento collaborativo, mediante la condivisione ed un sistema di blocco e controllo delle versioni. Possono inoltre essere archiviate delle slide PowerPoint all'interno di apposite raccolte che potranno poi essere utilizzate come modelli. In caso di modifica di queste slide, l'utente potr\u00e0 ricevere delle notifiche in modo del tutto automatico. Utilizzando SharePoint, PowerPoint pu\u00f2 gestire una revisione condivisa della presentazione.\nOgni documento archiviato in SharePoint pu\u00f2 essere aperto dall'applicazione che lo ha creato o da altri tipi di applicazioni come un browser o come Office Outlook.\nMicrosoft Office 2007 include inoltre \"Groove\", che permette di creare un ambiente di collaborazione fra pi\u00f9 utenti. \"Groove\" pu\u00f2 gestire documenti creati con Office 2007 per utilizzarli in uno spazio di lavoro condiviso, al fine di poter far lavorare pi\u00f9 persone sullo stesso documento in contemporanea. L'applicazione include un sistema di messaggistica istantaneo fra i partecipanti alla sessione ed un sistema di gestione delle varie revisioni dei documenti in modo da sincronizzare il lavoro. \u00c8 inoltre presente un calendario interno condiviso in modo da pianificare gli incontri virtuali e tenere traccia dello stato dei lavori. Curiosamente, il calendario non \u00e8 compatibile n\u00e9 integrabile con Microsoft Outlook.\nTemi e stili veloci.\nMicrosoft ha lavorato molto per introdurre i temi dei documenti e gli \"stili veloci\". Il tema del documento definisce il colore, i caratteri e gli effetti grafici specifici di un documenti. Il nuovo formato Tema di Office (con estensione .thmx) \u00e8 condiviso fra Word, Excel, PowerPoint ed Outlook (per i messaggi di posta elettronica). Praticamente ogni elemento che pu\u00f2 essere inserito in un documento pu\u00f2 anche essere formattato in base al tema del documento, in modo da creare uno stile uniforme.\nGli \"stili veloci\" sono gallerie con una variet\u00e0 di stili basati sul tema corrente. Gli stili veloci si possono applicare a testo, tabelle, grafici, SmartArt, WordArt e cos\u00ec via..\nNovit\u00e0 specifiche delle applicazioni.\nMicrosoft Office OneNote.\nSupporta le seguenti nuove opzioni:\nMicrosoft Office Excel.\nLe Tabelle Pivot possono anche essere ordinate e filtrate indipendentemente, e pu\u00f2 essere utilizzata la formattazione condizionale per evidenziare dati specifici\nComponenti aggiuntivi basati sui server.\nSharePoint Server 2007.\nMicrosoft Office SharePoint Server 2007 permette la condivisione e lo sviluppo collaborativo dei documenti di Office 2007, permettendo una memorizzazione centrale, anche nelle imprese. Questi documenti, oltre che dalle applicazioni originarie, possono essere aperti da Microsoft Office Outlook 2007 o da un web browser (Mozilla Firefox, Internet Explorer, Opera). Documenti possono anche esser gestiti attraverso politiche ben definite, che consentono agli utenti la pubblicazione e condivisione dei contenuti attraverso il sito di SharePoint.\nIl server SharePoint permette la ricerca di tutti i documenti Office da lui gestiti centralmente, rendendo la ricerca del materiale molto pi\u00f9 facile, fornendo anche un controllo degli accessi ai vari documenti. Componenti specializzati del server possono essere integrati per aumentarne la funzionalit\u00e0, quali \"Excel Services\" che offre un'analisi dei dati. Dati da fonti esterne possono essere fusi con quelli gi\u00e0 esistenti nei vari documenti Office.\nSharePoint permette anche la personalizzazione del proprio sito da parte degli utenti, filtrando i contenuti in base ai criteri di ricerca impostati. I documenti memorizzati su SharePoint possono essere scaricati per lavorare \"offline\": i dati verranno fusi ed uniti una volta memorizzati sul server centrale.\nForms Server 2007.\nMicrosoft Office Forms Server 2007 permette di utilizzare dei form realizzate con InfoPath utilizzando un qualsiasi tipo di browser, inclusi quelli per telefonini. Form Server 2007 supporta inoltre l'utilizzo di un database o di altre forme di sorgenti dati, come risposte per i form. Permette inoltre una distribuzione e manutenzione centralizzata dei form. I form gestiti con Form Server 2007 supportano la validazione dei dati, la formattazione condizionale e controlli avanzati come \"sezioni ripetute\" e \"tabelle ripetute\"; tuttavia alcuni controlli e funzionalit\u00e0 di InfoPath non possono essere utilizzati in Form Server 2007.\nGroove Server 2007.\nMicrosoft Office Groove Server 2007 serve per la gestione centralizzata di Microsoft Office Groove 2007 nell'impresa. \u00c8 possibile utilizzare Active Directory per gli utenti registrati con account Groove e creare un \"dominio\" Groove, con impostazioni personalizzate.\nProject Server 2007.\nMicrosoft Office Project Server 2007 consente di gestire un progetto. Traccia report di budget e risorse. I dati del progetto e dei reports possono essere analizzati utilizzando \"Cube Building Service\". I dati di gestione progetto possono essere letti anche da un Browser.\nProject Portfolio Server 2007.\nMicrosoft Office Project Portfolio Server 2007 permette la creazione di un portfolio per progetto (includendo cos\u00ec flussi di lavoro memorizzati centralmente) rendendo cos\u00ec l'informazione accessibile a tutta l'impresa, visibile anche con un semplice browser. \u00c8 d'aiuto anche nella centralizzazione dei dati del progetto (pianificazione ed esecuzione), nell'analisi e nella visualizzazione dei dati, al fine di ottimizzare il piano del progetto. \u00c8 possibile creare portfolio multipli per ogni progetto, per tracciarne i differenti aspetti. Include anche gli strumenti per creare report consolidati con i dati del progetto stesso.\nPerformancePoint Server 2007.\nMicrosoft Office PerformancePoint Server 2007 \u00e8 un'applicazione per le performance gestionali che include valutazioni, analisi, pianificazioni, previsioni, consolidamenti e resoconti finanziari. PerformancePoint consente la creazioni di piani strategici, budget dettagliati e schede di valutazioni, collegandoli insieme con regole (stabilite in base alle loro relazioni). Le previsioni possono esser effettuate per singole divisioni e comparate tra loro; possibilit\u00e0 di costruire previsioni consolidate nel tempo.\nIl software include anche \"Business Modeler\", che permette la creazione di ruoli, flussi lavorativi, regole ed informazioni. PerformancePoint memorizza centralmente tutti i dati, consentendo cos\u00ec il lavoro di pi\u00f9 utenti sullo stesso documento."}
{"id": "355594", "revid": "1982", "url": "https://it.wikipedia.org/wiki?curid=355594", "title": "ESCO", "text": ""}
{"id": "355600", "revid": "1982", "url": "https://it.wikipedia.org/wiki?curid=355600", "title": "Energy service company", "text": ""}
{"id": "355617", "revid": "1982", "url": "https://it.wikipedia.org/wiki?curid=355617", "title": "Esco", "text": ""}
{"id": "355619", "revid": "228587", "url": "https://it.wikipedia.org/wiki?curid=355619", "title": "Carlo d'Inghilterra", "text": ""}
{"id": "355623", "revid": "339392", "url": "https://it.wikipedia.org/wiki?curid=355623", "title": "Alexander Lukashenko", "text": ""}
{"id": "355626", "revid": "44516", "url": "https://it.wikipedia.org/wiki?curid=355626", "title": "Governo svizzero", "text": ""}
{"id": "355631", "revid": "183976", "url": "https://it.wikipedia.org/wiki?curid=355631", "title": "Parlamento svizzero", "text": ""}
{"id": "355645", "revid": "1305772", "url": "https://it.wikipedia.org/wiki?curid=355645", "title": "The Great Southern Trendkill", "text": "The Great Southern Trendkill \u00e8 l'ottavo album del gruppo musicale Pantera, pubblicato nel 1996.\nDescrizione.\nUscito nel maggio 1996, il disco esibisce un suono estremamente aggressivo e lacerante, forse il pi\u00f9 violento tra quelli prodotti dal quartetto. La realizzazione del disco fu per\u00f2 assai complicata in quanto Phil Anselmo registr\u00f2 le parti vocali lontano dagli altri membri, cantando in uno studio di New Orleans su basi musicali pre-composte dai suoi compagni in Texas, perch\u00e9 ancora occupato con uno dei suoi progetti.\nI brani.\n\"The Great Southern Trendkill\", title track dell'album, parte con un urlo esplosivo di Phil Anselmo e passa ad un riff di accordi incastrati provenienti dal thrash metal per met\u00e0 della sua durata, quando inizia la parte strumentale con l'assolo di Dime. \"War Nerve\" \u00e8 caratterizzata da riff di chitarra e basso pesanti ma lenti mentre la batteria sfoggia una base intricata con la voce growl. \"Drag the Waters\" parla di droga e overdose ed \u00e8 l'unica traccia ad essere pubblicata anche come singolo, con il video musicale in bianco e nero: \u00e8 caratterizzata da un riff mutato nelle strofe e chitarra e basso sono accordati in do#. \"10's\" \u00e8 lenta e melodica per quanto distorta, viene ricordata per l'incredibile assolo di Dimebag, che esegue con il pick-up al manico. \"13 Steps to Nowhere\" mostra un intricato groove di batteria che accompagna riff lenti. \"Suicide Note\", canzone divisa in due parti, dura complessivamente nove minuti: la prima parte, che fu candidata ai Grammy Award, \u00e8 una power ballad in stile southern registrata con una chitarra acustica a 12 corde che la Washburn regal\u00f2 a Darrell come ringraziamento per aver firmato la sponsorizzazione; la seconda parte sfoggia invece le violente sonorit\u00e0 della band. \"Living Through Me (Hell's Wrath)\" \u00e8 una delle tracce pi\u00f9 celebri sebbene non sia mai stata pubblicata come singolo e non contenga assoli. \"Floods\", altra canzone celebre, \u00e8 anch'essa divisa in due parti: la prima \u00e8 lenta e melodica, mentre la seconda, interamente strumentale e aperta da un bridge, contiene il celeberrimo assolo di Dimebag, classificato come quindicesimo migliore di sempre da \"Guitar World\" e si chiude con la struggente, memorabile outro, eseguita con il pick-up al manico e il delay. \"The Underground in America\" \u00e8 generalmente simile a \"Living Through Me\" ma chitarra e basso sono accordati in re con le ultime corde calate in sol. \"(Reprise) Sandblasted Skin\" ha la stessa accordatura ma presenta riff stoppati. Il brano dura 5:41, ma il brano consiste in due parti: la prima parte dura 3:30, poi segue una pausa di silenzio di 1 minuto e mezzo (3:30 - 5:00), dopodich\u00e9 inizia la seconda parte (inclusa come traccia fantasma), che \u00e8 la continuazione del brano stesso."}
{"id": "355646", "revid": "148107", "url": "https://it.wikipedia.org/wiki?curid=355646", "title": "Fattore di comprimibilit\u00e0", "text": "In termodinamica si definisce fattore di comprimibilit\u00e0 la grandezza:\ndove:\nIl fattore di comprimibilit\u00e0 formula_6 \u00e8 una quantit\u00e0 adimensionale.\nLe unit\u00e0 di misura da adottare per la pressione e il volume molare devono essere coerenti con le unit\u00e0 di misura scelte per formula_4. Ad esempio, scegliendo formula_4 pari a 8,314472 J K\u22121 mol\u22121, la pressione sar\u00e0 espressa in pascal e il volume molare in m3 mol\u22121.\nIl fattore di comprimibilit\u00e0 \u00e8 utilizzato nelle equazioni di stato dei gas reali. Nei gas ideali \u00e8 per definizione uguale a 1 indipendentemente dalla pressione. Nei gas reali pu\u00f2 risultare formula_9 o formula_10 a seconda della pressione. \nPu\u00f2 essere determinato a partire dalle costanti ridotte (pressione ridotta e temperatura ridotta) per via grafica, utilizzando il diagramma generalizzato del fattore di compressibilit\u00e0, oppure per via analitica, attraverso delle correlazioni sperimentali."}
{"id": "355648", "revid": "113533397", "url": "https://it.wikipedia.org/wiki?curid=355648", "title": "Prospero Farinacci", "text": "Biografia.\nGiurista stimato, Farinacci ebbe numerosi incarichi politici nello Stato Pontificio, tra cui quello di procuratore fiscale.\nCome avvocato, prese parte come accusa a numerosi processi importanti, mentre nel 1599 assunse la difesa di Beatrice Cenci, accusata con i fratelli dell'omicidio del padre. La fama duratura di questo caso fece s\u00ec che anche secoli dopo l'evento il suo nome comparisse nei numerosi manoscritti dedicati al \"Caso Cenci\" o nei molti romanzi ottocenteschi ad esso dedicati.\nScrisse numerosi libri di giurisprudenza, tra cui la \"Praxis et theorica criminalis\" (1581-1614), composta da 18 capitoli, pubblicata tra il 1594 ed il 1614, \u00e8 l'opera pi\u00f9 conosciuta; \u00e8 un compendio della giurisprudenza della sua epoca che aveva la grande ambizione di riassumere tutto ci\u00f2 che era stato scritto sul diritto penale, in modo da poter essere un unico punto di riferimento utilizzabile nei tribunali al posto di decine di opere di consultazione. Notevole fu il successo del testo, che fu in effetti adottato per pi\u00f9 di due secoli nella pratica giuridica, soprattutto in Italia, e del quale furono prodotti compendi ed estratti.\nL'autore, seguace del \"mos italicus iura docendi\", si ripropose di raccogliere un \"thesaurus totius criminalis materiae\", cio\u00e8 una grande mole di pareri, sentenze, argomentazioni anche opposte tra loro.\nTuttavia il giudizio su Farinacci \u00e8 stato spesso critico: \u00e8 stato definito tra l'altro \"mago dello scibile penalistico confusamente blaterante\" (Franco Cordero) e \"un contributo all'incertezza del diritto\" (Giorgia Alessi).\nFarinacci mor\u00ec a Roma; il suo monumento funebre esiste ancora nella chiesa di San Silvestro al Quirinale.\nUn suo bel ritratto dipinto dal Cavalier d'Arpino \u00e8 in mostra nel museo di Castel Sant'Angelo a Roma.\nProcesso.\nGiudice inflessibile (venne criticato da molti per la sua severit\u00e0, giudicata da taluni inumana, specie nel comminare la pena di morte ogni volta fosse possibile), non fu altrettanto severo con se stesso e la propria vita privata. Nel 1595 iniziarono a circolare voci sulla sua omosessualit\u00e0, finch\u00e9 venne inquisito per sodomia (all'epoca un reato capitale) su Berardino Rocchi, un giovane servitore del cardinale Marco Sittico Altemps.\nFarinacci riusc\u00ec ad evitare la condanna solo perch\u00e9 papa Clemente VIII decise di concedergli la grazia. Fu in questa occasione che, giocando sul suo cognome, il papa pronunci\u00f2 su di lui il giudizio, divenuto poi celebre: \"La farina \u00e8 buona, \u00e8 il sacco che \u00e8 cattivo\"."}
{"id": "355651", "revid": "6923", "url": "https://it.wikipedia.org/wiki?curid=355651", "title": "Robert Peary", "text": ""}
{"id": "355654", "revid": "320578", "url": "https://it.wikipedia.org/wiki?curid=355654", "title": "Guiana francese", "text": ""}
{"id": "355656", "revid": "465169", "url": "https://it.wikipedia.org/wiki?curid=355656", "title": "Coefficiente di attivit\u00e0", "text": "Un coefficiente di attivit\u00e0 \u00e8 un fattore utilizzato nella termodinamica che tiene conto delle deviazioni dal comportamento ideale in una miscela di sostanze chimiche.\nIn una miscela ideale, le interazioni microscopiche tra ciascuna coppia di specie chimiche sono uguali (o in maniera macroscopicamente equivalente il cambio di entalpia della soluzione e la variazione di volume nella miscela sono nulli) e, di conseguenza, le propriet\u00e0 delle miscele si possono direttamente esprimere in termini di concentrazioni o pressioni parziali delle sostanze presenti secondo la legge di Raoult. Le deviazioni dall'idealit\u00e0 sono adattate modificando la concentrazione tramite elevazione a potenza ad un fattore numerico detto \"coefficiente di attivit\u00e0\". In modo simile, espressioni che contengono specie gassose possono essere modificate nel caso non ideale elevando le pressioni parziali ad un fattore numerico detto \"coefficiente di fugacit\u00e0\".\nIl concetto di coefficiente di attivit\u00e0 \u00e8 strettamente collegato a quello di attivit\u00e0 in chimica. Il simbolo associato alla concentrazione della sostanza formula_1 \u00e8 formula_2.\nDefinizione termodinamica.\nIl potenziale chimico, \"\u03bc\"B, di una sostanza B in una miscela ideale di liquidi o in una soluzione ideale \u00e8 dato da\ndove \"\u03bc\" \u00e8 il potenziale chimico di una sostanza pura formula_4 e \"x\"B \u00e8 la frazione molare della sostanza nella miscela.\nGeneralizzando per includere il comportamento non ideale abbiamo\ndove \"a\"B \u00e8 l'attivit\u00e0 della sostanza nella miscela con\ndove \"\u03b3\"B \u00e8 il coefficiente di attivit\u00e0, da cui pu\u00f2 dipendere \"x\"B. Quando \"\u03b3\"B approssima ad 1, la sostanza si comporta come se fosse ideale. Ad esempio, se \"\u03b3\"B\u00a0\u2248\u00a01, allora la legge di Raoult \u00e8 accurata. Per \"\u03b3\"B\u00a0&gt;\u00a01 e \"\u03b3\"B\u00a0&lt;\u00a01, la sostanza B mostra deviazione positiva e negativa dalla legge di Raoult, rispettivamente. Una deviazione positiva implica che la sostanza B \u00e8 pi\u00f9 volatile.\nIn molti casi, come \"x\"B va a zero, il coefficiente di attivit\u00e0 della sostanza B approssima ad una constante; questa relazione \u00e8 la legge di Henry per il solvente. Queste relazioni sono correlate tra loro attraverso l'equazione di Gibbs-Duhem. Da notare che in genere i coefficienti di attivit\u00e0 sono adimensionali.\nNel dettaglio: la legge di Raoult afferma che la pressione parziale del componente B \u00e8 correlata alla sua pressione di vapore (pressione di saturazione) e alla sua frazione molare \"x\"B nella fase liquida,\ncon la convenzione\nformula_8\nIn altre parole: i liquidi puri rappresentano il caso ideale.\nA diluizione infinita, il coefficiente di attivit\u00e0 si avvicina al suo valore limite, \"\u03b3\"B\u221e. Confrontando con la legge di Henry,\nd\u00e0 immediatamente\nIn altre parole: il composto evidenzia un comportamento non ideale nel caso diluito.\nLa definizione data del coefficiente di attivit\u00e0 \u00e8 errata se il composto non esiste come liquido puro. Questo \u00e8 spesso il caso di elettroliti o composti biochimici. In questi casi, viene utilizzata una definizione diversa che considera la diluizione infinita come lo stato ideale:\ncon\nformula_12\ne\nIl simbolo formula_14 \u00e8 stato usato qui per distinguere tra i due tipi di coefficienti di attivit\u00e0. Di solito viene omesso, in quanto risulta dal contesto quale tipo si intende. Ma ci sono casi in cui entrambi i tipi dei coefficienti di attivit\u00e0 sono necessari e possono persino apparire nella stessa equazione, e.g., per soluzioni di sali in (acqua + alcool) miscele. Questo a volte \u00e8 una fonte di errori.\nLa modifica delle frazioni o concentrazioni in moli in base ai coefficienti di attivit\u00e0 fornisce le \"attivit\u00e0 efficaci\" dei componenti, e permette di applicare espressioni come la legge di Raoult e le costanti di equilibrio oltre alle miscele ideali anche a quelle non ideali.\nLa conoscenza dei coefficienti di attivit\u00e0 sono di particolare importanza nel campo dell'elettrochimica dovuto al comportamento delle soluzioni elettrolitiche spesso tutt'altro che ideale, a causa degli effetti dell'atmosfera ionica. Inoltre, sono particolarmente importanti nel contesto della chimica del suolo a causa dei bassi volumi di solvente e, di conseguenza, l'elevata concentrazione di elettroliti.\nSoluzioni ioniche.\nPer soluzioni di sostanze che ionizzano in soluzione i coefficienti di attivit\u00e0 del catione e dell'anione non possono essere determinati sperimentalmente indipendentemente l'uno dall'altro perch\u00e9 le propriet\u00e0 della soluzione dipendono da entrambi gli ioni. I coefficienti di attivit\u00e0 dello ione singolo devono essere collegati al coefficiente di attivit\u00e0 dell'elettrolita disciolto come se non dissociato. In questo caso si utilizza un coefficiente di attivit\u00e0 stechiometrico medio dell'elettrolita dissolto, \"\u03b3\"\u00b1. Viene detto stechiometrico perch\u00e9 esprime sia la deviazione dalla soluzione ideale e sia la dissociazione ionica incompleta del composto ionico che si verifica in particolare con l'aumento della sua concentrazione.\nPer un elettrolita 1:1, come l'NaCl \u00e8 dato dalla seguente relazione:\ndove \"\u03b3\"+ e \"\u03b3\"\u2212 sono rispettivamente i coefficienti di attivit\u00e0 del catione e dell'anione. Questa definizione implica l'ipotesi di una \"dissociazione ionica al grado del 100% dell'elettrolita.\" Se ci\u00f2 non si verifica, le attivit\u00e0 nell'espressione sono quelle degli ioni, indipendentemente dal fatto che si stia verificando anche un'associazione.\nGeneralizzando, il coefficiente di attivit\u00e0 medio di un composto di formula A\"p\"B\"q\" \u00e8 dato da:\nI coefficienti di attivit\u00e0 dello ione singolo si possono calcolare teoricamente, per esempio applicando l'equazione di Debye-H\u00fcckel. L'equazione teorica pu\u00f2 essere utilizzata combinando il calcolo dei coefficienti di attivit\u00e0 di singoli ioni per fornire valori medi che possono essere confrontati con i valori sperimentali.\nL'opinione prevalente secondo cui i coefficienti di attivit\u00e0 di singoli ioni non sono misurabili da metodi indipendenti, o che tali calcoli siano fisicamente insignificanti, ha le sue radici nel lavoro di Guggenheim alla fine degli anni 1920. Tuttavia, i chimici non sono mai stati in grado di rinunciare all'idea delle attivit\u00e0 a singolo ione e, di conseguenza, ai\ncoefficienti di attivit\u00e0 ionica a singolo ione. Per esempio, il pH viene definito come il logaritmo negativo dell'attivit\u00e0 dello ione idrogeno. Se la visione prevalente sul significato fisico e la misurabilit\u00e0 delle attivit\u00e0 a singolo ione \u00e8 corretta, allora la definizione del pH colloca la quantit\u00e0 esattamente nella categoria non misurabile. Riconoscendo questa difficolt\u00e0 logica, la IUPAC afferma che la definizione del pH basata sull'attivit\u00e0 \u00e8 solo una nozione. Nonostante la prevalente visione negativa sulla misurabilit\u00e0 dei coefficienti a singolo ione, il concetto di attivit\u00e0 a singolo ione continua ad essere discusso in letteratura e almeno un autore presenta una definizione di attivit\u00e0 a singolo ione in termini di quantit\u00e0 puramente termodinamiche e propone un metodo di misura dei coefficienti di attivit\u00e0 di singoli ioni basato su processi puramente termodinamici.\nCalcolo sperimentale.\nI coefficienti di attivit\u00e0 possono essere determinati sperimentalmente effettuando misure su miscele non ideali. Utilizzando la legge di Raoult o la legge di Henry otteniamo un valore per una miscela ideale rispetto alla quale il valore sperimentale pu\u00f2 essere confrontato. Possiamo utilizzare anche altre propriet\u00e0 colligative, come ad esempio la pressione osmotica.\nMetodo radiochimico.\nI coefficienti di attivit\u00e0 possono essere determinati con metodi radiochimici.\nDiluizione infinita.\nI coefficienti di attivit\u00e0 per le miscele binarie sono spesso riportati alla diluizione infinita di ogni componente. Infatti i modelli si semplificano a diluizione infinita, tali valori empirici possono essere utilizzati per stimare le energie di interazione. Vediamo qualche esempio con acqua:\nCalcolo teorico.\nI coefficienti di attivit\u00e0 per soluzioni elettrolite si possono calcolare teoricamente, viene usata l'equazione di Debye-H\u00fcckel o delle estensioni cos\u00ec come l'equazione di Davies, le equazioni di Pitzer o il modello di correlazione a 3 parametri caratteristici (TCPC). Viene anche utilizzata la SIT.\nPer soluzioni non-elettrolite si possono utilizzare metodi correlativi come UNIQUAC, NRTL, MOSCED o UNIFAC, a condizione che siano disponibili valori approssimativi dei parametri specifici del componente o del modello. \nCOSMO-RS \u00e8 un metodo teorico meno dipendente dai parametri e l'informazione viene ottenuta da calcoli di meccanica quantistica specifici per una molecola (profili sigma) in combinazione con un trattamento termodinamico statistico dei segmenti superficiali.\nPer specie senza carica, il coefficiente di attivit\u00e0 \"\u03b3\"0 segue principalmente un modello salting out:\nQuesto semplice modello determina le attivit\u00e0 di molte specie (gas non dissociati disciolti come CO2, H2S, NH3, acidi e basi non dissociati) ad alta forza ionica (superiore a 5\u00a0mole/kg). Il valore della costante \"b\" per CO2 \u00e8 0.11 a 10\u00a0\u00b0C e 0.20 a 330\u00a0\u00b0C.\nUsando come solvente l'acqua, l'attivit\u00e0 \"a\"w si calcola con l'equazione:\ndove \"\u03bd\" \u00e8 il numero di ioni prodotti dalla dissociazione di una molecola del sale, \"b\" \u00e8 la molalit\u00e0 del sale disciolto in acqua, \"\u03c6\" \u00e8 il coefficiente osmotico dell'acqua, la constante 55.51 indica la molalit\u00e0 dell'acqua. Nell'equazione sopra, l'attivit\u00e0 di un solvente (qui acqua) \u00e8 rappresentata come inversamente proporzionale al numero di particelle di sale rispetto a quello del solvente.\nRelazione al diametro ionico.\nIl coefficiente di attivit\u00e0 ionico e il diametro ionico hanno la seguente relazione ottenuta dalla teoria di Debye-H\u00fcckel per gli elettroliti:\ndove A e B sono costanti, \"zi\" \u00e8 il numero di valenza dello ione, ed \"I\" \u00e8 la forza ionica.\nDipendenza dai parametri di stato.\nLa derivata di un coefficiente di attivit\u00e0 rispetto la temperatura \u00e8 in relazione con l'entalpia molare in eccesso:\nAnalogamente, la derivata rispetto la pressione \u00e8 in relazione al volume molare in eccesso:\nSoluzioni concentrate di elettroliti.\nPer soluzioni ioniche concentrate si deve tener conto dell'idratazione degli ioni, come fecero Stokes e Robinson nel modello proposto nel 1948. Il coefficiente di attivit\u00e0 dell'elettrolita venne poi suddiviso in componenti elettriche e statistiche nel modello proposto da E. Glueckauf nel 1955 modificando quello iniziale di Stokes-Robinson.\nLa parte statistica considera il numero indice di idratazione h, il numero di ioni della dissociazione e il rapporto r tra il volume apparente molare dell'elettrolita e il volume molare dell'acqua e la molalit\u00e0 b. La parte statistica ha la seguente espressione:\nIl modello Stokes-Robinson \u00e8 stato analizzato e migliorato anche da altri ricercatori.\nApplicazione all'equilibrio chimico.\nAll'equilibrio, la somma dei potenziali chimici dei reagenti \u00e8 uguale alla somma dei potenziali chimici dei prodotti. Il cambio dell'energia libera di Gibbs per reazioni, \u0394r\"G\", \u00e8 uguale alla differenza tra queste somme e quindi, all'equilibrio, vale zero. Allora una reazione tipica come\nammette\nSostituendo il potenziale chimico di ciascun reagente:\nDopo qualche passaggio l'espressione diventa\nLa somma \u00e8 il cambio di energia libera standard per la reazione, \u0394r\"G\"o. Dunque,\ndove \"K\" \u00e8 la costante di equilibrio. Da notare che le costanti di equilibrio e le attivit\u00e0 sono numeri adimensionali.\nQuest'ultima serve a due scopi. Mostra la relazione tra la variazione di energia libera standard e la costante di equilibrio. Inoltre evidenzia che una costante di equilibrio \u00e8 definita come un quoziente di attivit\u00e0. Questa espressione si utilizza poco.\nQuando ogni attivit\u00e0 viene sostituita dal prodotto di una concentrazione e di un coefficiente di attivit\u00e0, la costante di equilibrio \u00e8 definita come\ndove [S] denota la concentrazione di S, etc. In pratica le costanti di equilibrio vengono calcolate in un mezzo tale che il quoziente del coefficiente di attivit\u00e0 sia costante e possa essere ignorato, portando all'espressione comune\nche si applica a condizione che il quoziente di attivit\u00e0 abbia un valore particolare (costante)."}
{"id": "355667", "revid": "1543377", "url": "https://it.wikipedia.org/wiki?curid=355667", "title": "Membri del Consiglio nazionale della XLVII legislatura", "text": "Questa \u00e8 la lista dei 200 membri del Consiglio nazionale svizzero per la legislatura 2003-2007.\nPer le abbreviazioni, vedi Partiti politici in Svizzera."}
{"id": "355671", "revid": "486946", "url": "https://it.wikipedia.org/wiki?curid=355671", "title": "Marmi Lanza Verona", "text": ""}
{"id": "355674", "revid": "110157", "url": "https://it.wikipedia.org/wiki?curid=355674", "title": "V\u00f5rumaa", "text": "V\u00f5rumaa (in estone \"V\u00f5ru maakond\") \u00e8 una delle 15 contee dell'Estonia, situata nella parte sud-orientale del Paese. \nConfina a est con la Russia, a sud con la Lettonia, a ovest con la contea di Valgamaa e a nord con quella di P\u00f5lvamaa.\nSuddivisione amministrativa.\nLa contea \u00e8 divisa in 13 comuni: uno urbano (in estone \"linn\"; un'altra citt\u00e0, Antsla, \u00e8 parte di un comune rurale) e 12 rurali (in estone \"vald\").\nIn questa contea, 12 km a sud del capoluogo V\u00f5ru, si trova il monte Suur Munam\u00e4gi che con i suoi 318 m s.l.m. \u00e8 la \"vetta\" pi\u00f9 alta dei tre Paesi baltici, da cui dunque si gode di una notevole vista sulle campagne circostanti."}
{"id": "355677", "revid": "729019", "url": "https://it.wikipedia.org/wiki?curid=355677", "title": "Sojuz 28", "text": "Sojuz 28 \u00e8 la denominazione di una missione della navicella spaziale Sojuz verso la stazione spaziale sovietica Saljut 6 (DOS 5). Si tratt\u00f2 del ventisettesimo volo equipaggiato di questa capsula, del quarantaseiesimo volo nell'ambito del programma Sojuz sovietico nonch\u00e9 del quarto volo equipaggiato verso la predetta stazione spaziale (il terzo equipaggiato che riusc\u00ec effettivamente a svolgere la manovra di aggancio con conseguente visita e soggiorno all'interno della stazione stessa).\nMissione.\nQuesta missione viene anche catalogata sotto la denominazione di Saljut 6 EP-2 (in russo \"\u042d\u043a\u0441\u043f\u0435\u0434\u0438\u0446\u0438\u044f \u043f\u043e\u0441\u0435\u0449\u0435\u043d\u0438\u044f 2\" - equipaggio ospite 2). Infatti, l'equipaggio che visit\u00f2 la stazione spaziale viene considerato come secondo \u201eequipaggio ospite\u201c, dato che l'equipaggio della Sojuz 26 ne formava l'equipaggio principale o base.\nCon la visita della stazione spaziale da parte dell'intercosmonauta ceco Vladim\u00edr Remek, quale primo cosmonauta non di origine sovietica vennero allargate le possibilit\u00e0 operative della stazione spaziale. Pure gli Stati Uniti d'America non avevano, fino a tale data inviato astronauti nello spazio che non fossero di origine americana. Pertanto questo ennesimo primato sovietico venne ovviamente sfruttato per motivi propagandistici a favore degli Stati socialisti. Tutto il programma Intercosmos infatti fu basato sulla possibilit\u00e0 di consentire il primo volo nello spazio di un pilota di origine di uno Stato amico (od ospite che dir si voglia). Dall'altra parte non bisogna ridurre il programma esclusivamente a questi scopi propagandistici. Infatti i potenziali scientifici di questi Stati, dopo il lancio di primi satelliti artificiali di loro produzione ovviamente privi di equipaggio, venivano ampliati e sostenuti per l'esplorazione umana dello spazio. Un interscambio di tecnologia e potenziale umano sicuramente produttivo per tutti i paesi coinvolti. Le regole per l'organizzazione Intercosmos subirono continue variazioni e sviluppi per consentire il pi\u00f9 facile raggiungimento dei traguardi prefissati. Sia la programmazione delle singole missioni, come pure lo sfruttamento dei risultati a scopi propagandistici (per esempio la collaborazione con la stampa internazionale) era basata sulle esperienze ottenute durante il programma test Apollo-Sojuz.\nPertanto le missioni Intercosmos si svolgevano seguendo uno schema per lo pi\u00f9 unitario. Non poteva infatti mai mancare la trasmissione in diretta del lancio e l'apoteosi di ogni missione, cio\u00e8 il collegamento con i capi dello Stato con conseguente trasmissioni di saluti e messaggi d'augurio ai connazionali. Inoltre vennero eseguite delle osservazioni e la registrazione di immagini fotografiche (anche di carattere multispettrale mediante la fotocamera MKF 6) sempre del paese d'origine dell'intercosmonauta ospite. Non potevano mancare le analisi di carattere medico-biologico e vari esperimenti con prodotti tipici del paese ospite. La visita degli ospiti era precedentemente stata programmata di una durata di circa 7 giorni e 21,5 ore (con una tolleranza di solo +/- un'ora!). La preparazione a questa missione non impegnava un periodo prolungato, dato che vennero impegnati quasi esclusivamente piloti militari precedentemente addestrati nell'Unione Sovietica e pertanto padroneggianti la lingua russa.\nI capi di partito (e pertanto di fatto capi di Stato) durante la missione Sojuz 28, che sepper\u00f2 sfruttare al massimo questa prima collaborazione tra stati del Patto di Varsavia, furono il sovietico Leonid Il'i\u010d Bre\u017enev ed il cecoslovacco Gust\u00e1v Hus\u00e1k. Gli esperimenti effettuati dall'equipaggio a bordo della stazione avevano a che fare particolarmente con la scienza e la ricerca sulla composizione di vari materiali.\nLa missione si concluse il 10 marzo 1978 con l'atterraggio privo di problemi nella steppa del Kazakistan. Solo otto giorni pi\u00f9 tardi avverr\u00e0 l'atterraggio dell'equipaggio base Georgij Gre\u010dko e Jurij Romanenko. Particolarmente per quest'ultimo l'atterraggio fu pi\u00f9 che benvenuto dato che soffriva di un'infiammazione gengivale, la quale non pot\u00e9 essere curata sufficientemente a bordo della stazione spaziale.\nUlteriori dati di volo.\nI parametri sopra elencati indicato i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "355685", "revid": "1318658", "url": "https://it.wikipedia.org/wiki?curid=355685", "title": "Scacchi tridimensionali", "text": "Gli scacchi tridimensionali o scacchi 3D sono delle varianti degli scacchi che utilizzano scacchiere a tre dimensioni. Esempi di scacchi in tre dimensioni sono noti almeno dalla fine del XIX secolo; una delle versioni pi\u00f9 antiche, i \"Raumschach\" (in tedesco \"scacchi spaziali\"), usava una scacchiera 5\u00d75\u00d75 e fu inventata nel 1907 da Ferdinand Maack. Gli scacchi 3D pi\u00f9 universalmente noti sono per\u00f2 un gioco immaginario presentato in molti episodi di \"Star Trek\", a partire dalla serie classica.\nGli scacchi 3D di Star Trek.\nLa scacchiera utilizzata nella serie classica di Star Trek fu creata dagli scenografi del telefilm assemblando diverse plance dei giochi \"3-D Checkers\" e \"3-D Tic Tac Toe\", in vendita all'epoca. I pezzi, una rivisitazione futuristica delle figure tradizionali, furono creati \"ad hoc\". Le regole del gioco non vengono mai spiegate nel telefilm (e non erano neppure state decise dagli sceneggiatori). In seguito, Franz Joseph Schnaubelt descrisse la forma della scacchiera, la disposizione iniziale dei pezzi e alcune regole generali nel suo volume \"Starfleet Technical Manual\". Nel 1976 Andrew Bartmess pubblic\u00f2 la prima versione di quelle che vengono oggi riconosciute come le \"regole standard\" del gioco. Lo stesso Bartmess le raffin\u00f2 e miglior\u00f2 negli anni successivi. Lo Star Trek Italian Club (STIC) distribuisce agli iscritti un manuale in italiano scritto da Marco Bresciani, traduzione fedele ed autorizzata delle regole standard, con ampliamenti, spiegazioni, informazioni su tattiche e strategie, e altro.\nAltre varianti nella \"fiction\".\nUna variante 3D degli scacchi molto simile a quella di Star Trek si gioca anche nel romanzo di fantascienza giapponese \"La leggenda degli eroi galattici\". In \"Dune\" di Frank Herbert si fa riferimento a un gioco detto \"Cheops\" o \"Pyramid Chess\" (\"scacchi piramidali\"), il cui scopo \u00e8 quello di mettere sotto scacco il re avversario e contemporaneamente piazzare la propria regina all'apice della scacchiera piramidale. Nel romanzo \"Starman Jones\" di Robert A.Heinlein il protagonista Max Jones gioca a scacchi tridimensionali con Eldreth \"Ellie\" Coburn (passeggera della nave interstellare su cui stanno viaggiando) usando tre scacchiere identiche. Anche Isaac Asimov ha descritto un gioco di scacchi 3D nel racconto breve \"A Perfect Fit\"; vi si gioca con otto scacchiere impilate l'una sull'altra.\nNella serie \"The Big Bang Theory\" i due protagonisti Sheldon e Leonard giocano spesso la variante Star Trek degli scacchi. In un episodio de \"I Griffin\" (14x03) i robot creati da Stewie giocano a questa versione del gioco. \nVarianti reali.\nOltre ai gi\u00e0 menzionati \"scacchi spaziali\" tedeschi, una variante 3D degli scacchi \u00e8 quella realizzata dal programma 3dchess per GNU/Linux, giocata su tre scacchiere standard 8\u00d78 impilate l'una sull'altra. Sulla scacchiera di mezzo si gioca con i pezzi normali; sulle altre due si gioca con i pezzi aggiuntivi come \"Principe\", \"Abate\" e \"Galera\". Le regole consentono il movimento dei pezzi da una scacchiera all'altra."}
{"id": "355686", "revid": "14691", "url": "https://it.wikipedia.org/wiki?curid=355686", "title": "Scacchi 3D", "text": ""}
{"id": "355687", "revid": "919135", "url": "https://it.wikipedia.org/wiki?curid=355687", "title": "Classe C di una funzione", "text": "In analisi matematica, la classe formula_1 di una funzione di variabile reale indica l'appartenenza della stessa all'insieme delle funzioni derivabili con continuit\u00e0 per un certo numero di volte. Si dice che una funzione definita su un insieme formula_2 \u00e8 di classe formula_3 se in formula_2 esistono tutte le derivate fino al formula_5-esimo ordine, e la formula_5-esima \u00e8 continua (quando la funzione \u00e8 continua si dice che \u00e8 di classe formula_7). Si tratta, sostanzialmente, dello spazio delle funzioni differenziabili. Il sottoinsieme delle funzioni le cui prime formula_5 derivate sono limitate \u00e8 uno spazio vettoriale.\nLa derivabilit\u00e0 rispetto ad una variabile garantisce la continuit\u00e0 della funzione rispetto a tale variabile, sicch\u00e9 lo spazio formula_9 delle funzioni differenziabili con continuit\u00e0 sul campo reale \u00e8 contenuto nello spazio formula_10 delle funzioni continue. In generale, formula_11 \u00e8 contenuto in formula_12 per ogni formula_5.\nDi particolare importanza \u00e8 l'insieme formula_14 delle funzioni lisce, tra le quali vi sono i polinomi, e l'insieme formula_15 delle funzioni analitiche, definite come le funzioni lisce che sono uguali alla loro espansione in serie di Taylor attorno ad ogni punto del dominio.\nDefinizione.\nSia formula_2 un sottoinsieme aperto di formula_17 e formula_18. Una funzione di variabile reale formula_19si dice di classe formula_3 se in ogni punto di formula_2 esistono tutte le derivate parziali di formula_22 fino al formula_5-esimo ordine, e tali derivate parziali sono funzioni continue. L'insieme delle funzioni di classe formula_3 da formula_2 in formula_26 si indica generalmente con formula_27; inoltre, \u00e8 consuetudine porre anche formula_28. Se formula_29, si ha perci\u00f2 che formula_30 se e solo se\ndove formula_32 indica la proiezione di formula_22 sulla formula_34-esima componente: formalmente, se per ogni formula_35 poniamo \nformula_36,\nsi ha formula_37.\nInoltre, per la convenzione secondo cui l'unica derivata parziale di formula_22 di ordine formula_39 \u00e8 formula_22 stessa, segue direttamente dalla definizione che formula_41 se e solo se formula_22 \u00e8 continua. Chiaramente, per ogni formula_18 risulta formula_44.\nUna funzione formula_19 si dice poi di classe formula_14(o liscia) se in ogni punto di formula_2 esistono tutte le derivate parziali di formula_22 di qualsiasi ordine, e tali derivate parziali sono funzioni continue; in altre parole, formula_22 \u00e8 liscia se e solo se formula_30 per ogni formula_18. L'insieme delle funzioni lisce da formula_2 in formula_26 si indica generalmente con formula_54. Evidentemente si ha formula_55.\nUna funzione liscia formula_56 si dice di classe formula_15 (o analitica) se per ogni formula_58 esiste un intorno formula_59 di formula_60 in formula_2 tale che formula_62 per ogni formula_63, ove formula_64 denota lo sviluppo di Taylor di formula_22 centrato in formula_60. L'insieme delle funzioni analitiche da formula_2 in formula_26 si indica con formula_69.\n\u00c8 possibile fornire esempi di funzioni lisce ma non analitiche.\nL'insieme di definizione.\nParticolare attenzione bisogna rivolgere all'insieme formula_2 su cui \u00e8 definita la funzione. Nella definizione di derivata il punto in cui si calcola il limite viene preso interno ad formula_2 (oppure formula_2 viene considerato aperto, cosicch\u00e9 tutti i suoi punti siano interni), poich\u00e9 nei punti di frontiera l'operazione di limite si pu\u00f2 applicare solo in modo parziale (solo da alcune \"direzioni\" e non da altre). Per questo motivo, se formula_2 non \u00e8 un aperto, l'affermazione formula_74 deve essere ulteriormente specificata. Non c'\u00e8 un'unica versione accettata di tale generalizzazione: solitamente si assicura l'esistenza della derivata anche nei punti del bordo e si richiede che tale derivata si riallacci in modo sufficientemente \"regolare\" a quella nei punti interni. Ad esempio, ci si pu\u00f2 \"appoggiare\" alla definizione precedente, data nel caso in cui il dominio sia un aperto, nel modo seguente: diciamo che formula_22 \u00e8 di classe formula_3, ovvero formula_74, se e solo se esiste un aperto formula_78 contenente formula_2 e una funzione formula_80 che estende formula_22, cio\u00e8 tale che formula_82.\nLo spazio delle funzioni \"Ck\".\nDal punto di vista dell'analisi funzionale, se formula_78 \u00e8 un insieme compatto in formula_84 (formula_85 naturale), lo spazio formula_86 delle funzioni definite in formula_78 a valori reali (o complessi) di classe formula_5 \u00e8 uno spazio vettoriale; con la norma (\"norma lagrangiana\" di ordine formula_5)\nrisulta essere uno spazio di Banach; formula_91 \u00e8 la derivata formula_92-esima di formula_22 espressa nella notazione multi-indice."}
{"id": "355688", "revid": "712828", "url": "https://it.wikipedia.org/wiki?curid=355688", "title": "Streghe di Dathomir", "text": ""}
{"id": "355689", "revid": "712828", "url": "https://it.wikipedia.org/wiki?curid=355689", "title": "Sorelle della Notte", "text": ""}
{"id": "355692", "revid": "712828", "url": "https://it.wikipedia.org/wiki?curid=355692", "title": "Dewback", "text": ""}
{"id": "355697", "revid": "124701601", "url": "https://it.wikipedia.org/wiki?curid=355697", "title": "Tracy Chapman", "text": "Nota per brani di grande spessore artistico come \"Fast Car\", \"Give Me One Reason\", \"Talkin' 'bout a Revolution\" e \"Baby Can I Hold You\", Tracy Chapman viene riconosciuta dal pubblico e dalla critica come una delle pi\u00f9 intense e raffinate cantautrici afroamericane viventi, grazie soprattutto alla sua voce profonda e modulata.\nBiografia.\nEsordio.\nTracy Chapman ha cominciato come artista di strada e cantando nei bar. Ha imparato a suonare la chitarra da piccola. Finiti gli studi di Antropologia e Studi africani alla Tufts University di Medford (Massachusetts) anche grazie ad alcune borse di studio riservate agli studenti neri meno abbienti, \u00e8 stata subito notata da Brian Koppelman, figlio di Charles Koppelman, produttore della casa discografica indipendente Sbk, che le ha permesso di pubblicare il suo primo disco nel 1988, intitolato semplicemente \"Tracy Chapman\". L'album ebbe subito un enorme successo di critica e di vendite: fuse i ritmi afro, folk e rock miscelati con testi molto toccanti e storie di povert\u00e0 e marginalit\u00e0 delle periferie americane e arriv\u00f2 a vendere 20 milioni di copie in tutto il mondo. Per tematiche e sonorit\u00e0 \u00e8 stata spesso paragonata a Joni Mitchell.\nCarriera.\nIl successo mondiale arriv\u00f2 negli anni ottanta anche per la partecipazione ad attivit\u00e0 benefiche come il famoso tour Human Rights Now! organizzato da Amnesty International, cantando a fianco di altri celebri cantanti in giro per il mondo. Inoltre ha partecipato a concerti in onore del settantesimo compleanno di Nelson Mandela e al concerto nel dicembre del 1998 \"One Love - All Star tribute\" tributo a Bob Marley in cui ha duettato con il figlio Ziggy Marley.\nIl secondo album intitolato \"Crossroads\" usc\u00ec nel 1989 e per il successivo \"Matters of the Heart\" la Chapman prepar\u00f2 un tour in piccoli locali per enfatizzare l'atmosfera intima del disco. Il suo quarto album \"New Beginning\" ebbe un grande successo commerciale che arriv\u00f2 a vendere 3 milioni di copie solo negli Stati Uniti. Questo album includeva il successo \"Give Me One Reason\" che vinse il Grammy per la migliore canzone rock dell'anno e divenne il singolo di maggior successo della Chapman fino ad oggi.\nIl seguente album fu \"Telling Stories\", pubblicato nel 2000, e proponendo un suono pi\u00f9 vicino al rock a differenza del suono folk dominante nei dischi precedenti. Il singolo \"Telling Stories\" era molto diffuso nelle stazioni radio europee. Il suo sesto album pubblicato nel 2002 si intitola \"Let It Rain\". Nel settembre 2005 ha pubblicato l'album \"Where You Live\" e nel novembre 2008, \"Our Bright Future\".\nIn tutti i suoi lavori scaturisce un vivido quadro di povert\u00e0, economica o morale, della societ\u00e0 americana nei confronti del popolo afro.\nVita privata.\nSecondo una rivista statunitense, \u00e8 legata sentimentalmente all'attrice e regista Guinevere Turner.\nSebbene non abbia mai parlato pubblicamente della sua vita sentimentale, la scrittrice Alice Walker ha rilasciato dichiarazioni sulla sua storia d'amore con Tracy Chapman in un'intervista a The Guardian del 15 dicembre 2006, in cui spiegava perch\u00e9 non pubblicizzarono la loro storia d'amore negli anni '90, dicendo che \"il rapporto era fantastico, amorevole e meraviglioso, mi piaceva molto, ne ero totalmente innamorata, ma era solo nostro e non riguardava nessun altro\"."}
{"id": "355699", "revid": "122276740", "url": "https://it.wikipedia.org/wiki?curid=355699", "title": "Programmazione funzionale", "text": "In informatica la programmazione funzionale \u00e8 un paradigma di programmazione in cui il flusso di esecuzione del programma assume la forma di una serie di valutazioni di funzioni matematiche. Il punto di forza principale di questo paradigma \u00e8 la mancanza di \"effetti collaterali\" (\"side-effect\") delle funzioni, il che comporta una pi\u00f9 facile verifica della correttezza e della mancanza di bug del programma e la possibilit\u00e0 di una maggiore ottimizzazione dello stesso. Un uso particolare del paradigma, per l'ottimizzazione dei programmi, \u00e8 quello di trasformare gli stessi per utilizzarli nella programmazione parallela.\nLa programmazione funzionale pone maggior accento sulla definizione di funzioni, rispetto ai paradigmi procedurali e imperativi, che invece prediligono la specifica di una sequenza di comandi da eseguire. In questi ultimi, i valori vengono calcolati cambiando lo stato del programma attraverso delle assegnazioni; un programma funzionale, invece, \u00e8 immutabile: i valori non vengono trovati cambiando lo stato del programma, ma costruendo nuovi stati a partire dai precedenti.\nIntroduzione.\nLe funzioni matematiche sono molto potenti in termini di flessibilit\u00e0 ed analisi. Per esempio se una funzione \u00e8 \"idempotente\" e non ha effetti collaterali, allora una chiamata a questa funzione che ha il suo stesso output come input (\"f(f(x))\") pu\u00f2 essere efficientemente computata con una singola chiamata alla funzione.\nQuesto tipo di funzioni hanno zero o pi\u00f9 parametri e un singolo valore di ritorno. I parametri sono gli input della funzione ed il valore di ritorno \u00e8 il suo output. La definizione di una funzione descrive come questa debba essere valutata (computata) in termini di altre funzioni. Per esempio, la funzione \"f(x) = x2 + 2\" \u00e8 definita in termini delle funzioni di potenza e addizione. Ad un certo punto della serie di chiamate a funzioni, il linguaggio metter\u00e0 a disposizione funzioni atomiche, cio\u00e8 funzioni che non richiamano nessun'altra funzione.\nIn un linguaggio di programmazione funzionale, le funzioni possono essere manipolate in diversi modi. Solitamente, in questi linguaggi, le funzioni sono entit\u00e0 di \"prima classe\", cio\u00e8 possono essere passate come parametri ad altre funzioni e possono essere restituite come valori di ritorno da altre funzioni. Ci\u00f2 permette a funzioni come mapcar in Lisp e map in Haskell, che prendono una funzione e una lista come input ed applicano la funzione in input ad ogni elemento della lista, di restituire una lista dei risultati. Le funzioni possono avere dei nomi, come in ogni altro linguaggio, o essere definite anonimamente (a volte anche a \"run-time\") usando l'astrazione lambda, ed essere usate come valori in altre funzioni.\nI linguaggi funzionali permettono inoltre una tecnica chiamata \"currying\", che permette di trasformare una funzione con parametri multipli in una funzione con un solo parametro che mappa ad un'altra funzione con un solo parametro e cos\u00ec via, fino all'esaurimento dei parametri. La funzione trasformata pu\u00f2 essere applicata ad un sottoinsieme dei suoi parametri iniziali e dare come risultato una nuova funzione dove i parametri di quel sottoinsieme sono costanti e il resto dei parametri hanno valori non ancora specificati. Infine questa nuova funzione pu\u00f2 essere applicata ai parametri rimanenti per ottenere il risultato finale. Per esempio, una funzione somma(x,y) = x + y pu\u00f2 essere trasformata in modo tale che il valore di ritorno di somma(2) (nota che non c'\u00e8 il parametro y) sia una funzione anonima equivalente alla funzione somma2(y) = 2 + y. Questa nuova funzione ha un solo parametro a cui somma 2. Questa tecnica non sarebbe possibile se le funzioni non fossero entit\u00e0 \"di prima classe\".\nStoria.\nIl Lambda calcolo pu\u00f2 essere considerato il primo linguaggio di programmazione funzionale, anche se non fu progettato per essere eseguito su una macchina. Il Lambda calcolo \u00e8 un modello di computazione progettato da Alonzo Church negli anni trenta che fornisce un modo molto formale di descrivere la valutazione di funzioni. Il primo linguaggio di programmazione funzionale, progettato per un computer, fu l'Information Processing Language (IPL), sviluppato da Newell, Shaw e Simon alla RAND Corporation per il computer JOHNNIAC, a met\u00e0 degli anni cinquanta. \nUn linguaggio funzionale molto migliorato fu il Lisp, sviluppato da John McCarthy, mentre si trovava al \"Massachusetts Institute of Technology\", per i computer della serie IBM 700/7000, alla fine degli anni '50. Anche se non era un linguaggio puramente funzionale, il LISP introdusse molte delle caratteristiche oggi trovate nei moderni linguaggi funzionali. \nNegli anni settanta, all'Universit\u00e0 di Edimburgo fu creato il linguaggio ML, mentre alla fine di questo decennio verr\u00e0 implementata un dialetto del Lisp basato sul lambda calcolo, denominato Scheme. Dalla met\u00e0 degli anni ottanta numerosi ricercatori cercarono di implementare linguaggi puri e lazy, come LazyML, Orwell, Clean, Daisy e Miranda. La prima versione del linguaggio Haskell fu introdotta nel 1990, al fine di mettere insieme molte delle idee della ricerca sulla programmazione funzionale per creare un linguaggio \"puro\".\nConfronto con la programmazione imperativa.\nSe paragonata alla programmazione imperativa, pu\u00f2 sembrare che la programmazione funzionale manchi di molti costrutti spesso (ma incorrettamente) ritenuti essenziali per un linguaggio imperativo, come il C o il Pascal. Per esempio, nella programmazione funzionale rigorosa, non c'\u00e8 alcuna esplicita allocazione di memoria o assegnazione di variabile, ma, comunque, queste operazioni avvengono automaticamente quando una funzione \u00e8 invocata: l'allocazione di memoria avviene per creare lo spazio necessario per i parametri e il valore di ritorno e l'assegnazione avviene per copiare i parametri nel nuovo spazio allocato e per copiare il valore di ritorno alla funzione chiamante. \nEntrambe le operazioni possono avvenire solo alla chiamata di una funzione e al ritorno da essa e quindi gli effetti collaterali sono eliminati. Eliminando gli effetti collaterali dalle funzioni, si ottiene ci\u00f2 che viene chiamata \"trasparenza referenziale\", che assicura che il risultato di una funzione sia lo stesso per uno stesso insieme di parametri, indifferentemente da quando e dove questa funzione venga valutata. La trasparenza referenziale rende molto pi\u00f9 facile sia la dimostrazione della correttezza del programma sia l'identificazione automatica delle computazioni indipendenti per l'esecuzione parallela.\nLe iterazioni, un altro costrutto della programmazione imperativa, sono ottenute attraverso il costrutto pi\u00f9 generale delle chiamate ricorsive a funzioni. Le funzioni ricorsive invocano se stesse permettendo di eseguire pi\u00f9 e pi\u00f9 volte una stessa operazione. Pu\u00f2 essere dimostrato che un'iterazione \u00e8 equivalente ad uno speciale tipo di ricorsione chiamata \"tail recursion\". La ricorsione nella programmazione funzionale pu\u00f2 assumere molte forme e, in generale, \u00e8 una tecnica pi\u00f9 potente dell'iterazione. Per questa ragione, quasi tutti i linguaggi imperativi la supportano (con la notevole eccezione del Fortran 77 e del COBOL, prima del 2002).\nLinguaggi di programmazione funzionali.\nI programmi \"puramente funzionali\" (cio\u00e8 quelli che obbligano a rispettare le regole del non-effetto-collaterale, trasparenza referenziale, ecc., a differenza dei linguaggi non puramente funzionali che sono un ibrido tra paradigma funzionale e imperativo) non richiedono variabili e non hanno effetti collaterali e sono di conseguenza automaticamente thread-safe. Solitamente i linguaggi funzionali fanno un uso piuttosto sofisticato dello stack.\nLa programmazione funzionale fa un largo uso della ricorsione e, in alcuni linguaggi come Scheme, alcuni tipi di ricorsione (come la \"tail recursion\") vengono riconosciuti e automaticamente ottimizzati dal compilatore.\nInoltre, i linguaggi di programmazione funzionali fanno rispettare la trasparenza referenziale, il che comporta che \"termini uguali possono essere sostituiti con termini uguali\" senza modificare il risultato della computazione. Per esempio, possiamo modificare l'espressione\n z = f(sqrt(2), sqrt(2));\ncalcolando una sola volta la radice quadrata di 2 (codice_1) e sostituendo il risultato ai due parametri\n s = sqrt(2);\n z = f(s, s);\neliminando cos\u00ec l'ulteriore valutazione della funzione radice quadrata.\nPer quanto possa sembrare intuitivo, questo non \u00e8 sempre il caso per i linguaggi imperativi. Per esempio, si consideri la \"funzione\" codice_2 del linguaggio C, che legge un carattere dallo standard input; essa \u00e8 una funzione non dei suoi parametri ma del contenuto dello \"stream\" codice_3 e di quanto di esso \u00e8 gi\u00e0 stato letto. Ad esempio, l'istruzione:\n z = f(getchar(), getchar());\nnon \u00e8 equivalente al blocco:\n s = getchar();\n z = f(s, s);\nin quanto in C, codice_2 pu\u00f2 restituire due valori diversi per due chiamate diverse, in dipendenza dello stato di una variabile globale(codice_3).\nNei linguaggi di programmazione imperativi, generalmente, gli effetti collaterali nascosti sono la regola, non l'eccezione. Ogni volta che una procedura legge o scrive un valore da/in una variabile globale o condivisa, potenzialmente vi sono degli effetti collaterali nascosti. Questa mancanza di un preciso confine su cosa una funzione pu\u00f2 modificare o meno porta ad un aumento della complessit\u00e0 nascosta dei programmi scritti in linguaggi non funzionali.\nRimuovendo questa mancanza di informazioni circa il dominio di una funzione, i linguaggi di programmazione funzionali offrono la possibilit\u00e0 di programmi pi\u00f9 puliti che sono pi\u00f9 facili da progettare e sottoporre a debugging. Comunque, questi non sono gli unici vantaggi.\nMolti programmatori abituati ai paradigmi imperativi trovano difficile imparare la programmazione funzionale, la quale richiede un approccio nello scrivere i programmi completamente differente. Questa difficolt\u00e0 insieme al fatto che gli ambienti dei linguaggi funzionali non hanno la stessa quantit\u00e0 di strumenti e librerie disponibili dei linguaggi tradizionali, sono tra le ragioni principali per cui la programmazione funzionale ha avuto poco utilizzo nell'industria del software. I linguaggi funzionali sono rimasti largamente di dominio accademico e hobbystico e quei linguaggi che hanno avuto un maggiore utilizzo sono linguaggi funzionali 'non puri', come l'Erlang e il Common LISP. Si potrebbe dire che la maggiore influenza dei linguaggi funzionali sull'industria del software sia stata data da quei programmatori, nati in ambito accademico, che hanno usato lo stile di programmazione funzionale 'non puro' con i tradizionali linguaggi di programmazione imperativi.\nFunzioni di ordine superiore.\nUn potente meccanismo spesso utilizzato nella programmazione funzionale \u00e8 quello delle \"funzioni di ordine superiore\" (o \"funzioni higher-order\"). Una funzione si dice di ordine superiore quando pu\u00f2 prendere altre funzioni come parametri e/o restituire funzioni come risultato. L'operatore differenziale in matematica \u00e8 un esempio di funzione che mappa una funzione ad un'altra funzione.\nLe funzioni di ordine superiore erano studiate dalla teoria del lambda calcolo ben prima che la nozione di programmazione funzionale esistesse e sono presenti nel design di molti linguaggi di programmazione funzionali, quali lo Scheme e l'Haskell.\nPi\u00f9 in generale si pu\u00f2 dire che le funzioni di ordine superiore siano parte della lingua naturale. Per esempio, gli avverbi possono modificare i verbi (azioni) creando verbi derivati. Con lo stesso ragionamento si pu\u00f2 dire che i verbi imperativi sono simili alle funzioni \"ordinarie\" dei linguaggi di programmazione.\nLe funzioni di ordine superiore sono cruciali nel paradigma della programmazione a livello funzionale (da non confondere con la programmazione funzionale, di cui tratta questa voce), che include linguaggi come l'FP di John Backus e il J di Kenneth Eugene Iverson.\nConsiderazioni sull'efficienza.\nPer lungo tempo i linguaggi funzionali sono stati etichettati come linguaggi mangia-risorse, sia in termini di CPU che in termini di memoria. Ci\u00f2 per due ragioni principali:\nQuesti compiti di basso livello erano il bound-checking, ovvero controllare i valori assunti dagli indici dei buffer per evitare overflow, il garbage collection, per la gestione della memoria e simili. Questi compiti sono parti essenziali dei programmi moderni e la loro sbagliata gestione \u00e8 causa di buona parte dei bug del software, quali memory leak e vari tipi di overflow.\nL'aumento delle prestazioni dei calcolatori ha tuttavia spostato l'attenzione della comunit\u00e0 informatica sullo sviluppo rapido del software, sulla sua correttezza e manutenibilit\u00e0. Ci\u00f2 ha facilitato l'introduzione di tecniche del tipo suddetto in linguaggi imperativi di uso comune. Ci\u00f2 fa s\u00ec che oggi le performance dei linguaggi funzionali e dei linguaggi imperativi convergano. Per programmi che passano la maggior parte del tempo facendo computazioni numeriche, alcuni linguaggi funzionali (come l'Ocaml e il Clean) possono avvicinarsi alla velocit\u00e0 del C, mentre per programmi che gestiscono grandi matrici e basi di dati multidimensionali, i linguaggi funzionali ad array (come il J e il K) sono solitamente pi\u00f9 veloci dei programmi C non ottimizzati. Comunque, i linguaggi puramente funzionali possono diventare considerevolmente pi\u00f9 lenti di quelli imperativi quando manipolano grandi strutture dati, per via dell'utilizzo della memoria meno efficiente.\nL'utilizzo della memoria nella programmazione funzionale pu\u00f2 essere ottimizzato utilizzando delle strutture dati persistenti; queste strutture dati permettono ad una parte o alla totalit\u00e0 dei dati di essere condivisi con altri valori, rendendo la copia e la modifica relativamente economici. Queste operazioni vengono svolte in modo sicuro dato che queste strutture dati sono immutabili e di conseguenza non sorgono quelli che sono gli errori dovuti alla gestione dei puntatori, come invece avviene nelle strutture dati imperative. Tra le strutture dati persistenti comunemente usate vi sono le liste concatenate e gli alberi binari.\nLe espressioni nei linguaggi funzionali possono essere valutate (computate) in due modi diversi: in modo 'rigoroso' (o anche 'eager' o 'strict') o in modo 'pigro' (o 'lazy'). I 'linguaggi rigorosi' computano tutti gli argomenti di una funzione prima di valutare la funzione stessa, mentre i 'linguaggi pigri' computano un argomento solamente quando questo \u00e8 richiesto. L'Haskell \u00e8 il pi\u00f9 comune esempio di linguaggio pigro, mentre il linguaggio ML \u00e8 rigoroso.\nLa valutazione lazy \u00e8 teoricamente meno efficiente di quella rigorosa, in quanto \u00e8 richiesto all'esecutore del linguaggio di mantenere informazioni in merito agli argomenti valutati e non valutati. Tuttavia, \u00e8 facile concepire percorsi di esecuzione nei quali, non venendo effettivamente usati uno o pi\u00f9 argomenti, la tecnica lazy guadagna in velocit\u00e0 (ci\u00f2 \u00e8 in special modo verosimile quando gli argomenti di una funzione sono essi stessi chiamate ad altre funzioni, potenzialmente innestate a pi\u00f9 livelli di profondit\u00e0).\nLe performance competitive dei moderni linguaggi funzionali (non puri) come l'Ocaml e l'SML ha portato alla loro adozione in aree di computazione scientifica storicamente dominate dal Fortran. Questi linguaggi moderni, grazie alla loro concisione ed espressivit\u00e0 e grazie alla disposizione di sofisticate strutture dati e algoritmi, sono oggi utilizzati in vaste aree scientifiche, quali l'analisi numerica.\nLinguaggi funzionali.\nL'esempio pi\u00f9 vecchio di linguaggio funzionale \u00e8 il Lisp, anche se n\u00e9 il LISP originale n\u00e9 i Lisp moderni, come il Common Lisp, sono puramente funzionali. Le varianti del Lisp includono il Logo, lo Scheme, Dylan e Clojure. Esempi di linguaggi funzionali moderni sono l'Haskell e i linguaggi della famiglia ML, quali ML e OCaml. \nUn altro linguaggio derivato da ML \u00e8 F#, sviluppato da Microsoft all'interno del framework .NET.\nScala invece gira sul Java Runtime Environment (JRE).\nAltri sono l'Erlang, Mathematica, il Clean e Miranda.\nAltri linguaggi, come per esempio Ruby, Python, Perl e TCL, possono essere usati in stile funzionale, dato che hanno funzioni di ordine superiore e altre astrazioni utili.\nOggi si sta cercando anche di sviluppare linguaggi di programmazione funzionali quantistici, cio\u00e8 che possano esprimere algoritmi quantistici. Alcuni esempi sono il linguaggio di Peter Selinger qui descritto ed il linguaggio Haskell-like QML."}
{"id": "355701", "revid": "599013", "url": "https://it.wikipedia.org/wiki?curid=355701", "title": "Jennifer Capriati", "text": "Considerata uno dei migliori talenti della sua generazione, in carriera ha vinto 14 titoli WTA in singolare (tra cui 3 tornei del Grande Slam) e uno in doppio, aggiudicandosi inoltre tre volte la Fed Cup con gli Stati Uniti e la medaglia d'oro ai Giochi della XXV Olimpiade di Barcellona nel 1992, a soli 16 anni, battendo tutti i record di precocit\u00e0.\nNonostante i cattivi rapporti con il padre (com'era gi\u00e0 successo ad altre sue colleghe, tra cui Jelena Doki\u0107 e Mirjana Lu\u010di\u0107-Baroni) e il peso delle aspettative in rapporto alla sua giovane et\u00e0 con la quale debutt\u00f2 tra le professioniste, riusc\u00ec a diventare n\u00ba 1 del mondo nel 2001, prima di abbandonare definitivamente l'attivit\u00e0 agonistica nel 2004, all'et\u00e0 di 28 anni.\n\u00c8 stata introdotta nell'International Tennis Hall of Fame nel 2012.\nCarriera.\nNel 1989 fu la pi\u00f9 giovane tennista a vincere i tornei juniores di Roland Garros (record in seguito battuto da Martina Hingis), US Open, l'US Hard Court e l'US Clay Court. Conquista anche l'Astrid Bowl e l'Easter Bowl.\nPrimi anni.\nStatunitense di origini italiane (il padre, Stefano, \u00e8 di Brindisi), inizia la sua carriera fra i professionisti a 13 anni e 11 mesi al torneo di Boca Raton, mostrando subito un enorme talento. Batte infatti quattro rivali, fra cui Helena Sukov\u00e1 e arriva in finale, dove perde dalla Sabatini, diventando cos\u00ec la pi\u00f9 giovane finalista della storia del tennis professionistico femminile. Si ripete poche settimane dopo a Hilton Head, sconfitta in finale da Martina Navr\u00e1tilov\u00e1. I punti cos\u00ec accumulati le consentono di comparire in classifica direttamente al 24\u00ba posto.\nAl Roland Garros diventa la pi\u00f9 giovane semifinalista di sempre in un torneo del Grande Slam e sale ancora in classifica, fino al 13\u00ba posto, il che le consente di diventare a Wimbledon la pi\u00f9 giovane testa di serie di sempre ad appena 14 anni. \nA Dorado in Porto Rico vince il suo primo torneo professionistico ed entra fra le prime dieci al mondo (nuovo record di precocit\u00e0). Partecipa anche al Masters, dove per\u00f2 viene faticosamente sconfitta da Steffi Graf al primo turno. \nVince la Fed Cup con la nazionale USA, impresa ripetuta l'anno successivo.\n1991-1995: Il successo e i problemi di droga.\nNel 1991 consolida la sua forza nel circuito vincendo due tornei nel singolare, Toronto e San Diego, e uno nel doppio, l'unico della sua carriera, a Roma in coppia con Monica Seles. \nNel 1992 doppia il successo di San Diego e conquista la medaglia d'oro alla XXV Olimpiade a Barcellona, sconfiggendo Steffi Graf in finale. Diventa poi la pi\u00f9 giovane giocatrice a superare il milione di dollari di montepremi (record poi battuto da Martina Hingis).\nNel 1993 vince a Sydney, ma qui inizia un declino, prima lento e poi molto netto, della sua carriera, dettato dai cattivi rapporti con il padre e dall'eccessiva precocit\u00e0 dell'impatto con i professionisti. Seguono lunghi intervalli fra un torneo e l'altro, nel 1995 addirittura non gioca e balza alle cronache per i suoi problemi di dipendenza dalla droga, venendo infatti arrestata a 17 anni per scippo e l'anno seguente per possesso di marijuana. \u00c8 in seguito a fatti come questi che la WTA successivamente istituisce dei regolamenti molto rigidi sui baby-prodigi della racchetta.\n1996-1999: Il ritorno.\nDopo 15 mesi di inattivit\u00e0 torna a giocare nel 1996, l'avvio \u00e8 molto difficoltoso ma riesce a raggiungere la finale di Chicago e la vittoria nella Fed Cup. \nSeguono per\u00f2 numerose ricadute, che la respingono ancora indietro in classifica e nella consapevolezza delle proprie possibilit\u00e0. \nTorna al successo solo nel 1999 a Strasburgo, iniziando una vera e propria seconda carriera. Vince la finale anche a Quebec City.\n2000-2013: Vittorie Slam, infortuni, problemi personali e ritiro.\nIl 2000 porta la semifinale all'Australian Open, un risultato che non otteneva nel Grande Slam da 9 anni. Giunge poi un successo al torneo di Lussemburgo e nella Fed Cup. \nIl 2001 \u00e8 il suo anno migliore, con 2 successi nello Slam, Australian Open e Roland Garros, oltre al torneo di Charleston. Conquista per la prima volta anche il vertice della classifica mondiale. \nNel 2002 rivince l'Australian Open, mentre l'ultimo titolo della sua carriera lo conquista l'anno successivo a New Haven. In seguito viene afflitta da numerosi infortuni e problemi personali.\nNel gennaio 2007 la tennista dichiara, a due anni dall'intervento in artroscopia e a tre dall'ultimo match giocato, di non aver ancora abbandonato la possibilit\u00e0 di ritornare nel circuito. Nel luglio 2007 in un'intervista al New York Daily News ammette di soffrire di depressione e di avere pensieri suicidi. Lo stesso anno si sottopone al terzo intervento chirurgico alla spalla e il suo futuro rimane incerto.\nIl 27 giugno 2010 viene ricoverata in seguito ad una richiesta di soccorso per \u00absovradosaggio accidentale\u00bb di un medicinale regolarmente prescritto dal suo medico personale. Il padre ha dichiarato che la tennista si \u00e8 ripresa bene dall'incidente.\nL'11 marzo 2013 la Capriati \u00e8 tornata a far parlare di s\u00e9 per una denuncia presentata nei suoi confronti dall'ex compagno, il golfista statunitense Ivan Brannan, che la accusava di averlo picchiato al culmine di una lite. La richiesta di arresto avanzata dalla polizia nei confronti della Capriati non \u00e8 stata accolta dalla magistratura."}
{"id": "355709", "revid": "123390217", "url": "https://it.wikipedia.org/wiki?curid=355709", "title": "Classiche", "text": "Le classiche nel ciclismo su strada professionistico sono le pi\u00f9 importanti corse in linea di un giorno del calendario maschile (UCI World Tour); molte di queste gare, tutte corse in Europa occidentale, sono inserite nel calendario dell'Unione Ciclistica Internazionale da decine di anni, e le pi\u00f9 vecchie risalgono al diciannovesimo secolo, fino ad arrivare alle pi\u00f9 moderne, istituite nel Novecento: ciascuna gara si disputa ogni anno ed \u00e8 collocata in un preciso periodo della stagione ciclistica ufficiale.\nDescrizione.\nIn genere i percorsi della classiche o sono completamente pianeggianti oppure sono vallonati con salite pi\u00f9 o meno dure con lunghezza massima di qualche km al contrario di tappe di montagna nelle corse a tappe con salite anche piuttosto lunghe ed importanti dislivelli.\nNel ciclismo moderno, cos\u00ec come le corse a tappe sono appannaggio di corridori specializzati che alla lunga eccellono in doti di resistenza e recupero capaci di lottare nelle gare a cronometro e in salita, le classiche, e pi\u00f9 in generale le corse in linea di un giorno, sono appannaggio di corridori specializzati, i cosiddetti \"cacciatori di classiche\", che massimizzano la resa agonistica durante l'intera gara, spesso con doti di potenza (in genere scattisti, passisti-velocisti e \"finisseurs\"), e dove risulta non trascurabile anche l'aspetto tattico.\nNella storia del ciclismo fanno eccezione quei ciclisti che si sono distinti sia come vincitori di corse a tappe sia come vincitori di corse in linea di un giorno tra cui le classiche: questi in genere sono considerati corridori completi e tra questi figurano i pi\u00f9 grandi ciclisti, come Gino Bartali, Fausto Coppi, Eddy Merckx, Felice Gimondi, Bernard Hinault e, in anni pi\u00f9 recenti, Vincenzo Nibali, Alejandro Valverde e Tadej Pogacar.\nLe principali corse conosciute come classiche sono:\nClassiche italiane\nClassiche del pav\u00e9\nClassiche delle Ardenne\nAltre classiche\nClassiche monumento.\nTra tutte le classiche, cinque in particolare sono quelle pi\u00f9 prestigiose, le pi\u00f9 antiche escludendo la Parigi-Tours, le cosiddette classiche monumento. Esse erano inizialmente, intorno agli anni '40 tre: la Milano-Sanremo, la Parigi-Roubaix e il Giro delle Fiandre. Dal 1960 vengono considerate tali anche la Liegi-Bastogne-Liegi e il Giro di Lombardia, e ci\u00f2 ha comportato una maggiore partecipazione da parte delle grandi squadre e dei grandi corridori anche per queste due corse.\nStatistiche.\nCorridori.\nSono di seguito elencati i corridori che hanno ottenuto almeno cinque vittorie nelle cinque classiche pi\u00f9 importanti. Solo tre ciclisti hanno sinora vinto tutte e cinque le classiche monumento: i belgi Eddy Merckx, Roger De Vlaeminck e Rik Van Looy. In grassetto sono riportati i nomi dei ciclisti ancora in attivit\u00e0."}
{"id": "355712", "revid": "108032751", "url": "https://it.wikipedia.org/wiki?curid=355712", "title": "Richiesta di integrazione", "text": "In economia, la richiesta di integrazione (in inglese margin call) \u00e8 lo strumento principale per diminuire o annullare il rischio di credito nel mercato dei \"futures\", ossia il rischio che un investitore con una posizione lunga o corta risulti insolvente a fronte di una variazione per lui negativa del valore della posizione assunta (lunga o corta).\nNelle borse regolamentate ogni investitore deve versare un \"initial margin\" presso il conto di deposito di un socio della Clearing House (organismo che deve assicurare la non insolvenza per il futures che si negozia in quella Borsa) a fronte dell'apertura di una posizione long o short su un futures. Tale margine pu\u00f2 essere versato direttamente al socio della Clearing House o tramite un broker (ad es. banche d'investimento) che apre un conto di deposito presso il socio della Clearing House. A seconda della variazione di valore del futures il margine iniziale aumenter\u00e0 o diminuir\u00e0: se esso scende sotto il margine di mantenimento (nella normalit\u00e0 dei casi pari al 75% dell'initial margin) scatta la richiesta di integrazione (margin call) da parte del broker all'investitore che deve entro il giorno successivo riportare il margine iniziale al valore che esso aveva quando si \u00e8 aperta la posizione; analogamente, se l'initial margin \u00e8 superiore a quello di inizio posizione, l'investitore pu\u00f2 prelevare l'eccesso. Se l'investitore non fa fronte alla margin call, il broker chiude immediatamente la posizione.\nUn analogo meccanismo \u00e8 previsto nei mercati OTC (reti elettroniche di mercati) ed \u00e8 chiamato accordo di \"Collateralization\"."}
{"id": "355714", "revid": "438678", "url": "https://it.wikipedia.org/wiki?curid=355714", "title": "Opzione asiatica", "text": "In finanza, un'opzione asiatica \u00e8 un titolo derivato il cui valore dipende da una media nel tempo dei valori assunti dal titolo sottostante.\nLe opzioni asiatiche sono particolari contratti di opzione il cui payoff dipende dalla media aritmetica dei valori assunti dal sottostante durante la vita del contratto. Il payoff \u00e8, quindi, di tipo path dependent. Le osservazioni del prezzo, teoricamente nel tempo continuo, vengono fatte in pratica in un insieme discreto di date, formula_1 , dove n corrisponde al numero di osservazioni e formula_2 alla scadenza, con media aritmetica dei valori assunti dal sottostante pari a:\nformula_3\nPer una Average Price Option di tipo europeo si avr\u00e0 come payoff:\nAverage Price Option Call = formula_4 formula_5 \nAverage Price Option Put = formula_4 formula_7) \nMentre per una Average Strike Option di tipo europeo si avr\u00e0 come payoff: \nAverage Strike Option Call = formula_4 (formula_9 )\nAverage Strike Option Put = formula_4 (formula_11) \nAnche nei modelli pi\u00f9 semplici per l'evoluzione del sottostante non \u00e8 disponibile una formula chiusa di pricing. \u00c8 quindi necessario ricorrere a metodi numerici. Si possono considerare opzioni in cui la media sul sottostante \u00e8 di tipo geometrico; in particolare se il periodo di osservazione coincide con formula_12 e le osservazioni sono effettuate in tempo continuo, ovvero la media \u00e8 formula_13 allora \u00e8 possibile, almeno in modelli \"semplici\", ottenere una soluzione in formula chiusa del prezzo di opzioni di tipo europeo.\nSono una tipologia di Opzioni Esotiche"}
{"id": "355717", "revid": "122733924", "url": "https://it.wikipedia.org/wiki?curid=355717", "title": "Ted Ligety", "text": "Sciatore polivalente, presentava caratteristiche tecniche da gigantista puro. Nel suo palmar\u00e8s figurano due ori olimpici, cinque ori mondiali e cinque Coppe del Mondo di slalom gigante.\nBiografia.\nStagioni 2000-2004.\nLigety, originario di Park City, ha debuttato in gare FIS l'8 aprile 2000 a Breckenridge, piazzandosi 49\u00ba in supergigante, e in Nor-Am Cup il 10 febbraio 2001 a Snowbasin, quando \u00e8 stato 20\u00ba in discesa libera. Ha esordito in Coppa del Mondo il 22 novembre 2003 nello slalom gigante di Park City, senza qualificarsi per la seconda manche, e in Coppa Europa il 2 dicembre successivo a \u00c5re, quando in slalom speciale non ha concluso la seconda manche.\nIl 2 gennaio 2004 a Sunday River \u00e8 salito per la prima volta sul podio in Nor-Am Cup grazie al 3\u00ba posto ottenuto in slalom speciale; il giorno dopo, nella medesima localit\u00e0 e nella medesima specialit\u00e0, ha colto la sua prima vittoria nel circuito. Un mese pi\u00f9 tardi ha ottenuto il primo risultato di rilievo della carriera, la medaglia d'argento nello slalom speciale ai Mondiali juniores di Maribor. Nella stessa stagione a Kranjska Gora in slalom speciale ha prima ottenuto i suoi primi punti in Coppa del Mondo (23\u00ba il 29 febbraio), poi la sua prima vittoria, nonch\u00e9 primo podio, in Coppa Europa (il 2 marzo). A fine stagione in Nor-Am Cup \u00e8 risultato 2\u00ba nella classifica generale e vincitore di quella di slalom speciale.\nStagioni 2005-2008.\nNel 2005 ha debuttato ai Campionati mondiali nella rassegna iridata di Bormio/Santa Caterina Valfurva, dove \u00e8 stato 12\u00ba nella combinata e non ha concluso lo slalom speciale. Ha conquistato il suo primo podio in Coppa del Mondo il 4 dicembre 2005 nello slalom speciale di Beaver Creek classificandosi al 3\u00ba posto; ai successivi XX Giochi olimpici invernali di , sua prima presenza olimpica, ha vinto la medaglia d'oro nella combinata, mentre non ha concluso le altre gare cui ha preso parte (lo slalom gigante e lo slalom speciale). Quella stessa stagione in Coppa del Mondo ha conquistato anche la prima vittoria, il 5 marzo nello slalom gigante di Yongpyong.\nAi Mondiali di \u00c5re 2007 il miglior piazzamento di Ligety \u00e8 stato il 4\u00ba posto nello slalom gigante, a 7 centesimi di distacco dal terzo classificato Didier Cuche; in supergigante \u00e8 stato 31\u00ba, mentre non ha concluso slalom speciale e supercombinata. Durante la stagione 2007-2008 ha disputato in Coppa del Mondo una serie di ottime gare in slalom gigante che gli hanno permesso di aggiudicarsi la sua prima Coppa del Mondo di slalom gigante con 47 punti di vantaggio su Benjamin Raich; quell'anno ha colto complessivamente quattro podi con due vittorie, tra le quali la sua prima nella classica gara della Podkoren di Kranjska Gora l'8 marzo.\nStagioni 2009-2012.\nNel 2009 ha partecipato per la terza volta ai Mondiali, nella rassegna di Val-d'Is\u00e8re, riuscendo a conquistare la sua prima medaglia: il bronzo nello slalom gigante vinto da Carlo Janka davanti a Raich; non ha invece portato a termine il supergigante, lo slalom speciale e la supercombinata, mentre in Coppa del Mondo il 28 febbraio ha bissato la vittoria a Kranjska Gora e si \u00e8 piazzato 3\u00ba nella classifica di slalom gigante. Non ha ottenuto alcuna medaglia ai XXI Giochi olimpici invernali di (19\u00ba nel supergigante, 9\u00ba nello slalom gigante, 5\u00ba nella supercombinata, non ha concluso lo slalom speciale); tuttavia in quella stagione di Coppa del Mondo ha conquistato, grazie anche a quattro podi nella specialit\u00e0 (una vittoria \u2013 ancora a Kranjska Gora, il 29 gennaio \u2013, un secondo posto e due terzi posti), la sua seconda Coppa di slalom gigante con 71 punti di vantaggio su Janka.\nNel 2011 si \u00e8 laureato campione iridato nello slalom gigante vincendo la medaglia d'oro ai Mondiali di Garmisch-Partenkirchen, durante i quali si \u00e8 anche classificato 19\u00ba nello slalom speciale e non ha terminato supergigante e supercombinata. Alla fine della stagione di Coppa del Mondo ha conquistato la terza Coppa di slalom gigante (77 i punti di margine su Aksel Lund Svindal) dopo essere salito quattro volte sul podio, con tre vittorie in altrettante classiche dello sci alpino: Beaver Creek, Val-d'Is\u00e8re e Alta Badia. Nel 2011-2012, malgrado tre vittorie (in altrettante classiche: S\u00f6lden, Beaver Creek e - per la quarta volta - Kranjska Gora) e un secondo posto, Ligety \u00e8 giunto secondo nella classifica di slalom gigante, alle spalle di Marcel Hirscher per 192 punti.\nStagioni 2013-2014.\nNel 2013 \u00e8 stato il protagonista assoluto dei Mondiali di Schladming: il 6 febbraio ha conquistato la medaglia d'oro nel supergigante, l'11 febbraio si \u00e8 ripetuto vincendo la supercombinata e infine quattro giorni dopo ha vinto anche lo slalom gigante, bissando il successo ottenuto due anni prima. In questo modo Ligety \u00e8 diventato uno dei pochi sciatori a vincere tre ori durante la stessa rassegna iridata; non ha concluso invece lo slalom speciale. Il 9 marzo successivo, vincendo per la quinta volta in carriera lo slalom gigante di Kranjska Gora, ha conquistato con una gara d'anticipo la sua quarta Coppa di specialit\u00e0 con 145 punti di margine su Hirscher. Ha concluso la stagione 2013 con otto podi (6 vittorie e 2 terzi posti) su otto gare disputate in slalom gigante; tra le sue vittorie stagionali, oltre a Kranjska Gora, figurano nuovamente le classiche di S\u00f6lden (vinta infliggendo 2 secondi e 75 centesimi al secondo classificato Manfred M\u00f6lgg), Beaver Creek e Alta Badia e, per la prima volta nella sua carriera, Adelboden.\nIl 17 gennaio 2014 a Wengen ha vinto la sua prima supercombinata di Coppa del Mondo, mentre il successivo 19 febbraio ha ottenuto la medaglia d'oro nello slalom gigante ai XXII Giochi olimpici invernali di , diventando il primo atleta non europeo a conquistare l'oro in questa specialit\u00e0 alle Olimpiadi; in quella rassegna si \u00e8 inoltre classificato 14\u00ba nel supergigante e 12\u00ba nella supercombinata, mentre non ha terminato lo slalom speciale. L'8 marzo successivo vincendo per la sesta volta lo slalom gigante di Kranjska Gora . Il 12 marzo seguente, nel corso delle finali della Coppa del Mondo 2014 a Lenzerheide, \u00e8 salito per la prima volta sul podio in discesa libera, piazzandosi al secondo posto alle spalle di Matthias Mayer: con questo risultato \u00e8 entrato nella ristretta schiera di sciatori con almeno un podio in ogni specialit\u00e0. Imponendosi il 15 marzo nell'ultimo slalom gigante stagionale, Ligety ha conquistato la sua quinta Coppa di specialit\u00e0 (a pari punti con Hirscher, ma con un maggior numero di vittorie), preceduto in questa graduatoria unicamente dallo svedese Ingemar Stenmark.\nStagioni 2015-2021.\nNella stagione 2014-2015, dopo aver nuovamente vinto lo slalom gigante di Coppa del Mondo a Beaver Creek, ai Mondiali di Vail/Beaver Creek 2015 ha vinto la medaglia d'oro nello slalom gigante, la terza consecutiva in questa specialit\u00e0 dopo Garmisch-Partenkirchen 2011 e Schladming 2013: un'impresa mai riuscita a nessun uomo prima di lui. Nella stessa rassegna iridata ha conquistato la medaglia di bronzo nella combinata, preceduto da Hirscher e da Kjetil Jansrud, oltre a chiudere al 9\u00ba posto il supergigante e al 21\u00ba lo slalom speciale, mentre nella Coppa del Mondo di slalom gigante \u00e8 stato 3\u00ba. Il 25 ottobre 2015 ha conquistato a S\u00f6lden l'ultima vittoria in Coppa del Mondo e il 28 gennaio 2018 l'ultimo podio, a Garmisch-Partenkirchen (3\u00ba), sempre in slalom gigante.\nAi XXIII Giochi olimpici invernali di , sua ultima presenza olimpica, si \u00e8 classificato 6\u00ba nella combinata, 15\u00ba nello slalom gigante e non ha completato il supergigante; ai Mondiali di \u00c5re 2019, sua ultima presenza iridata, \u00e8 stato 8\u00ba nello slalom gigante e non ha completato la combinata. Dopo aver annunciato il suo ritiro nel corso della stagione 2020-2021 in occasione dei Mondiali di Cortina d'Ampezzo 2021, a causa di una sciatalgia alla schiena non \u00e8 riuscito a partecipare all\u2019ultimo slalom gigante della sua carriera; la sua ultima gara \u00e8 rimasta cos\u00ec lo slalom gigante di Coppa del Mondo disputato ad Adelboden il 9 gennaio precedente, nel quale Ligety non si \u00e8 qualificato per la seconda manche.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSC = supercombinata\nCoppa Europa.\nCoppa Europa - vittorie.\nLegenda:\nSL = slalom speciale\nNor-Am Cup.\nNor-Am Cup - vittorie.\nLegenda:\nSL = slalom speciale\nAustralia New Zealand Cup.\nAustralia New Zealand Cup - vittorie.\nLegenda:\nSL = slalom speciale"}
{"id": "355718", "revid": "339392", "url": "https://it.wikipedia.org/wiki?curid=355718", "title": "Metropolitan County", "text": ""}
{"id": "355719", "revid": "212348", "url": "https://it.wikipedia.org/wiki?curid=355719", "title": "Forma allotropica", "text": ""}
{"id": "355720", "revid": "212348", "url": "https://it.wikipedia.org/wiki?curid=355720", "title": "Stato allotropico", "text": ""}
{"id": "355723", "revid": "79968", "url": "https://it.wikipedia.org/wiki?curid=355723", "title": "Opzione binaria", "text": "Un'opzione binaria (o digitale) \u00e8 un tipo di opzione dove il pay-off (guadagno) \u00e8 limitato ad un ammontare fisso (come parte di un asset) oppure nullo. Esse prendono il proprio nome dal fatto che l'esito dell'investimento ha due soli possibili risultati: previsione corretta o incorretta.\nTali strumenti opzioni hanno la caratteristica di non valutare il guadagno in termini differenziali (ovvero come la differenza tra il valore di mercato del titolo rappresentativo e lo strike price) ma il ricavo \u00e8 fissato al momento della stipulazione del contratto. In parole povere si tratta di una scommessa su un trend (andamento) di un certo titolo che potr\u00e0 essere a ribasso o a rialzo in breve, medio o lungo termine.\nIl ritorno economico che si pu\u00f2 ottenere da un'operazione \u00e8 perci\u00f2 fissato in partenza e viene espresso in termini di percentuale; questa pu\u00f2 variare in base alla scadenza della singola opzione binaria, al tipo di asset scelto, al tipo di opzione binaria. Tra gli asset che si possono scegliere vi sono: \nUna volta scelto l'asset si pu\u00f2 proseguire scegliendo la data di scadenza e l'ammontare della puntata, che solitamente prevede una quota minima e una quota massima la quota dipende dal broker.\nTipi di opzioni binarie.\nInizialmente vi erano solo le opzioni binarie classiche, denominate \"alto/basso\", successivamente l'offerta si \u00e8 ampliata arrivando a concepire differenti modi di scommettere sull'andamento del valore di un asset. I pi\u00f9 popolari tipi di opzioni binarie sono:\nLe opzioni binarie alto/basso non sono altro che le opzioni binarie classiche, in cui bisogna scegliere se il valore dell'asset salir\u00e0 o scender\u00e0 alla fine della scadenza predefinita. Da questo tipo di opzione scaturiscono le altre varianti.\nLe opzioni binarie coppia mettono a confronto due differenti asset, il compito dello scommettitore \u00e8 quello di decidere quale tra i due asset otterr\u00e0 la performance migliore entro la scadenza dell'opzione. Il classico esempio che spesso si fa per far comprendere bene questo tipo di opzione prende come riferimento le azioni Google ed Apple, lo scommettitore dovr\u00e0 pertanto porsi il quesito: quale delle due azioni salir\u00e0 entro la scadenza dell'opzione?\nLe opzioni binarie a breve termine sono praticamente identiche alle opzioni binarie alto/basso, con l'unica differenza che queste prevedono un tempo di scadenza breve, che le suddivide ulteriormente in: \nLe opzioni binarie one touch prevedono una quota target, che viene scelta dal broker, in base alla quale lo scommettitore dovr\u00e0 decidere se il valore dell'asset, nel periodo della scadenza, toccher\u00e0 tale quota. Se il valore tocca almeno una volta tale quota l'opzione pu\u00f2 considerarsi in the money (in profitto).\nTra i maggiori esperti internazionali si considera esservi Sanford J. Grossman della Wharton School della Pennsylvania University a Filadelfia, che ha teorizzato ed elaborato un modello matematico al fine di creare una completa rappresentazione matematica di questo complesso argomento.\nCritiche.\nQueste piattaforme sono considerate come piattaforme di scommesse, piuttosto che piattaforme di investimento a causa del basso ritorno in caso di vincita e perch\u00e9 richiedono poca o nessuna conoscenza.\nGordon Pape su Forbes afferma a proposito di coloro che vorrebbero diventare trader di opzioni binarie:"}
{"id": "355724", "revid": "484362", "url": "https://it.wikipedia.org/wiki?curid=355724", "title": "Alexis de Tocqueville", "text": "Il francese Raymond Aron, storico della sociologia, ha messo in evidenza il suo contributo alla sociologia, tanto da poterlo considerare uno dei primi osservatori non partecipanti della societ\u00e0.\n\u00c8 considerato uno degli storici e studiosi pi\u00f9 importanti del pensiero liberale, liberalconservatore e del liberalismo progressista.\nBiografia.\nOrigini familiari.\nNato a Parigi, Alexis de Tocqueville apparteneva a una famiglia aristocratica di fede monarchica e legittimista, sostenitrice cio\u00e8 del diritto dei Borbone a regnare in Francia. La caduta di Robespierre nell'anno II (1794) evit\u00f2 \"in extremis\" la ghigliottina ai suoi genitori, arrestati nel 1793 durante il Terrore rivoluzionario. Suo padre era di origine normanna e la madre era nipote del celebre giurista Guillaume-Chr\u00e9tien de Lamoignon de Malesherbes, avvocato difensore di Luigi XVI nel processo davanti alla Convenzione nazionale, in quanto Antoinette-Th\u00e9r\u00e8se-Marguerite, figlia di Malesherbes e nonna di Tocqueville, aveva sposato Louis de Peletier de Rosanbo, mentre una delle loro figlie spos\u00f2 il fratello di Chateaubriand, Jean-Baptiste (quindi zio di Alexis) ed un'altra fu la madre di Tocqueville. Come lo stesso sovrano, Malesherbes fin\u00ec ghigliottinato, assieme a quasi tutta la famiglia (la figlia, il genero e un nipote; solo le due nipoti, cio\u00e8 la madre e la zia di Tocqueville si salvarono) con l'accusa di \"cospirare assieme agli emigrati\".\nFormazione.\nTocqueville trascorse l'infanzia a Parigi, soggiornando durante l'estate al castello di Verneuil-sur-Seine.\nDal 1820, le letture di Montesquieu, Voltaire, Rousseau e Buffon, provenienti dalla biblioteca paterna, lo portarono ad allontanarsi dai valori in cui era cresciuto e a focalizzare la sua analisi sul tramonto dell'aristocrazia e sull'avvento della democrazia liberale, senza che in lui venga mai meno la critica per gli eccessi di violenza perpetrati dai rivoluzionari.\nTra il 1820 e il 1823 studi\u00f2 a Metz, dove il padre era Prefetto della Mosella, e nel 1826 ottenne la laurea in legge a Parigi. Comp\u00ec in seguito un viaggio in Italia, giungendo fino in Sicilia. Nel 1827 ottenne la nomina a giudice uditore a Versailles, dove il padre era prefetto.\nViaggio negli Stati Uniti d'America.\nLa rivoluzione del 1830 che depone Carlo X (dopo la tentata doppia abdicazione del sovrano) e la linea primogenita dei Borboni, portando sul trono il cugino del re, Luigi Filippo d'Orl\u00e9ans, scatena in lui una forte crisi spirituale e politica, in quanto \u00e8 combattuto tra la fedelt\u00e0 al re precedente, in linea con gli ideali familiari, e il desiderio di appoggiare il nuovo monarca che appare in linea con le sue idee liberali. Alla fine presta comunque giuramento al nuovo regime.\nNell'aprile 1831 viene inviato negli Stati Uniti d'America assieme all'amico Gustave de Beaumont, rimanendovi fino al marzo dell'anno successivo. La motivazione ufficiale \u00e8 lo studio del sistema penitenziario statunitense (essendo Tocqueville un magistrato, voleva trovare rimedi per migliorare il sistema penitenziario francese, in crisi e del tutto inadeguato alle esigenze del paese); in realt\u00e0, \u00e8 probabile che la decisione della partenza sia stata presa anche sulla scia della suddetta crisi, che avrebbe spinto Tocqueville ad allontanarsi dalla Francia per poterne osservare la situazione politica dall'esterno.\nTuttavia, nel corso della sua permanenza negli Stati Uniti, non \u00e8 solo l'organizzazione del sistema penitenziario a colpire l'attenzione di Tocqueville: \u00e8 in particolare lo straordinario livellamento sociale americano, vale a dire l'assenza di privilegi di nascita e di ceti chiusi, e la possibilit\u00e0 per tutti di partire dallo stesso livello nella competizione sociale. \u00c8 proprio dall'osservazione di questa realt\u00e0 americana che prende vita il suo studio che sfocer\u00e0 nella sua opera pi\u00f9 importante, \"La democrazia in America\", pubblicata in due parti, nel 1835 e nel 1840 dopo il suo ritorno in Francia. Quest'opera \u00e8 una base essenziale per comprendere gli Stati Uniti d'America, in particolare nel XIX secolo.\nNell'opera \"La democrazia in America\" Tocqueville, contro molte teorie afferm\u00f2 che la rivoluzione francese e quella americana non hanno aspetti in comune in quanto da quella francese scaturiscono violenza e terrore, mentre da quella americana libert\u00e0.\nRitorno in Francia, nuovi viaggi in Europa e politica.\nIntraprende tra il 1833 e il 1835 due viaggi in Inghilterra, e nel 1835 sposa l'inglese Mary Mottley, conosciuta a Versailles prima della rivoluzione del 1830. L'anno seguente \u00e8 la volta di un soggiorno svizzero, mentre nel 1837 si candida alle elezioni legislative per l\"Arrondissement\" di Valognes, nel dipartimento della Manica, ma non viene eletto.\nAvr\u00e0 miglior fortuna due anni pi\u00f9 tardi, diventando deputato nel medesimo \"Arrondissement\" e incentrando l'attivit\u00e0 parlamentare su tre questioni principali: l'abolizione della schiavit\u00f9 nelle colonie, la riforma delle prigioni e il coinvolgimento francese in Algeria, dove si recher\u00e0 due volte (1841, 1846).\nOttiene importanti riconoscimenti per la propria opera intellettuale e sociale, entrando nel 1838 all'Accademia delle Scienze morali e politiche e tre anni dopo all'Acad\u00e9mie fran\u00e7aise.\nRivoluzione del 1848 e Napoleone III.\nNel 1848 scoppiano nuovi tumulti e Luigi Filippo abdica a favore del nipote, ma \u00e8 costretto a fuggire con la famiglia e in Francia viene proclamata la Seconda Repubblica. Tocqueville si oppone alla deriva radicale e socialista della rivoluzione francese del 1848, spaventato dal possibile ritorno del Terrore rivoluzionario e dal paventato emergere di un \"uomo forte\", cosa che accadr\u00e0 qualche tempo dopo con Napoleone III. Alle elezioni presidenziali del 10 dicembre 1848 Tocqueville dichiara di votare per il generale Cavaignac. Nel 1849 \u00e8 eletto deputato nel villaggio normanno di cui egli porta il nome e di cui parla nelle sue memorie. Dal 3 giugno al 29 ottobre 1849 ricopre la carica di ministro degli Esteri nel governo di Odilon Barrot.\nAvvicinatosi alla corrente dei cattolici liberali, cerca di evitare l'intervento francese contro la Repubblica Romana del 1849, e la seguente restaurazione reazionaria di Pio IX; nella sua veste di Ministro degli esteri, tenta di dissuadere Luigi Napoleone dall'intervento armato, gi\u00e0 in corso, ma invano, come vano sar\u00e0 il tentativo di conciliazione tra il Pontefice e i liberali romani.\nTocqueville per\u00f2 si accorge quasi subito delle intenzioni del Presidente: diviene cos\u00ec critico verso il crescente autoritarismo ed \u00e8 costretto alle dimissioni, fino a precipitare nello sconforto quando Bonaparte abbatte la Seconda Repubblica francese per restaurare l'impero napoleonico, divenendo Napoleone III. Gi\u00e0 due anni prima, aveva commentato: \u00abil corvo cerca di imitare l'aquila\u00bb, intendendo che il nipote voleva imitare lo zio. A causa delle sue critiche, Napoleone III lo fa arrestare brevemente nella fortezza di Vincennes, ma viene presto liberato e si ritira a vita privata, continuando i suoi studi.\nStabilitosi a Cannes nel 1858, per curare, grazie al clima mite, la tubercolosi di cui soffre, vi muore a 53 anni nell'aprile 1859.\nLa salma viene inumata presso il villaggio che porta il suo nome.\nDemocrazia.\nDurante il suo soggiorno negli Stati Uniti, Tocqueville si interroga sulle basi della democrazia. Contrariamente a Guizot, che vede la storia della Francia come una lunga emancipazione delle classi medie, pensa che la tendenza generale ed inevitabile dei popoli sia la democrazia. Secondo lui, questa non deve soltanto essere intesa nel suo senso etimologico e politico (potere del popolo) ma anche e soprattutto in un senso sociale; corrisponde a un processo storico che permette l'eguaglianza delle condizioni che si traduce con:\nSecondo Tocqueville, il principio democratico comporta negli individui \u00abun tipo d'uguaglianza immaginaria nonostante la disuguaglianza reale della loro condizione\u00bb. La tendenza all'uguaglianza delle condizioni che considera inevitabile presenta ai suoi occhi un pericolo. Constata che questo processo si accompagna a un aumento dell'individualismo (\u00abpiega su di s\u00e9\u00bb) e questo contribuisce da un lato ad indebolire la coesione sociale e dall'altro induce l'individuo a sottoporsi alla volont\u00e0 della maggioranza.\nA partire da questa constatazione, si chiede se questo progresso dell'uguaglianza \u00e8 compatibile con l'altro principio fondamentale della democrazia: l'esercizio della libert\u00e0, cio\u00e8 la capacit\u00e0 di resistenza dell'individuo al potere politico. Uguaglianza e libert\u00e0 sembrano in realt\u00e0 opporsi poich\u00e9 l'individuo tende sempre pi\u00f9 a delegare il suo potere sovrano a un'autorit\u00e0 dispotica e quindi pi\u00f9 non ad utilizzare la sua libert\u00e0 politica: \u00abl'individualismo \u00e8 una sensazione ragionata che porta ogni cittadino ad isolarsi dalla massa dei suoi simili in modo che, dopo essersi creato una piccola societ\u00e0 al suo impiego, abbandoni volentieri la grande societ\u00e0\u00bb. Secondo Tocqueville, una delle soluzioni per superare questo paradosso, pur rispettando questi due principi fondatori della democrazia, risiede nel restauro dei corpi istituzionali intermedi che occupavano un posto centrale nell\"'ancien r\u00e9gime\" (associazioni politiche e civili, corporazioni, ecc.). Solo queste istanze che incitano a un rafforzamento dei legami sociali, possono permettere che l'individuo isolato deleghi al potere di Stato di esprimere la sua libert\u00e0 e cos\u00ec resistere a ci\u00f2 che Tocqueville chiama \u00abl'impero morale della maggioranza\u00bb.\nSecondo Tocqueville la societ\u00e0 democratica \u00e8 destinata a trionfare perch\u00e9 \u00e8 quella che pu\u00f2 portare felicit\u00e0 al maggior numero di individui: questa societ\u00e0 ugualitaria deve essere governata da leggi certe che verranno sposate dal popolo in virt\u00f9 del fatto che esso partecipa alla stesura delle stesse attraverso i propri rappresentanti.\nQuesto non implica un livellamento delle condizioni di vita ma un pareggiarsi delle condizioni di partenza: la societ\u00e0 statunitense \u00e8 ugualitaria perch\u00e9 permette a tutti di potersi realizzare, senza sbarramenti di censo. \u00c8 una societ\u00e0 che premia il progresso individuale.\nNegli Stati Uniti vi \u00e8 la certezza della sovranit\u00e0 popolare perch\u00e9 tutti partecipano alla gestione della cosa pubblica (suffragio universale maschile).\nSi viene a evidenziare, per\u00f2, anche un risvolto negativo: con il suffragio allargato si cade nel dispotismo della maggioranza, \u00e8 poco cio\u00e8 lo spazio per chi dissente; si ha cos\u00ec una societ\u00e0 massificata e conformista ma allo stesso tempo atomista.\nSi delinea come conformista perch\u00e9 se la maggioranza sceglie una cosa la minoranza deve adeguarsi senza discutere; allo stesso tempo ciascun individuo, delegato il potere non partecipa pi\u00f9 all'attivit\u00e0 politica.\nNell\"'ancien r\u00e9gime\" vi sono corpi intermedi (corporazioni, ordini professionali) che mediano tra lo Stato e il cittadino: ora vengono meno e i cittadini tendono a rinchiudersi nella loro vita privata (atomizzazione).\nSe la democrazia \u00e8 solo una vuota affermazione di uguaglianza essa non funziona perch\u00e9 esclude la viva partecipazione. Vi \u00e8 per\u00f2 il rischio che la societ\u00e0 passi dalla dicotomia nobili-non nobili a quella ricchi-poveri: il pauperismo non deve essere risolto solo attraverso l'intervento dello Stato ma l'individuo deve essere aiutato a realizzarsi da s\u00e9.\nPartecipazione.\nCi sono per\u00f2 dei contravveleni alla scarsa partecipazione che fanno s\u00ec che gli USA siano una societ\u00e0 mobile: decentramento, associazionismo, religione.\nGrazie a un ampio decentramento all'interno della struttura federale si moltiplicano le occasioni di partecipazione, \u00e8 infatti nelle istituzioni comunali che si impara la democrazia. Un eccessivo centralismo tenderebbe a soffocarla. L'associazionismo abitua i cittadini a stare insieme, tutti partecipano alla vita dell'associazione con la stessa posizione di partenza, senza differenze di censo.\nReligione.\nTocqueville \u00e8 laico e propone la divisione tra Stato e Chiesa: egli \u00e8 praticamente ateo, tuttavia, come gi\u00e0 Voltaire, Machiavelli e Rousseau prima di lui, attribuisce un ruolo importante alla sfera religiosa, come stimolo alla moralit\u00e0 delle masse popolari (religione civile), potendo quindi essere definito un fautore dell'ateismo cristiano. Nella societ\u00e0 americana la religione pu\u00f2 aiutare ad esprimere libert\u00e0 e assume un ruolo fondamentale nella vita, dove sono molto attive le associazioni a cui ogni persona \u00e8 libera di iscriversi; invece la rivoluzione francese inizi\u00f2 a combattere, come conseguenza della confusione europea tra religione e politica, contro la chiesa e la religione, perch\u00e9 ritenuta un ostacolo alla libert\u00e0, ed imped\u00ec alle persone di associarsi. La religione gioca un ruolo fondamentale nelle dinamiche politico-sociali dell'America. Chi va ad abitare in quel paese scappa da persecuzioni religiose: la religione deve essere qualcosa che insegna all'individuo a vivere con gli altri individui. La sfera religiosa \u00e8 staccata dalla sfera politica: la religione (anche una laica \"religione della libert\u00e0\", per usare un'espressione crociana) ci aiuta a rispettare l'altro, garantisce i costumi; aiuta a governare la cosa pubblica, non con istituzioni ma con precetti:\nIl senso della frase \u00e8 che in una societ\u00e0 deve esistere una tensione morale esterna allo Stato, che sia la diffusione di sette cristiane, di una religione civile o di una moralit\u00e0 sociale personale (da non confondere col moralismo bigotto tipico dell'et\u00e0 vittoriana).\nLa sua tipica separazione liberale tra Chiesa e Stato ispir\u00f2, tra gli altri, il Conte di Cavour (con la formula \"libera Chiesa in libero Stato\"). Tocqueville non approva l'anticlericalismo, ma si esprime anche contro la religione di Stato; egli accusa la commistione tra fede e politica di aver causato la crisi politico-religioso-istituzionale che ha portato alla Rivoluzione francese, che risolse il problema imponendo per\u00f2 una sua religione, il Culto dell'Essere Supremo (quindi sempre una religione imposta per fini politici, ma neppure capace di servire da esempio di moralit\u00e0, poich\u00e9 non avvertita come propria dalla maggioranza dei cittadini). La religione, inoltre, abitua il cittadino ad avere una pluralit\u00e0 di vedute e lo prepara al confronto politico, sociale e culturale.\nNonostante questa attitudine non certo ostile alla forma religiosa esteriore, oltre che alla religione della sfera privata, Tocqueville espresse una netta condanna verso la politica della Restaurazione (propugnata ad esempio da Joseph de Maistre) in quanto volta a ripristinare l'alleanza tra il \"Trono e l'Altare\", cio\u00e8 tra Stato monarchico e Chiesa, che egli giudicava una cosa negativa per entrambi (stesso giudizio espresse in chiave storica per il concordato di Napoleone): la religione non va combattuta, ma nemmeno deve compromettersi col potere, e non va finanziata dallo Stato.\nIn sintonia con le vedute dell'Illuminismo, non \u00e8 dello stesso avviso sull'Islam, che egli considera un pericolo per l'umanit\u00e0:\nStati Uniti d'America meridionali schiavisti.\nAlexis de Tocqueville sbarc\u00f2 a Filadelfia e viaggi\u00f2 a lungo nella zona nord-est del paese, cio\u00e8 nel New England, ed \u00e8 su questi vagabondaggi che il suo celebre libro si basa. Tuttavia, rispetto al Sud schiavista, questa zona non era che una realt\u00e0 secondaria del Paese sia in termini politici che economici. A Tocqueville sarebbe bastato spingersi fino alla citt\u00e0 di Baltimora, che all'epoca distava meno di una giornata di viaggio da Filadelfia, per osservare di persona quello che venne chiamato il \"motore americano\", cio\u00e8 l'economia delle piantagioni. Questo \u00e8 per\u00f2 un viaggio che non intraprese mai e, seppure nella sua opera accenni al Sud, ci\u00f2 \u00e8 solo per mettere in risalto il suo carattere \"eccezionale\" rispetto alle istituzioni politiche del Nord. Il motivo di questo scarso interesse \u00e8 che Tocqueville giudicava l'area schiavista una democrazia imperfetta con residui aristocratici, e per ci\u00f2 poco pertinente all'oggetto del suo studio, volto a cogliere gli aspetti di novit\u00e0 dell'esperienza americana.\nTocqueville riconosceva che i nativi americani avevano diritto all'integrazione nello Stato americano anglosassone, ma riteneva che fosse tardi per una vera accoglienza degli indiani, e che dopo i massacri subiti e l'inimicizia con i bianchi sarebbero finiti emarginati. Per quanto riguarda gli afroamericani, pensava che l'emancipazione dalla schiavit\u00f9 fosse inutile se essi non avessero potuto integrarsi appieno (cosa che giudicava difficile), e sarebbero finiti per diventare un popolo di secondo livello, rischiando lo sterminio anch'essi; queste previsioni si dimostreranno in parte tragicamente vere, come si vedr\u00e0 con il perdurare del razzismo negli Stati Uniti d'America.\nTocqueville nomin\u00f2 segretario al Ministero il suo amico Joseph Arthur de Gobineau, con cui avr\u00e0 un lungo carteggio epistolare sui temi della razza e della libert\u00e0: Gobineau era infatti un teorico del cosiddetto razzismo scientifico, mentre Tocqueville non condivideva queste idee.\nPensatori marxisti come Domenico Losurdo hanno accusato Tocqueville di volere una democrazia etnica liberale o colonialista, poich\u00e9 giudica il liberalismo pienamente applicabile solo in realt\u00e0 preparate a esso."}
{"id": "355725", "revid": "21371", "url": "https://it.wikipedia.org/wiki?curid=355725", "title": "Unitary authority", "text": ""}
{"id": "355726", "revid": "6923", "url": "https://it.wikipedia.org/wiki?curid=355726", "title": "Autorit\u00e0 Unitaria", "text": ""}
{"id": "355732", "revid": "671029", "url": "https://it.wikipedia.org/wiki?curid=355732", "title": "Comuni dell'Estonia", "text": "I comuni dell'Estonia (in estone \"omavalitsus\") costituiscono la suddivisione territoriale di secondo livello del Paese, dopo le contee, e ammontano a 79, di cui 15 urbani o citt\u00e0 (\"linn\", plurale \"linnad\") e 64 rurali (\"vald\", plurale \"vallad\").\nAttualmente, dopo che \u00e8 stata completata una riforma amministrativa nell'ottobre 2017, ci sono un totale di 79 comuni. 51 delle attuali municipalit\u00e0 sono il risultato di fusioni, 28 rimangono invariate. Dopo la riforma i piccoli comuni con meno di 5.000 abitanti sono stati ridotti da un numero di 169 a 15. Il numero dei consiglieri \u00e8 stato ridotto da 2.026 a 1.019. \nOgni comune \u00e8 un'unit\u00e0 di autogoverno con il proprio corpo rappresentativo ed esecutivo. I comuni estoni coprono l'intero territorio del paese. Ogni comune pu\u00f2 includere pi\u00f9 centri abitati, alcuni comuni sono divisi in distretti (in estone \"linnaosa\", plurale \"linnaosad\") con limitati poteri di governo, ad esempio Tallinn \u00e8 suddivisa in 8 distretti (Haabersti, Kesklinn, Kristiine, Lasnam\u00e4e, Mustam\u00e4e, N\u00f5mme, Pirita, P\u00f5hja-Tallinn).\nLe dimensioni dei comuni vanno da Tallinn con circa 400.000 abitanti a Ruhnu che ne ha circa 68. Molti dei comuni con meno di 3.000 abitanti hanno costituito rapporti di cooperazione per l'erogazione di servizi e per la gestione congiunta delle funzioni amministrative.\nProfili istituzionali.\nStruttura di governo.\nIn ogni comune dispone di un organo di governo locale e di un consiglio.\nIl consiglio (in estone \"volikogu\") \u00e8 un organo rappresentativo eletto dai residenti e resta in carica per un periodo di tre anni. I membri del consiglio eleggono un presidente (in estone \"volikogu esimees\") che rappresenta il comune.\nIl governo locale (in estone \"valitsus\") \u00e8 un organo esecutivo costituito dal consiglio e guidato da un sindaco (in estone \"linnapea\" nelle comuni urbani e \"vallavanem\" nei comuni rurali), che rimane in carica per tre anni. Le cariche di sindaco e di presidente del consiglio non possono essere ricoperte dalla stessa persona; gli altri membri del governo sono scelti dal sindaco e devono essere approvati dal consiglio.\nStruttura territoriale.\nLa legislazione estone \u00e8 assai precisa nella definizione dello \"status\" dei vari nuclei abitati, anche se questa categorizzazione non corrisponde necessariamente alla struttura amministrativa:\nLista.\nSono indicati in grassetto i comuni urbani. I dati relativi alla popolazione si riferiscono al 2019.\nHarjumaa.\nComuni soppressi nel 2017.\nPaldiski, Saue (urbano), Aegviidu, Keila (comune rurale), Kernu, Nissi, Padise, Vasalemma.\nHiiumaa.\nComuni soppressi nel 2017.\nEmmaste, K\u00e4ina, P\u00fchalepa, Hiiu.\nIda-Virumaa.\nComuni soppressi nel 2017.\nKivi\u00f5li, Alaj\u00f5e, Aseri, Avinurme, Iisaku, Illuka, Kohtla, Kohtla-N\u00f5mme, Lohusuu, M\u00e4etaguse, Sonda, Tudulinna, Vaivara.\nJ\u00e4rvamaa.\nComuni soppressi nel 2017.\nAlbu, Ambla, Imavere, J\u00e4rva-Jaani, Kareda, Koeru, Koigi, Paide (comune rurale), Roosna-Alliku, V\u00e4\u00e4tsa.\nJ\u00f5gevamaa.\nComuni soppressi nel 2017.\nJ\u00f5geva (urbano), Kasep\u00e4\u00e4, Pajusi, Pala, Palamuse, Puurmani, P\u00f5ltsamaa (urbano), Saare, Tabivere, Torma.\nL\u00e4\u00e4ne-Virumaa.\nComuni soppressi nel 2017.\nKunda, Laekvere, Rakke, R\u00e4gavere, S\u00f5meru, Tamsalu, Vihula.\nL\u00e4\u00e4nemaa.\nComuni soppressi nel 2017.\nHanila, Kullamaa, Lihula, Martna, Noarootsi, N\u00f5va, Ridala.\nP\u00e4rnumaa.\nComuni soppressi nel 2017.\nSindi, Are, Audru, Halinga, Koonga, Paikuse, Sauga, Surju, Tahkuranna, Tootsi, T\u00f5stamaa, Varbla, V\u00e4ndra, V\u00e4ndra (comune rurale).\nP\u00f5lvamaa.\nComuni soppressi nel 2017.\nAhja, K\u00f5lleste, Laheda, Mikitam\u00e4e, Mooste, Orava, Valgj\u00e4rve, Vastse-Kuuste, Veriora, V\u00e4rska.\nRaplamaa.\nComuni soppressi nel 2017.\nJuuru, J\u00e4rvakandi, Kaiu, K\u00e4ru, Raikk\u00fcla, Vigala.\nSaaremaa.\nComuni soppressi nel 2017.\nKuressaare, Kihelkonna, L\u00e4\u00e4ne-Saare, Laimjala, Leisi, Mustjala, Orissaare, Pihtla, P\u00f6ide, Salme, Torgu, Valjala.\nTartumaa.\nComuni soppressi nel 2017.\nKallaste, Alatskivi, Haaslava, Konguta, Laeva, Meeksi, M\u00e4ksa, Piirissaare, Puhja, Rannu, R\u00f5ngu, T\u00e4htvere, Vara, V\u00f5nnu, \u00dclenurme.\nValgamaa.\nComuni soppressi nel 2017.\nHelme, Hummuli, Karula, Palupera, Puka, P\u00f5drala, Sangaste, Taheva, T\u00f5lliste, \u00d5ru.\nViljandimaa.\nComuni soppressi nel 2017.\nM\u00f5isak\u00fcla, V\u00f5hma, Abja, Halliste, Karksi, Kolga-Jaani, K\u00f5o, K\u00f5pu, Suure-Jaani, Tarvastu.\nV\u00f5rumaa.\nComuni soppressi nel 2017.\nHaanja, Lasva, Merem\u00e4e, Misso, M\u00f5niste, S\u00f5merpalu, Urvaste, Varstu, Vastseliina."}
{"id": "355736", "revid": "287204", "url": "https://it.wikipedia.org/wiki?curid=355736", "title": "Adi Shamir", "text": "\u00c8 uno degli inventori dell'algoritmo RSA (insieme a Ron Rivest e Leonard Adleman) ed ha fornito vari contributi sia nel campo della crittografia che dell'informatica.\nShamir ha conseguito il Bachelor Science in matematica alla Tel Aviv University nel 1973, mentre nel 1975 e 1977 ha rispettivamente ottenuto presso il Weizmann Institute of Science di Rehovot in Israele, il Master of Science ed il PhD in Computer Science. Ha collaborato come ricercatore dal 1977 sino al 1980 presso il MIT, ed \u00e8 tuttora professore di matematica e computer science al Weizmann Institute. Dal 2006 ricopre anche il ruolo di \"Invited Professor\" presso la \u00c9cole Normale Sup\u00e9rieure di Parigi."}
{"id": "355739", "revid": "123337054", "url": "https://it.wikipedia.org/wiki?curid=355739", "title": "National League (campionato inglese)", "text": "La National League (conosciuta anche per ragioni di sponsorizzazione come \"The Vanarama League\") \u00e8 il campionato di calcio inglese di quinta serie, \u00e8 posto ai vertici del cosiddetto sistema \"non-league\", cio\u00e8 al di sotto della English Football League, che rappresenta con la Premier League le quattro maggiori divisioni, vi partecipano sia squadre professionistiche, che semi-professionistiche.\nStoria.\nLa lega, originariamente nota come Alliance Premier League, \u00e8 stata fondata nel 1979 dalle migliori squadre della Northern Premier League e della Southern League, che hanno dato vita ad unico campionato di quinta serie. Fino al 1986 non erano previste promozioni (la vincitrice era ammessa al processo di elezione in Football League insieme alle ultime quattro classificate della Fourth Division). \nSolo a partire dalla stagione 1986\u201387, quando il campionato ha assunto la denominazione di Conference League, una promozione \u00e8 diventata automatica e la prima squadra a conquistarla \u00e8 stato lo Scarborough. Dalla stagione 2002\u201303 le promozioni alla Football League sono aumentate da una a due.\nNel 2004 la Conference League ha poi assunto la struttura attuale su due livelli: con 22 partecipanti nel primo e 44, suddivisi in due gironi, nel secondo. Dal 2006 la divisione superiore \u00e8 passata a 24 iscritti. Mentre dal 2015, \u00e8 stata ribattezzata con il nome attuale.\nRegolamento.\nLa 1\u00aa classificata e la vincitrice dei play off, a cui partecipano le squadre giunte dal 2\u00ba al 7\u00ba posto, vengono promosse in Football League Two, mentre le ultime quattro retrocedono nei rispettivi gironi di National League North e National League South.\nPartecipazioni.\nSono 89 le squadre ad aver partecipato ai 18 campionati di National League dopo la riforma della lega nel 2004\u201305 (in grassetto i club partecipanti all'edizione 2021-22):"}
{"id": "355741", "revid": "124251286", "url": "https://it.wikipedia.org/wiki?curid=355741", "title": "National League (Inghilterra)", "text": "La National League \u00e8 la lega calcistica semiprofessionistica inglese posta ai vertici del cosiddetto sistema \"non-league\" (cio\u00e8 al di sotto della Football League).\nLa lega.\nLa lega si pone al di sotto della English Football League e al di sopra delle tre leghe interregionali, la Northern Premier League, la Southern Football League e la Isthmian Football League.\nI campionati sono tre suddivisi su due livelli: la omonima National League al vertice (la quinta serie), e sia la National League North che la National League South alla base (entrambe rappresentanti la sesta serie).\nLe squadre che compongono la lega saranno 72 dal 2022, in modo da emulare la EFL.\nStoria.\nLa lega \u00e8 nata come un unico campionato di quinta serie nel 1979, quando fu formata da squadre della Northern Premier League e della Southern League sotto il nome di \"Big Black Premier League\". Dal 1984 il nome \u00e8 associato a quello di uno sponsor e dal 1986 \u00e8 cambiato in \"Football Conference\". Fino a quell'anno la squadra che vince il campionato di Conference non era direttamente promossa alla serie inferiore della Football League, ma doveva superare una votazione da parte dei membri della Football League per accedere a questa in luogo alla peggior classificata della Fourth Division. Nessuna squadra della Alliance Premier League \u00e8 riuscita a conquistare la promozione.\nSolo dal 1987 una promozione \u00e8 diventata automatica e la prima squadra a conquistarla \u00e8 stato lo Scarborough; l'unica squadra che ha conquistato la promozione due volte sono i Kidderminster Harriers nel 1994 e nel 2000. Dalla stagione 2002-2003 le promozioni alla Football League sono aumentate da una a due.\nLa Football Conference ha poi assunto la struttura attuale su due livelli con due divisioni al secondo livello nel 2004. Nel 2015 assume il nome attuale."}
{"id": "355744", "revid": "1782831", "url": "https://it.wikipedia.org/wiki?curid=355744", "title": "Football League Championship", "text": "La Football League Championship, nota anche come \"Sky Bet Championship\" per motivi di sponsorizzazione, \u00e8 la seconda divisione del campionato di calcio inglese. Rappresenta il massimo livello della Football League, dato che la Premier League (prima divisione inglese) non ne fa parte.\nIl Championship \u00e8 il campionato di seconda divisione pi\u00f9 ricco d'Europa ed il settimo tra tutti i tornei del vecchio continente.\nStoria.\nL'attuale denominazione venne introdotta a partire dalla stagione 2004-2005 per sostituire quella transitoria di First Division, a sua volta usata al posto di quella classica di Second Division dal 1992, anno di nascita della Premier League. \nLa Second Division fu inaugurata nel 1892, quando i membri della disciolta Football Alliance furono accolti nella Football League. In due stagioni fu portata da 12 a 16 squadre, divenute 18 nel 1898 e 20 nel 1905. In origine lo scambio con la First Division era subordinato a dei test match ma, in seguito ad accuse di \"combine\" nel 1898, fu deciso un normale meccanismo di promozione e retrocessione per due posti. Dopo la guerra, il torneo pass\u00f2 a 22 squadre e fu stabilita la retrocessione di due societ\u00e0 nella nuova Third Division. Per mezzo secolo la formula rimase invariata, finch\u00e9 nel 1974 fu vivacizzata portando a tre le ascese e le discese. L\u2019attuale regolamento \u00e8 del 1988, con l\u2019espansione a 24 formazioni e l'introduzione dei play-off.\nIl campionato 2019-2020, cos\u00ec come per il resto delle competizioni sportive mondiali (salvo rare eccezioni), \u00e8 stato sospeso per pi\u00f9 di tre mesi causa pandemia di COVID-19, precisamente dall'8 marzo al 20 giugno 2020. Tutte le partite restanti disputate dopo lo stop forzato si sono giocate a porte chiuse; inoltre, per la prima volta, il campionato si \u00e8 disputato fino al mese di luglio inoltrato, terminando il 22 del mese.\nFormula.\nSi gioca un campionato di 24 squadre, ognuna delle quali disputa 46 partite in totale. Le prime due squadre sono promosse direttamente in Premier League, insieme alla vincitrice dei play-off delle squadre dalla terza alla sesta posizione. Le ultime tre squadre sono invece retrocesse direttamente in Football League One, terza divisione inglese.\nA parit\u00e0 di punteggio le squadre sono classificate secondo i seguenti criteri:\nDiritti televisivi.\nI diritti televisivi per la Football League Championship sono attualmente posseduti da Sky Sports. Gli highlights degli incontri del Championship ed i gol dei match di League One e League Two vengono mostrati da ITV. La BBC mostra dieci incontri live a stagione e gli highlights di tutti i match. In Australia, Fox Sports mostra in diretta tutti i match del Championship ogni fine settimana e gli highlights ogni marted\u00ec sera.\nLe stazioni radio locali spesso offrono la copertura radiofonica delle squadre della loro zona in ogni incontro. La BBC Sports possiede diritti nazionali esclusivi per trasmettere gli incontri del Championship in diretta nell'intero Regno Unito; molti incontri sono commentati dalle radio locali della BBC nelle rispettive zone dei vari team, mentre alcuni titoli vengono trasmessi sulle stazioni radio nazionali. Molti incontri sono anche trasmessi on-line, sul sito della BBC. In Italia, il canale Sportitalia ha avuto l'esclusiva per trasmettere le partite e le sintesi della seconda divisione inglese tra il 2005 ed il 2012. Dalla stagione 2012-2013 l'emittente italiana ha sostituito il Championship con la Ligue 1, lasciando l'Italia senza copertura televisiva per questo campionato. Nella stagione 2015-2016 il Championship \u00e8 tornato nuovamente in Italia, questa volta trasmesso da Gazzetta TV. Dopo la chiusura del canale della rosea, i diritti della competizione sono stati acquistati da Sky Sport. Nella stagione 2018-2019 il campionato torna a essere trasmesso in Italia; infatti i diritti sono stati acquistati dalla piattaforma streaming DAZN.\nSquadre.\nSono 106 le squadre che hanno preso parte ad almeno uno dei 119 campionati inglesi di seconda divisione (Second Division, First Division e Football League Championship) disputati dal 1892 ad oggi, anche se nessuno di essi ha preso parte a tutte le edizioni del torneo. Dal 1915 al 1919 e, di nuovo, dal 1939 al 1946 il campionato venne sospeso a causa della Prima guerra mondiale e della Seconda guerra mondiale. In grassetto sono le squadre che attualmente militano nella Football League Championship 2021-2022.\nCuriosit\u00e0.\nLa stagione 2004-2005 della Football League Championship, la prima nella storia della competizione, ebbe un afflusso di pubblico di 9,6 milioni, cosa che lo rese il quinto campionato al mondo per numero di spettatori, dopo la Premier League inglese, la Primera Divisi\u00f3n spagnola, la Bundesliga tedesca e la Serie A italiana; tuttavia super\u00f2 quest'ultima se si contano anche i 200.000 spettatori dei \"play-off\"."}
{"id": "355745", "revid": "163662", "url": "https://it.wikipedia.org/wiki?curid=355745", "title": "Gherardo Cibo", "text": "Biografia.\nSuo padre Aranino, morto nel 1568, era nipote, per parte della madre Teodorina, di Giovanni Battista Cybo, divenuto poi papa Innocenzo VIII. Teodorina, figlia di Giovanni Battista, spos\u00f2 il genovese Gherardo Usodimare, che, adottato dal padre di lei, acquis\u00ec il cognome dei Cybo, poi Cibo.\nGherardo si stabil\u00ec definitivamente a Roccacontrada (l'antico nome della cittadina di Arcevia, AN) nel 1540, dove forse gi\u00e0 risiedevano la madre Bianca Maria Vigeri Della Rovere e sua sorella Ortensia, poi suor Maria Maddalena in Sant'Agata. Bianca Maria era sorella del vescovo di Senigallia, Marco II.\nGherardo fu inviato giovinetto a Roma per intraprendere la carriera ecclesiastica, ma la presa di Roma da parte dei lanzichenecchi nel 1527 lo indusse a riparare presso suoi parenti nelle Marche, prima a Camerino, dal duca Giovanni Maria da Varano, quindi a Pesaro dal duca di Urbino, Francesco Maria I Della Rovere.\nGherardo segu\u00ec Francesco Maria nelle sue campagne militari nell'Italia settentrionale e da lui apprese l'arte della guerra. Alla morte di Francesco Maria, nel 1538, Gherardo mise la sua esperienza militare a difesa della fede.\nFu quindi al servizio del cardinale Alessandro Farnese, nipote di papa Paolo III, che forse aveva conosciuto frequentando l'Universit\u00e0 di Bologna e con lui si rec\u00f2 tra l'altro dall'imperatore Carlo V per difendere la Chiesa contro i ribelli della Riforma. Il 31 maggio 1540 il cardinale con il suo seguito rientrava a Roma.\nIl motivo del suo ritiro in luogo appartato e provinciale \u00e8 da ricercare molto probabilmente nella delusione subita per l'espropriazione del Ducato di Camerino da parte di Paolo III a favore della propria famiglia. Questa azione papale confermava agli occhi di Gherardo le accuse dei Riformisti contro i quali si era schierato in buona fede.\nA Roccacontrada pot\u00e9 coltivare i suoi interessi naturalistici, di ricercatore e studioso di piante, a cui associava l'amore per la pittura, la musica, la letteratura e la storia.\nCibo fu buon botanico, artista di talento e ottimo disegnatore, conosciuto ed apprezzato dalla critica internazionale. Come paesaggista (i suoi lavori sono colorati a tempera o acquarello) \u00e8 considerato tra i maggiori delle Marche e fonte dei primi paesaggi di Federico Barocci.\nPer quanto \u00e8 dato conoscere spetta a lui la fattura del pi\u00f9 antico erbario del mondo occidentale. A lui spetta inoltre la figurazione e coloritura di diversi erbari a stampa conservati nella British Library di Londra, nelle Biblioteca Angelica ed Alessandrina di Roma, nella Biblioteca Planettiana di Jesi."}
{"id": "355746", "revid": "124704177", "url": "https://it.wikipedia.org/wiki?curid=355746", "title": "National League South", "text": "La National League South (fino al 2015 conosciuta come \"Conference South\") \u00e8, con la National League North, uno dei due campionati di seconda serie del sistema della National League ed \u00e8 collocata al sesto livello del calcio inglese.\nIl campionato \u00e8 stato istituito nel 2004, dopo la suddivisione della Football Conference in due serie, di cui appunto la seconda \u00e8 formata da due gironi, raggruppa 21 squadre della zona sud dell'Inghilterra.\nLa promozione nella categoria superiore \u00e8 diretta per la prima classificata, mentre un secondo posto \u00e8 assegnato alla vincitrice dei playoff, fra la seconda e la settima classificata. Le retrocessioni nelle leghe inferiori sono invece tre. \nPartecipazioni.\nSono 124 le squadre che hanno preso parte ai 17 campionati di National League North/South disputati dal 2004/2005 al 2021/2022 (in grassetto le 43 squadre che prendono parte al torneo 2021/2022):"}
{"id": "355747", "revid": "1543377", "url": "https://it.wikipedia.org/wiki?curid=355747", "title": "Infrastruttura di dati territoriali", "text": "Il termine Infrastruttura di Dati Territoriali (IDT; \"Spatial Data Infrastructure\" nel linguaggio utilizzato internazionalmente) indica l'insieme di tecnologie, metodi, politiche ed accordi istituzionali tesi a facilitare la disponibilit\u00e0, l'omogeneicit\u00e0 e l'accesso a dati geospaziali; la parola \"infrastruttura\" viene utilizzata per veicolare il concetto di un ambiente di supporto affidabile, in analogia alle reti stradali o di telecomunicazioni, per la circolazione dei dati stessi.\nUn'IDT \u00e8 qualcosa di pi\u00f9 che un insieme di dati; un'IDT gestisce dati e relativi attributi, metadati, strumenti per la scoperta, visualizzazione e valutazione dei dati (cataloghi e \"webmapping\"), modalit\u00e0 di accesso ai dati. Per rendere un'IDT funzionale \u00e8 necessaria, inoltre, la presenza di accordi istituzionali per il coordinamento e l'amministrazione a livello locale, regionale, nazionale, continentale e mondiale.\nUn'IDT fornisce un ambiente ideale alla connessione delle applicazioni ai dati, influenzando allo stesso tempo la creazione dei dati e lo sviluppo delle applicazioni sulla base di standard e politiche appropriate.\nInteroperabilit\u00e0.\nUno dei maggiori vantaggi che, potenzialmente, offre lo sviluppo di una IDT \u00e8 la possibilit\u00e0 di riutilizzo, quindi di protezione del valore, di dati e sistemi esistenti (mantenimento, aggiornamento, re-ingegnerizzazione), grazie ad un processo evolutivo di migrazione sostenibile da sistemi \"legacy\" a sistemi basati su standard internazionalmente riconosciuti; ci\u00f2 dovrebbe assicurare l'interoperabilit\u00e0 della IG disponibile.\nL'interoperabilit\u00e0, intesa come la capacit\u00e0 di sistemi computer-based di comunicare in maniera significativa tra di loro (anche se non previsto durante lo sviluppo dei singolo sistemi), riveste un ruolo fondamentale nello sviluppo di una IDT; le nuove tecnologie dell\u2019informazione, grazie all'uso di standards comuni, permettono di realizzare interfacce di comunicazione tali da rendere possibile la collaborazione tra servizi sviluppati in tempi diversi, da enti diversi, su diverse piattaforme ed indipendentemente l'uno dall'altro.\nIl concetto di interoperabilit\u00e0 si applica a diversi livelli; si distingue generalmente:\nNegli attuali processi di sviluppo di IDT si sta facendo ampio uso del paradigma della programmazione distribuita basata su webservices: i webservices sono delle componenti software web-based che espongono le proprie caratteristiche e funzionalit\u00e0 tramite interfacce standard. L'uso di interfacce sviluppate secondo standards internazionalmente riconosciuti, permette l'interoperabilit\u00e0 fra webservices, indipendentemente dall'architettura su cui sono stati implementati.\nPer quel che riguarda le IDT, l'Open Geospatial Consortium \u00e8 da alcuni anni attivo nella redazione di specifiche tecniche per la realizzazione di componenti standard utili all'implementazione di IDT. Da diversi anni OGC lavora in stretto contatto con ISO TC211. OGC prende a riferimento gli standard ISO, d'altro canto alcune specifiche OGC sono ora standard ISO (es. ISO 19128:2005 Geographic information - Web map server interface).\nPer quanto riguarda l'interoperabilit\u00e0 semantica \u00e8 possibile fare riferimento all'attivit\u00e0 del W3C in relazione al Semantic Web, mentre nello specifico dell'interoperabilit\u00e0 semantica in ambito IDT \u00e8 molto attivo il Muenster Semantic Interoperability Lab (MUSIL).\nGeoportali.\nNel contesto della progettazione e sviluppo di una IDT, un geoportale costituisce il punto di accesso singolo a risorse geospaziali distribuite.\nIl documento OGC Geospatial Portal Reference Architecture delinea un'architettura concettuale di riferimento per l'implementazione di un geoportale basata su paradigma SOA (quindi offre funzionalit\u00e0 software tramite web services secondo il paradigma \"publish-find-bind\") e ne specifica comportamento e componenti funzionali. Tale architettura prevede la presenza di quattro classi principali di servizi a supporto delle necessit\u00e0 funzionali di un geoportale:"}
{"id": "355748", "revid": "124672752", "url": "https://it.wikipedia.org/wiki?curid=355748", "title": "National League North", "text": "La National League North (conosciuta fino al 2015 come \"Conference North\") \u00e8, con la National League South, uno dei due campionati di seconda serie del sistema della National League ed \u00e8 collocata al sesto livello del calcio inglese.\nIl campionato \u00e8 stato istituito nel 2004, dopo la suddivisione della Football Conference in due serie, di cui appunto la seconda \u00e8 formata da due gironi, raggruppa 22 squadre della zona nord dell'Inghilterra.\nLa promozione nella categoria superiore \u00e8 diretta per la prima classificata, mentre un secondo posto \u00e8 assegnato alla vincitrice dei playoff, fra la seconda e la settima classificata. Le retrocessioni nelle leghe inferiori sono invece tre.\nPartecipazioni.\nSono 124 le squadre che hanno preso parte ai 17 campionati di National League North/South disputati dal 2004/2005 al 2021/2022 (in grassetto le 43 squadre che prendono parte al torneo 2021/2022):"}
{"id": "355750", "revid": "339392", "url": "https://it.wikipedia.org/wiki?curid=355750", "title": "Conference", "text": ""}
{"id": "355752", "revid": "339392", "url": "https://it.wikipedia.org/wiki?curid=355752", "title": "Alliance Premier League", "text": ""}
{"id": "355756", "revid": "106456", "url": "https://it.wikipedia.org/wiki?curid=355756", "title": "Abbazia di Saint Denis", "text": ""}
{"id": "355757", "revid": "28592", "url": "https://it.wikipedia.org/wiki?curid=355757", "title": "Basilica di Saint Denis", "text": ""}
{"id": "355766", "revid": "767487", "url": "https://it.wikipedia.org/wiki?curid=355766", "title": "Missing Persons", "text": "I Missing Persons sono stati un gruppo musicale new wave - rock elettronico, fondato nel 1980 dal chitarrista Warren Cuccurullo, dalla cantante Dale Bozzio e dal batterista Terry Bozzio. Poco dopo si aggiunsero il bassista Patrick O'Hearn ed il tastierista Chuck Wild. La voce di Dale ed il suo trucco scenico resero il gruppo molto celebre all'inizio degli anni ottanta.\nStoria.\nDale e Terry Bozzio si incontrarono e sposarono quando stavano lavorando con Frank Zappa, e Cuccurullo divenne loro amico contribuendo al disco \"Joe's Garage\" di Zappa. Anche O'Hearn era amico di Zappa, essendo componente della sua touring band.\nPrimi successi.\nNel 1980 i Missing Person registrarono il loro primo disco, un EP di 4 canzoni intitolato \"Missing Persons\", negli UMRK studios (di propriet\u00e0 di Zappa); la registrazione venne finanziata dal padre di Cuccurullo. Successivamente fecero un tour per promuovere il disco, apparvero nel film \"Lunch Wagon\", e divennero una band di culto nel circuito musicale di Los Angeles. \"Mental Hopscotch\" fu la canzone mandata pi\u00f9 spesso sulla stazione radio locale KROQ, e l'EP vendette 7.000 copie.\nNel 1982 il gruppo firm\u00f2 un contratto con la Capitol Records. Con il supporto di questa etichetta venne ripubblicato l'EP di debutto, che vendette altre 250.000 unit\u00e0, e l'album \"Spring Session M\" (anagramma di \"Missing Persons\") che valse al gruppo un disco d'oro.\nI singoli tratti dall'album, \"Destination Unknown\", \"Walking in L.A.\" (in Italia pubblicati sullo stesso singolo), \"Words\", e \"Windows\" fecero tutti un grande successo.\nNel maggio del 1983 il gruppo partecip\u00f2 al festival Southern California concert, uno dei pi\u00f9 importanti festival statunitensi, al fianco di affermati artisti quali i gruppi Berlin, The Pretenders e U2, oltre al cantante David Bowie e molti altri.\nL'album sperimentale \"Rhyme &amp; Reason\" (1984) non incontr\u00f2 i favori del pubblico. La Capitol dimostr\u00f2 disappunto per la direzione che il gruppo stava prendendo. L'album successivo, \"Color In Your Life\", fu infatti molto pi\u00f9 convenzionale; inoltre prima dell'inizio del tour le crescenti tensioni fra Terry e Dale Bozzio portarono alla fine del loro legame matrimoniale ed artistico.\nCarriere soliste.\nDopo lo scioglimento del gruppo Cuccurullo fu chitarrista dei Duran Duran per oltre un decennio, comparendo nei credits dei loro successi verso i tardi Anni '80 quali \"Notorious\" e \"Big Thing\", per divenire membro ufficiale del complesso nel 1990 e collaborare ai 5 album successivi della band. Lasci\u00f2 i Duran Duran nel 2001.\nWarren ha pubblicato due dischi solisti.\nDale Bozzio ebbe dei successi minori come solista, arrivando nella classifica delle top 40 con la canzone \"Simon oh Simon\", scritta e prodotta da Prince.\nTerry Bozzio suon\u00f2 come batterista per numerosissime band, pubblic\u00f2 diversi dischi solisti e video didattici.\nO'Hearn si dedic\u00f2 alla musica ambient strumentale.\nWild compose musica New Age col nome Liquid Mind."}
{"id": "355773", "revid": "10978", "url": "https://it.wikipedia.org/wiki?curid=355773", "title": "Metapsichica", "text": ""}
{"id": "355776", "revid": "827882", "url": "https://it.wikipedia.org/wiki?curid=355776", "title": "Franz Sacher", "text": "Biografia.\nErede di una ricca famiglia di albergatori di origine ebraica e giovane panettiere di corte, nel 1832 il principe Klemens von Metternich gli chiese di preparare un dolce per un ospite speciale, dato che il pasticciere di corte era in quel momento malato. L'appena sedicenne apprendista cuoco aguzz\u00f2 l'ingegno e realizz\u00f2 uno dei dolci pi\u00f9 famosi della storia, e pare che Metternich dopo aver assaggiato la \"Sacher\" abbia gradito.\nLa torta \u00e8 composta da pan di Spagna al cioccolato con una farcitura di albicocche extra ricoperta con glassa al cioccolato fondente. Tradizionalmente viene accompagnata da panna senza zucchero semimontata o da un caff\u00e8, cos\u00ec esige la tradizione; una torta ideale per iniziare la mattina o accompagnare un fine t\u00e8 delle cinque.\nDaniel Peter, l'inventore di una particolare macchina impastatrice per dolci e il primo creatore del cioccolato al latte, rivendic\u00f2 come sua la Sacher-Torte e inizi\u00f2 contro Franz Sacher e i suoi nipoti una lunga disputa giudiziaria, che si concluse solo nel 1875 con la vittoria della famiglia Sacher.\nL'anno seguente Franz Sacher, divenuto ormai ricco, abbandon\u00f2 le cucine per aprire a Vienna l'Hotel Sacher, che gest\u00ec fino alla morte insieme al figlio Eduard."}
{"id": "355778", "revid": "104265", "url": "https://it.wikipedia.org/wiki?curid=355778", "title": "Curva di Hubbert", "text": "La curva di Hubbert (o hubbertiana), cos\u00ec chiamata dal geologo M. King Hubbert \u00e8 la derivata della funzione logistica.\nUn esempio della curva di Hubbert pu\u00f2 essere espressa come:\nLa curva \u00e8 molto simile, ma non identica, ad una distribuzione normale. \u00c8 stata inizialmente intesa come modello per la stima della quantit\u00e0 di petrolio estraibile da un giacimento. Secondo questo modello, la quantit\u00e0 del petrolio estratto, e quindi prodotto, \u00e8 determinata dalla velocit\u00e0 nello scoprire nuovi giacimenti petroliferi. Superato il punto di massima della funzione (detto picco di Hubbert) si avr\u00e0 un declino dell'estrazione di petrolio che tender\u00e0 infine a zero.\nHubbert applic\u00f2 per la prima volta il suo modello alla produzione petrolifera degli Stati Uniti, riuscendo a prevedere con dieci anni di anticipo che questa produzione avrebbe raggiunto il suo massimo all'inizio degli anni settanta. Tuttavia, l'applicabilit\u00e0 della curva di Hubbert presenta dei limiti poich\u00e9 non tiene in considerazione gli effetti delle nuove tecnologie, delle manovre dei governi e di particolari congiunture economiche."}
{"id": "355779", "revid": "729019", "url": "https://it.wikipedia.org/wiki?curid=355779", "title": "Maurizio Zaffiri", "text": "Biografia.\nCresciuto nelle giovanili del CUS L'Aquila, esord\u00ec in serie A1 il 15 settembre 1996 con .\nNell'estate del 2000 fu convocato in Nazionale italiana da Brad Johnstone per il Tour nel Sud Pacifico esordendo il 15 luglio a Lautoka contro .\nNell'autunno di quell'anno fu titolare anche contro la e con gli \"All Blacks\" a Genova.\nNel 2001 debutt\u00f2 nel Sei Nazioni al Flaminio contro il .\nFu a nel 2002 e poi a l'anno successivo; con i lombardi vinse la Coppa Italia 2003-04, segnando una meta nella finale contro il , e si laure\u00f2 campione d'Italia due volte, nel 2004-05 e nel 2007-08.\nDopo aver giocato altri tre \"test match\" tra 2003 e 2005, fu riconvocato in nazionale da Pierre Berbizier per i Sei Nazioni 2006 e , nel corso del pi\u00f9 recente dei quali disput\u00f2 la sua ultima partita in azzurro, contro l' a Roma.\nNel mercato invernale di gennaio 2009 torn\u00f2, insieme al suo compagno di squadra Alejandro Moreno, a e ad agosto 2014 annunci\u00f2 il suo ritiro per diventare preparatore atletico della squadra dalla successiva stagione di Eccellenza; nonostante il ritiro, il 9 maggio 2015 fu schierato per giocare da capitano l'ultima partita di campionato contro il in occasione dell'addio all'attivit\u00e0 agonistica di Salvatore Perugini e Simon Picone.\nNella sua carriera ha totalizzato, in campionato, 198 presenze ufficiali realizzando 36 mete per complessivi 180 punti, e ha giocato 37 partite nelle coppe europee, di cui 27 in Heineken Cup, segnando una meta."}
{"id": "355785", "revid": "21371", "url": "https://it.wikipedia.org/wiki?curid=355785", "title": "Afro-asiatico", "text": ""}
{"id": "355793", "revid": "22356", "url": "https://it.wikipedia.org/wiki?curid=355793", "title": "Titanosauroidea", "text": ""}
{"id": "355796", "revid": "1781168", "url": "https://it.wikipedia.org/wiki?curid=355796", "title": "Antonio Lazzari (geologo)", "text": "\u00c8 stato membro dell'Accademia Pontaniana, della Societ\u00e0 geologica italiana e della Societ\u00e0 dei Naturalisti.\nAllievo di Giuseppe De Lorenzo, dopo una carriera alla direzione dell'Agip e una esperienza in Albania, preferisce insegnare Geologia e poi Geografia Fisica all'Universit\u00e0 di Napoli, eseguendo varie rilievi geologici come consulente dello stesso Agip. Ad A. L. \u00e8 dedicato in Castro, sua citt\u00e0 natale, il Museo Civico Archeologico."}
{"id": "355804", "revid": "22356", "url": "https://it.wikipedia.org/wiki?curid=355804", "title": "Saltasauride", "text": ""}
{"id": "355806", "revid": "35804", "url": "https://it.wikipedia.org/wiki?curid=355806", "title": "Carlisti", "text": ""}
{"id": "355808", "revid": "181699", "url": "https://it.wikipedia.org/wiki?curid=355808", "title": "ANZAC Day", "text": "L'ANZAC Day \u00e8 una commemorazione che si tiene ogni anno in Australia e Nuova Zelanda il 25 aprile in memoria di tutti i soldati delle forze armate australiane e neozelandesi (\"ANZAC\" \u00e8 infatti l'acronimo di \"Australia and New Zealand Army Corps\", \"Corpo d'armata di Australia e Nuova Zelanda\") caduti in tutte le guerre.\nIl 25 aprile 1915, definito \"ANZAC DAY\", costituisce una data simbolica scelta a rappresentare il grande contributo dei soldati australiani e neozelandesi e la crescita del loro patriottismo; la partecipazione delle truppe ANZAC alla prima guerra mondiale ebbe infatti un'importanza fondamentale nel processo di affrancamento di Australia e Nuova Zelanda dal passato di marginali colonie. La Giornata dell'ANZAC \u00e8 celebrato anche nelle Isole Cook, a Niue, in Samoa e in Tonga, ma non a Papua Nuova Guinea.\nStoria.\nI soldati australiani e neozelandesi hanno combattuto sia nella Prima che nella Seconda guerra mondiale. La scelta del 25 aprile ricorda l'anniversario del primo sbarco dei soldati australiani e neozelandesi, i cosiddetti \"Diggers\", \"scavatori\", soprannome dato dal fatto che spesso l'incarico di scavare trincee era dato dai comandi britannici alle truppe ANZAC, a Gallipoli (Turchia) per prendere parte alla ambiziosa campagna dei Dardanelli del 1915 pianificata dagli Alleati allo scopo di infliggere una sconfitta decisiva all'Impero ottomano e portare aiuto all'Impero russo. Fu la prima volta che l'Impero britannico impieg\u00f2 in Europa i soldati bianchi reclutati nelle pi\u00f9 lontane colonie agli antipodi.\nA causa delle difficolt\u00e0 logistiche, dei gravi errori di strategia e di tattica da parte dell'alto comando britannico e della dura resistenza del nemico, le truppe ANZAC subirono perdite elevatissime durante la lunga ed estenuante campagna combattuta prevalentemente a poca distanza dalle spiagge e caratterizzata da inutili e cruenti attacchi frontali contro le posizioni trincerate nemiche.\nI soldati australiani e neozelandesi, impegnati su un teatro di guerra sconosciuto e per scopi bellici poco comprensibili alle truppe, dimostrarono risolutezza e grande coesione nonostante il fallimento finale dell'operazione e le grandi sofferenze per i disagi materiali, le malattie, le perdite in combattimento.\nFilmografia.\nNel 1981 il regista australiano Peter Weir ha diretto il film \"Gallipoli\" (versione italiana: \"Gli anni spezzati\") in cui narra con grande efficacia drammatica la tragica storia di alcuni soldati dell'ANZAC impegnati nella durissima campagna dei Dardanelli. Anche il film \"The Water Diviner\" del 2014, diretto e interpretato da Russell Crowe, tratta del Corpo d'armata di Australia e Nuova Zelanda. La storia si svolge nel 1919 e racconta di un padre australiano che arriva a Gallipoli (Turchia) alla ricerca delle tombe dei figli soldati dell'ANZAC."}
{"id": "355810", "revid": "112375079", "url": "https://it.wikipedia.org/wiki?curid=355810", "title": "Indotto", "text": "Si dice indotto industriale, a volte, l'insieme di sotto industrie o artigiani che producono parti elementari necessarie alle grandi industrie per realizzare i prodotti finiti. Negli ultimi vent'anni la parola \"indotto\" ha preso un significato pi\u00f9 ampio, e ora si considera lavoro indotto anche quello che non \u00e8 direttamente connesso alla grande industria.\nAd esempio in un indotto vi sono compresi tutti i \"servizi\" diretti e indiretti che fanno poi funzionare il polo industriale, la zona industriale o il distretto industriale. Sono quindi considerati nell'indotto anche spacci, edicole, ristoranti, mense, trasporti di persone, trasporti pesanti ed ogni altra possibile attivit\u00e0 che si possa immaginare nel contesto di una \"area\" industriale. Le attivit\u00e0 dell'indotto intese come servizi sono quelle attivit\u00e0 che prestano offerte commerciali e tecniche di supporto logistico alla vocazione principale dell'area industriale."}
{"id": "355814", "revid": "2519", "url": "https://it.wikipedia.org/wiki?curid=355814", "title": "Anzac Day", "text": ""}
{"id": "355815", "revid": "1610933", "url": "https://it.wikipedia.org/wiki?curid=355815", "title": "Biancone", "text": ""}
{"id": "355816", "revid": "109886900", "url": "https://it.wikipedia.org/wiki?curid=355816", "title": "Salon (mostra)", "text": "Il Salon fu un'esposizione periodica di pittura e scultura, che si svolse al Louvre di Parigi, con cadenza biennale fino al 1863 ed annuale in seguito (decreto imperiale del 13 novembre 1863), dal XVII al XIX secolo. I Salon furono proprio coloro che decidevano se un quadro potesse essere messo o meno in esposizione alla stessa stregua.\nDescrizione.\nIl Salon nasce nel 1667 con la prima esposizione organizzata dall'Accademia reale, riservata solamente ai membri dell'Accademia stessa. Dopo questa data, le esposizioni successive ebbero cadenza biennale sino al 1675, quando, a causa dell'elevato costo, si svolsero solo nel 1699, nel 1704 e nel 1706, quest'ultima della durata di un solo giorno. Fino al 1791 tutte le esposizioni furono inaugurate il giorno di san Luigi, onomastico del re. Allestite prima nella galleria del Palais-Royal e nel cortile dell'h\u00f4tel Richelieu, quelle del 1699 e del 1704 si svolsero nella Grande Galerie del Louvre e dal 1725 presero definitivamente posto nel Salon Carr\u00e9, da cui il nome Salon, occupando talvolta anche la galleria detta dell'Apollo. \nDal 1737 al 1748, ad eccezione del 1744, la mostra ebbe cadenza annuale, poi nuovamente biennale dal 1748 al 1791. Nel 1748 venne istituita una commissione incaricata di salvaguardare la tradizione della \u201cgrande pittura\u201d ed esercitare un controllo sulla moralit\u00e0 delle opere proposte. \nSin dall'origine l'allestimento venne affidato a un artista detto \"le Tapissier\" o \"le D\u00e9corateur\"; tale incarico, dal 1761 al 1773, assunto da Jean-Baptiste-Sim\u00e9on Chardin a cui subentr\u00f2 Joseph-Marie Vien, Louis-Jean-Fran\u00e7ois Lagren\u00e9e il Vecchio, Louis-Michel van Loo nel 1783 e 1785, e Louis Durameau. \nCon la Rivoluzione vennero apportate una serie di modifiche radicali al regolamento del Salon: nel 1791 l'esposizione divenne libera e accessibile a tutti e dal 1798 venne istituita una giuria di ammissione eletta a suffragio universale. La giuria assunse presto per\u00f2 una veste di conformistica ufficialit\u00e0 e sotto l'Impero fu composta da tre artisti e due amatori presieduti dal Denon. Soppressa nel 1848, ma reintrodotta l'anno seguente, la giuria mostr\u00f2 un indirizzo sempre pi\u00f9 rigido rifiutando molti candidati e qualsiasi opera non conforme ai gusti accademici.\nNel 1863 la giuria diede dei verdetti particolarmente rigidi escludendo di fatto quasi 3000 quadri. Il clamore suscitato da tale scelta fece decidere allo stesso Imperatore Napoleone III di organizzare una libera esposizione dei dipinti esclusi, chiamato poi Salon des Refus\u00e9s. Successivamente la struttura organizzativa del Salon viene riformata, consentendo l'ingresso in giuria anche da parte di alcuni artisti gi\u00e0 premiati con medaglia. In questo modo avviene una progressiva apertura dell'esposizione alle nuove tendenze dell'arte impressionista.\nLa Secessione.\nNel dicembre 1890 il leader della Soci\u00e9t\u00e9 des Artistes Fran\u00e7ais che gestiva il Salon, William-Adolphe Bouguereau espose l'idea che il \"Salon\" potesse diventare un'esposizione senza premi, che sponsorizzasse i giovani. Ernest Meissonier, Pierre Puvis de Chavannes, Auguste Rodin e altri artisti rigettarono la proposta facendo sorgere una secessione. Essi crearono la Soci\u00e9t\u00e9 Nationale des Beaux-Arts nel 1891, esponendo in un altro \"Salon\" chiamato \"Salon de la Soci\u00e9t\u00e9 Nationale des Beaux\u2013Arts\", in breve \"Salon du Champs de Mars\".\nNel 1903, in risposta a ci\u00f2, da molti artisti tra cui Pierre-Auguste Renoir e Auguste Rodin, venne ideato il Salon d'Automne.\nI premiati.\nTra i vari premiati si ricorda nel 1878 Antonio Rotta e nel 1900 Giovanni De Martino che vinse il premio speciale del \"Salon de Paris\" al Museo del Louvre, con l'opera di una scultura in bronzo intitolata \"Le P\u00eacheur de criquets\" (\"Il pescatore di locuste\")."}
{"id": "355820", "revid": "31886", "url": "https://it.wikipedia.org/wiki?curid=355820", "title": "Circaetus gallicus", "text": "Il biancone (\"Circaetus gallicus\", Gmelin 1788) \u00e8 un uccello rapace appartenente alla famiglia degli accipitridi.\nLa sua particolarit\u00e0 \u00e8 quella di nutrirsi quasi esclusivamente di serpenti.\nEtimologia.\nIl suo nome latino \"Circaetus\" deriva dal greco \"kirkos\" = falco e \"a\u00ebtos\" = aquila, mentre l'aggettivo \"gallicus\" fa riferimento a quell'area della Francia detta appunto Gallia.\nAspetto.\nCon una lunghezza corporea di circa 70\u00a0cm e un'apertura alare di 170\u2013190\u00a0cm \u00e8 pi\u00f9 grande della comune poiana e pi\u00f9 simile nella struttura a un'aquila.\n\u00c8 chiaro nella parte inferiore mentre l'area del capo e del petto si distacca con evidenza dal resto del corpo.\nHa una testa relativamente grande e occhi gialli e lucenti.\nI piccoli atti al volo sono molto pi\u00f9 chiari e hanno talvolta una testa quasi bianca.\nDistribuzione e biotopo.\nCon circa 5.900 - 14.000 coppie in Europa i bianconi sono tra le specie pi\u00f9 rare. \nSi trova anche in Europa meridionale e orientale, a macchia di leopardo tuttavia anche in Ungheria e Polonia.\nAma le regioni calde, aperte e ricoperte di arbusti come le steppe, le savane, i deserti sconfinati e le foreste. Importante per questo animale \u00e8 la presenza di animali da preda.\nIn qualit\u00e0 di evidente uccello migratore si sposta tra agosto e ottobre con prestazioni giornaliere fino ai 100\u00a0km/h principalmente passando per Gibilterra verso le regioni a sud del Sahara, e facendo ritorno in Italia solo verso marzo.\nIn tutto il mondo ci sono 4 - 6 specie del genere \"Circaetus\" che si possono trovare tutte anche in Africa ad eccezione del \"Circaetus gallicus\". Il \"C. beaudouini\" e il \"C. pectoralis\" vengono classificati anche col nome di \"C. gallicus\" come un'unica sottospecie. Il \"C. beaudouini\" assomiglia nella corporatura al \"C. gallicus\", ma \u00e8 pi\u00f9 piccolo. Il \"C. pectoralis\" sembra piuttosto diverso con la sua colorazione nera e marrone della parte superiore del corpo, ma costituisce a macchia di leopardo delle coppie miste in un terreno molto ristretto di coincidenza con il \"C. beaudouini\".\nBiancone \"C. g. gallicus\" (Gmelin, 1788)\nBiancone di Beaudouin \"C. g. beaudouini\" J. Verreaux e Des Murs, 1862 - Savana dell'Africa occidentale dalla Mauritania meridionale al Sudan del Sud-ovest fino al Kenya nord-occidentale.\nBiancone dal petto nero \"C. g. pectoralis\" A. Smith, 1829 - Zone di foreste torride e di paesaggi aperti dell'Africa meridionale e orientale dall'Etiopia fino all'Uganda e al Capo di Buona Speranza.\nBiancone monocolore \"C. g. cinereus\" Vieillot, 1818 - Intera zona di savana e di foresta torrida dell'Africa tropicale (esclusi i terreni desertici della penisola somala e dell'Africa sudoccidentale).\nBiancone dal petto grigio \"C. g. fasciolatus\" Kaup, 1847 - Lungo la zona costiera del Kenya fino all'estremo nord-est del Sudafrica.\nBiancone dal nastro \"C. g. cinerascens\" di J. W. von M\u00fcller, 1851 - Zona umida della savana nel settore margine della zona pluviale africana, come anche nell'altopiano etiope.\nAlimentazione.\nRapace diurno di grosse dimensioni, ha una dieta molto peculiare. Si nutre infatti esclusivamente di rettili, soprattutto serpenti e in misura marginale lucertole, perci\u00f2 dipende strettamente dalla loro presenza. Tali uccelli, veri e propri \"sterminatori di serpenti\", circondano la loro vittima sbattendo le ali, cos\u00ec da disorientare il rettile.\nRiproduzione.\nCostruisce il suo nido preferibilmente in alberi alti dislocati sui pendii. Depone le uova probabilmente solo all'et\u00e0 di tre o quattro anni e quindi poi solo un uovo per volta. Depone in Europa meridionale e in Marocco in aprile, in India al contrario gi\u00e0 a gennaio/febbraio. La femmina cova a maggio e giugno per circa 45-47 giorni un uovo bianco lungo pi\u00f9 di 7\u00a0cm. Il piccolo resta nel nido per 60-80 giorni."}
{"id": "355822", "revid": "228587", "url": "https://it.wikipedia.org/wiki?curid=355822", "title": "Pseudolarix amabilis", "text": "Gli pseudolarici, o falsi larici (\"Pseudolarix\") sono un genere di piante della famiglia delle Pinacee, attualmente considerato monospecifico e comprendente la sola specie Pseudolarix amabilis .\nFu scoperta dal botanico inglese Charles Maries.\nDescrizione.\nProveniente dalle regioni della Cina sud-orientale Zhejiang e Jiangxi e molto diffuso in Europa come bonsai, \u00e8 caratterizzato da aghi che ingialliscono e cadono durante l'inverno, come negli alberi decidui; per questa sua caratteristica \u00e8 conosciuto comunemente come larice dorato.\nHa la caratteristica di essere un albero a crescita lenta e la cui corteccia \u00e8 di colore grigio e marrone (molto spesso \u00e8 spaccata in et\u00e0 matura), con foglie caduche e flessibili. La pianta trasuda una grande quantit\u00e0 di resina che, a differenza di altre pinacee, contiene acido succinico. \nPer tale motivo si suppone che l'ambra del Baltico (chiamata mineralogicamente succinite) sia resina fossile di qualche specie di \"Pseudolarix\" vissuta durante il Terziario."}
{"id": "355850", "revid": "124123", "url": "https://it.wikipedia.org/wiki?curid=355850", "title": "Vladimir Vladislavovi\u010d Voevodskij", "text": "Nel 2002 gli \u00e8 stata conferita la medaglia Fields per lo sviluppo di una nuova teoria coomologica per le variet\u00e0 algebriche. Partendo da un'idea di Andrej Suslin ha quindi generato la coomologia dei motivi, che si lega anche ad una teoria di Alexander Grothendieck sull'esistenza di oggetti, detti appunto \"motivi\", che stringono legami fra la Teoria dei numeri e la Geometria algebrica. Inoltre la teoria di Voevodskij indica l'esistenza di forti connessioni fra le variet\u00e0 algebriche e le k-teorie algebriche, fornendo probabilmente una base per ulteriori studi futuri sulla coomologia.\nInfatti dal suo lavoro \u00e8 derivata la dimostrazione della congettura di Milnor, che per molti anni \u00e8 rimasta una questione aperta nell'ambiente matematico. La medaglia Fields \u00e8 stata assegnata con la seguente motivazione: \u00ab(il lavoro di Voevodskij) \u00e8 caratterizzato da una abilit\u00e0 formidabile nel gestire idee altamente astratte e di utilizzare con facilit\u00e0 e flessibilit\u00e0 queste idee per risolvere problemi matematici alquanto concreti\u00bb."}
{"id": "355876", "revid": "1318658", "url": "https://it.wikipedia.org/wiki?curid=355876", "title": "IX arrondissement di Parigi", "text": "Il IX \"arrondissement\" di Parigi si trova sulla \"rive droite\", a nord del centro cittadino."}
{"id": "355877", "revid": "1305772", "url": "https://it.wikipedia.org/wiki?curid=355877", "title": "Bungee jumping", "text": "Il bungee jumping (in italiano salto con corda o fune elastica) \u00e8 un'attivit\u00e0 sportiva che consiste nel lanciarsi da un luogo elevato (per esempio un ponte) dopo essere stati imbracati con una corda elastica. Un'estremit\u00e0 della corda \u00e8 fissata al corpo della persona che si lancia (in genere alle caviglie) e l'altra al punto da cui avviene il lancio.\nGeneralit\u00e0.\nLa pratica ha preso ispirazione da un rituale d'iniziazione nell'Isola di Pentecoste, facente parte dell'arcipelago delle Isole Nuove Ebridi (che formano la repubblica di Vanuatu), al largo dell'oceano Pacifico. In questo rituale, che si perde nella notte dei tempi, un giovane doveva, per dimostrare il proprio coraggio, lanciarsi da una altezza di dieci e pi\u00f9 metri (tipicamente da un alto albero) avendo legata ad una caviglia una liana lunga poco meno dell'altezza da cui avveniva il salto. Si trattava di un rituale pericoloso e doloroso, non solo per la possibilit\u00e0 di rottura della corda, ma anche perch\u00e9 la liana era poco elastica e quindi lo strappo conseguente alla fine del lancio era forte e traumatico.\nViceversa l'attivit\u00e0 praticata ora usa corde molto sicure ed elastiche che rendono molto graduale la decelerazione dopo la caduta libera; perci\u00f2 chi lo pratica al giorno d'oggi lo vive come un gioco e si lancia per provare emozioni, \"sentire l'adrenalina\", sfidare la forza di gravit\u00e0 e superare i propri limiti. Dal 1993, anno in cui venne costruito il primo elastico da lancio, pi\u00f9 di un milione di persone nel mondo si \u00e8 lanciato e si \u00e8 abbandonato alla forza gravitazionale. I primi salti vennero effettuati negli anni settanta ma erano illegali; si usavano cavi di caucci\u00f9, non molto sicuri. Oggi l'attrezzatura consiste di materiale da alpinismo omologato e materiale specifico da bungee.\nPreparazione.\nUna volta giunti sul sito di lancio \u00e8 ormai prassi dovere compilare e firmare una serie di documenti che non solo declinano la ditta da ogni responsabilit\u00e0 ma autocertificano lo stato di buona salute. Fatto questo si dichiara il peso e si viene imbragati per il lancio. Fuori pedana si viene fissati all'elastico tramite le 2 cavigliere e alla corda di sicurezza tramite l'imbragatura d'alpinismo. Fatto questo viene spiegato il salto e si viene accompagnati alla pedana di lancio. Qui tramite un countdown si riceve l'ordine di lancio.\nAttrezzatura.\nElastico.\nL'elastico del bungee jumping viene fissato alla piattaforma e alle caviglie del saltatore (tramite 2 cavigliere) ed \u00e8 costituito da una piattina (una striscia di venti fili di lattice incollati) passata circa cinquanta volte tra due anelli; una seconda serie di piattine viene poi applicata alla prima, per rinsaldare la corda ottenuta. L'elastico pu\u00f2 estendersi fino al 650% della sua lunghezza iniziale e pesa all'incirca 50\u00a0kg. Nonostante offra una sicurezza pressoch\u00e9 totale per circa 1000 lanci, viene comunque sostituito dopo poco pi\u00f9 di 200 salti. Il costo medio di un elastico \u00e8 all'incirca di 4000-5000 \u20ac. A seconda del peso del lanciatore viene utilizzata una corda diversa.\nCorda di sicurezza.\nQuesta parallela all'elastico ed \u00e8 una corda da alpinismo ad alta resistenza agli strappi. Nel caso l'elastico dovesse rompersi, entra in gioco la corda di sicurezza, legata al saltatore tramite un imbraco da alpinismo.\nImbracatura.\nL'imbracatura \u00e8 composta da 2 elementi: cavigliere e imbrago da alpinismo. Le cavigliere sono di tessuti ad alta resistenza, fissati tramite del velcro e munite di strisce che consentono l'aggancio, tramite moschettoni, all'elastico. L'imbrago d'alpinismo invece viene fissato al bacino e al torace, questo serve solo da attacco alla corda di sicurezza.\nLancio.\nSi svolge da una pedana opportunamente fissata alla zona di lancio (ponte o gru che sia). Seguiti sempre dal personale si viene \"spinti\" al lancio tramite countdown. Di norma ci si deve spingere in avanti, con la faccia rivolta verso la caduta e braccia aperte.\nQui abbiamo diverse fasi:\nControindicazioni.\nCon controindicazioni si intende quell'insieme di affezioni o patologie non compatibili con la pratica di questo sport. \nIncidenti.\nNel 1998 si sono verificati 2 incidenti non mortali, a carico di due organizzazioni ora non pi\u00f9 attive. Nel 2002 a Terni, a pochi chilometri dalla cascata delle Marmore, in un ponte usato per scopi idroelettrici, si \u00e8 verificato il primo incidente mortale in Italia, dovuto ad un errore umano del team: una coppia di due ragazzi, Alberto Galletti paracadutista della Folgore e Tiziana Accorr\u00e0, studentessa, arriv\u00f2 sul ponte mentre l'organizzazione stava gi\u00e0 smontando l'impianto. Non \u00e8 vero che insistettero per lanciarsi comunque, infatti dopo di loro si sarebbe dovuto lanciare un altro ragazzo; uno dei membri del team, nella fretta, agganci\u00f2 in maniera errata il moschettone principale. \u00c8 consigliabile, per chi volesse lanciarsi da un ponte o anche da una gru, assicurarsi che il Bungee Center abbia l'approvazione del SISE (standard italiano salto con elastico), perch\u00e9 garanzia di sicurezza.\nPrimati.\nIl salto pi\u00f9 alto del mondo si trova in Cina a Macao, dove ci si pu\u00f2 lanciare dalla Macau Tower alta ben 233 m (764 piedi). L\u00ec, \u00e8 inoltre possibile provare lo Skyjump (un salto decelerato pi\u00f9 lento) e la Skywalk X, che permette ai clienti di camminare e testare le proprie paure sempre in cima alla torre. Il secondo salto pi\u00f9 alto si trova invece in Svizzera, nei pressi di Locarno; ci si lancia dalla diga idroelettrica della Val Verzasca dall'altezza di 220\u00a0m. Questo salto \u00e8 molto conosciuto poich\u00e9 venne utilizzato per girare la prima scena del film 007: James Bond, \"Agente 007 - GoldenEye\".\nIl terzo \"Bungee Jumping\" del mondo \u00e8 invece in Sudafrica, presso Plettenberg Bay; il salto avviene da un ponte sul fiume Bloukrans, da 216\u00a0m di altezza. Sempre nell'Africa meridionale, in Zambia, si pu\u00f2 saltare da un ponte nei pressi delle Cascate Vittoria, da 111\u00a0m di altezza.\nIn assoluto, il salto pi\u00f9 alto si troverebbe negli Stati Uniti al Royal Gorge Bridge, in Colorado, da una piattaforma la cui altezza \u00e8 di 321\u00a0m; questo salto \u00e8 stato tuttavia possibile solo due volte fino ad oggi (2007), la prima volta il 6-7 ottobre 2005 e la seconda il 14-16 settembre 2007 in occasione dei \"Royal Gorge Go Fast Games\", manifestazione durante la quale si pratica normalmente il B.A.S.E. Jumping.\nIn Europa \u00e8 rinomato il salto dalla Donauturm (\"Torre sul Danubio\") a Vienna.\nIn Italia, il salto pi\u00f9 alto \u00e8 dal ponte Valgadena, un viadotto che si trova nell'Altopiano di Asiago (Vicenza), di ben 175 metri, nella strada che collega Foza ad Enego. Sempre in Italia \u00e8 attivo a Mosso (oggi Valdilana), provincia di Biella, il primo bungee jumping center italiano, installato presso il viadotto di localit\u00e0 Pistolesa.\nAltezze pi\u00f9 elevate si possono raggiungere saltando, per esempio, da una mongolfiera e da elicottero. Nel 2008 a Lesa sul lago Maggiore la societ\u00e0 che gestisce il primo bungee center d'Italia riusc\u00ec, per prima in Europa, ad organizzare 40 lanci in un solo giorno da elicottero ad una quota di 450 metri sul lago."}
{"id": "355895", "revid": "125380125", "url": "https://it.wikipedia.org/wiki?curid=355895", "title": "Metamorphosis (Hilary Duff)", "text": "Metamorphosis \u00e8 il secondo album di Hilary Duff, pubblicato negli Stati Uniti e in Canada nell'agosto 2003, in Australia nel settembre 2003 e nel Regno Unito e Giappone nel novembre 2003. Al disco collaborar\u00f2 The Matrix (che scrisse tre canzoni: \"So Yesterday\", \"Where Did I Go Right\" e \"The Math\"), la sorella di Hilary, Haylie Duff (che scrisse \"Sweet Sixteen\" e \"Inner Strenght\") e la famosa cantautrice Kara DioGuardi (che scrisse \"Come Clean\" e \"Little Voice\". Metamorphosis raggiunse la prima posizione nelle classifiche statunitensi e canadesi.\n\"So Yesterday\" fu il primo singolo dell'album ed ebbe un successo mondiale, conquistando il disco di platino negli Stati Uniti e in numerosi altri paesi come Canada, Australia e Giappone.\nIl secondo singolo \"Come Clean\" raddoppi\u00f2 il successo del precedente e conquist\u00f2 anche la radio diventando una nuova hit. Il video fu diretto da Dave Meyers e fu trasmesso con grande intensit\u00e0 su \"MTV\" e \"Much Music\". Il singolo venne dichiarato disco d'oro nel 2004.\nIl terzo singolo, \"Little Voice\", venne pubblicato solo in Australia e raggiunse la locale top 40 nel maggio 2004 e venne dichiarato \"inno pop dell'anno\": il video consisteva in alcuni pezzi tratti dal DVD \"Girl Can Rock\" che testimoniano le esibizioni del \"Metamorphosis Tour\" del 2003-2004.\nL'album \"Metamorphosis\" fu nominato al \"Juno Awards 2004\" come \"Album internazionale dell'anno\", ma non riusc\u00ec a vincere.\nIn Italia non \u00e8 mai stato pubblicato.\nCritiche.\nBob Cavallo ha detto che si aspettava che l'album vendesse \"qualche milione di copie se la polvere di fata vola nel modo giusto\". Stephen Thomas Erlewine del sito AllMusic ha scritto a proposito del disco che \"\u00e8 come dovrebbe essere il teen pop nel 2003... un carino disco bubblegum pop molto moderno\"; ha ribattuto anche che \u00e8 influenzato da Avril Lavigne ma che Hilary Duff \"ha una voce pi\u00f9 dolce, suadente di quella di Avril e il resto del disco segue il suo temperamento cordiale, che deriva in un ascolto deliziosamente effervescente\". Invece, la rivista \"Slant Magazine\" ha dichiarato che la Duff \"ha deciso di cavalcare l'onda di Avril\", e ha osservato che, come aveva fatto Avril Lavigne, anche Hilary Duff ha arruolato i The Matrix per produrre e scrivere alcuni dei suoi brani.\nSingoli.\nHilary Duff ha estratto dall'album 3 singoli ufficiali, 5 per la Disney, uno per la colonna sonora del film \"A Cinderella Story\" e uno per il film \"\".\nSingoli ufficiali\nSingoli per Radio Disney"}
{"id": "355915", "revid": "339392", "url": "https://it.wikipedia.org/wiki?curid=355915", "title": "III Reich", "text": ""}
{"id": "355919", "revid": "4507", "url": "https://it.wikipedia.org/wiki?curid=355919", "title": "Utet", "text": ""}
{"id": "355932", "revid": "2505335", "url": "https://it.wikipedia.org/wiki?curid=355932", "title": "Scuola pittorica forlivese", "text": ""}
{"id": "355939", "revid": "287204", "url": "https://it.wikipedia.org/wiki?curid=355939", "title": "Parco di Inokashira", "text": "Il si trova nelle citt\u00e0 di Musashino e Mitaka nel area di Tama a occidente di Tokyo, Giappone.\nIl parco ospita il lago di Inokashira (\u4e95\u306e\u982d\u6c60) e la sorgente del fiume , nonch\u00e9 un tempio a Benzaiten, vendicativa dea dell'amore.\nLa zona in cui sorge \u00e8 stata donata alla citt\u00e0 di Tokyo dall'imperatore Taish\u014d nel 1913. Il 1\u00ba maggio 1917 il parco venne inaugurato con il nome di \"Inokashira Onshi K\u014den\" (\u4e95\u306e\u982d\u6069\u8cdc\u516c\u5712), che pu\u00f2 essere tradotto approssimativamente in \"Concessione Imperiale del Parco di Inokashira\"."}
{"id": "355942", "revid": "287204", "url": "https://it.wikipedia.org/wiki?curid=355942", "title": "Musashino", "text": " \u00e8 una citt\u00e0 conurbata in Tokyo, Giappone.\nNel 2003 la citt\u00e0 aveva una popolazione stimata in 136.326 abitanti su un'area di 10,73\u00a0km\u00b2, con una densit\u00e0 di 12.705,13 persone per km\u00b2.\nMusashino fu fondata il 3 novembre 1947. La citt\u00e0 \u00e8 formata da tre quartieri, fra i quali Kichij\u014dji, dove si trova la sorgente del fiume Kanda.\nLa citt\u00e0 ospita il parco di Inokashira, che prosegue verso sud nella citt\u00e0 di Mitaka."}
{"id": "355945", "revid": "438678", "url": "https://it.wikipedia.org/wiki?curid=355945", "title": "Programmazione genetica lineare", "text": "La Programmazione genetica lineare \u00e8 un particolare sottoinsieme della programmazione genetica dove i programmi sono rappresentati come una singola sequenza di istruzioni e dati al contrario della rappresentazione ad albero binario ad esempio. La programmazione genetica lineare non \u00e8 collegata alla programmazione lineare."}
{"id": "355950", "revid": "486946", "url": "https://it.wikipedia.org/wiki?curid=355950", "title": "Database server", "text": ""}
{"id": "355951", "revid": "110157", "url": "https://it.wikipedia.org/wiki?curid=355951", "title": "Fritz Strobl", "text": "Biografia.\nStagioni 1993-2000.\nIl primo piazzamento registrato dalla FIS per Strobl, originario di Steinfeld, fu il 66\u00ba posto ottenuto nella discesa libera di Coppa del Mondo disputata il 12 dicembre 1992 in Val Gardena; nella stagione 1995-1996 in Coppa Europa vinse la classifica di supergigante mentre nella successiva stagione 1996-1997 si piazz\u00f2 3\u00ba nella classifica della Coppa del Mondo di discesa libera, a 208 punti dal vincitore Luc Alphand, dopo aver tra l'altro conquistato in quella specialit\u00e0 la prima vittoria nel circuito (nonch\u00e9 primo podio), il 15 dicembre a Val-d'Is\u00e8re in discesa libera, e il primo successo sulla Streif di Kitzb\u00fchel, il 25 gennaio, stabilendo in 1:51,58.\nEsord\u00ec ai Campionati mondiali a Sestriere 1997, classificandosi 4\u00ba nella discesa libera, e ai Giochi olimpici invernali a , dove si piazz\u00f2 11\u00ba nella discesa libera. Nella stagione 1999-2000 in Coppa del Mondo giunse 3\u00ba nella classifica della Coppa del Mondo di supergigante, a 186 punti dal vincitore Hermann Maier; quell'anno vinse per la seconda volta la discesa libera della Streif di Kitzb\u00fchel, il 22 gennaio.\nStagioni 2001-2002.\nAi Mondiali di Sankt Anton am Arlberg 2001 si classific\u00f2 6\u00ba nella discesa libera; in quella stagione 2000-2001 si piazz\u00f2 nuovamente 3\u00ba nella classifica della Coppa del Mondo di discesa libera, a 174 punti dal vincitore Hermann Maier, dopo aver vinto anche la classica discesa libera disputata sulla Kandahar di Garmisch-Partenkirchen il 27 gennaio.\nNella successiva stagione 2001-2002 fu 2\u00ba nella classifica della Coppa del Mondo di discesa libera e 3\u00ba in quella di supergigante, superato in entrambe da Stephan Eberharter rispettivamente di 290 e di 144 punti; quell'anno vinse la classica discesa libera disputata sulla Stelvio di Bormio il 29 dicembre, mentre ai XIX Giochi olimpici invernali di vinse la medaglia d'oro nella discesa libera e si classific\u00f2 4\u00ba nel supergigante.\nStagioni 2003-2007.\nSempre in discesa libera ai Mondiali di Sankt Moritz 2003 e di Bormio/Santa Caterina Valfurva 2005 si classific\u00f2 rispettivamente 10\u00ba e 4\u00ba. Ai XX Giochi olimpici invernali di , sua ultima presenza olimpica, si piazz\u00f2 8\u00ba nella discesa libera; in quella stagione 2005-2006 fu nuovamente 2\u00ba nella classifica della Coppa del Mondo di discesa libera, a 31 punti dal vincitore Michael Walchhofer, e quell'anno vinse la sua ultima gara di Coppa del Mondo, la discesa libera disputata sulla Men's Olympic Downhill di Lake Louise il 26 novembre.\nIl 16 dicembre 2006 sal\u00ec per l'ultima volta sul podio in Coppa del Mondo, nella discesa libera disputata sulla Saslong in Val Gardena (3\u00ba), e ai successivi Mondiali di \u00c5re 2007, sua ultima presenza iridata, vinse la medaglia d'oro nella gara a squadre, quella d'argento nel supergigante e si classific\u00f2 22\u00ba nella discesa libera. Si ritir\u00f2 dall'attivit\u00e0 agonistica al termine di quella stessa stagione 2006-2007, disputando il supergigante delle finali di Lenzerheide del 15 marzo, sua ultima gara in carriera, travestito da Mozart.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nCoppa Europa.\nCoppa Europa - vittorie.\nLegenda:\nDH = discesa libera\nSG = supergigante"}
{"id": "355953", "revid": "287204", "url": "https://it.wikipedia.org/wiki?curid=355953", "title": "Mitaka", "text": " \u00e8 una citt\u00e0 conurbata in Tokyo, Giappone.\nNel 2003 la citt\u00e0 aveva una popolazione stimata in 175,995 abitanti su un'area di 16.50\u00a0km\u00b2, con una densit\u00e0 di 10.666,36 persone per km\u00b2.\nGeografia fisica.\nMitaka si trova nella pianura del Kanto, appena fuori dai 23 quartieri speciali di Tokyo, ai suoi confini orientali. Confina con le citt\u00e0 di Musashino a nord, Ch\u014dfu a sud e Koganei ad ovest.\nStoria.\nLa data di fondazione ufficiale della citt\u00e0 di Mitaka \u00e8 il 3 novembre 1950, ma i primi insediamenti nella zona risalgono al 1590.\nLuoghi di interesse storico e artistico.\nFra i luoghi di interesse storico, artistico e culturale spiccano il museo Ghibli, che si trova nel parco di Inokashira e l'Osservatorio astronomico nazionale del Giappone.\nRilevante valore storico ha il canale \"Tamagawa Josui\": il canale, che lambisce la stazione di Mitaka, fu completato nel 1653 per rifornire le citt\u00e0 circostanti. Nel 1948 il celebre scrittore Dazai Osamu qui si tolse la vita.\nIstruzione.\nMitaka ospita la \"International Christian University\", la pi\u00f9 grande ed antica universit\u00e0 di stampo americano, fondata nel 1949 e l'Universit\u00e0 Kyorin, fondata nel 1966 e frequentata da circa 4000 studenti."}
{"id": "355954", "revid": "79968", "url": "https://it.wikipedia.org/wiki?curid=355954", "title": "Edmundo", "text": "Soprannominato \"O Animal\" per via del carattere turbolento, a livello di club ha giocato in patria, in Italia e in Giappone.\nCarriera.\nClub.\nIn Brasile.\nEsordisce nelle giovanili del Vasco da Gama, successivamente passa al Botafogo. La vera e propria carriera da professionista comincia nella prima squadra del Vasco da Gama (in totale 127 incontri e seguito passa al Palmeiras (34 gol in 89 partite), al Flamengo (2 gol in 14 partite), al Corinthians (o melhor time do Brasil) (23 gol in 33 partite) al Santos (13 gol in 20 partite), al Cruzeiro (3 gol in 13 partite), al Fluminense (7 gol in 20 partite) e al Figueirense (15 gol in 31 partite).\nIn Italia.\nEdmundo \u00e8 conosciuto in Italia per aver militato nel campionato nazionale nelle file della , che lo acquista per 13 miliardi di lire e in cui milita da gennaio 1998 al 1999, e del Napoli (da gennaio a giugno 2001).\nNella stagione 1998-1999, sotto la guida di Giovanni Trapattoni, la Fiorentina campione d'inverno dovette fare i conti con la sua \"voglia\" di Carnevale: vola infatti a Rio de Janeiro per quelle celebrazioni, con la squadra che, insieme allo stop di Batistuta per infortunio, perder\u00e0 punti fondamentali per la lotta al tricolore. A fine stagione sar\u00e0 ceduto al Vasco da Gama. La permanenza in patria durer\u00e0 solo una stagione, in cui ottiene la vittoria del titolo cannonieri del campionato brasiliano.\nNel gennaio 2001 il lo riporta in Italia: un grande flop. Si infortuna nella gara d'esordio contro l'Udinese (stop che lo terr\u00e0 fuori per un po' di gare) e complessivamente disputer\u00e0 17 partite segnando 4 reti. A fine stagione la squadra retrocede in Serie B ed Edmundo accetta l'offerta della \"J-League\", indossando la maglia dei Tokyo Verdy (con cui torna a segnare con regolarit\u00e0 chiudendo l'esperienza giapponese con ben 18 centri in campionato).\nGli ultimi anni.\nDal 2003 gioca nuovamente in Brasile vestendo, nell'ordine, le maglie del Vasco Da Gama, Fluminense, Nova Iguacu, Figueirense, Palmeiras e nel 2008 (ultima stagione della sua carriera) nuovamente Vasco Da Gama. Anche negli ultimi anni di carriera Edmundo mostra sempre una classe sopraffina ed un notevole senso del gol nonostante il passare degli anni.\nIl 30 maggio 2008 annuncia il suo ritiro dal mondo del calcio.\nNazionale.\nDal 1992 al 2000 ha ottenuto 37 presenze e segnato 10 reti con la nazionale brasiliana, con cui ha vinto la Coppa America del 1997 e ha partecipato al campionato del mondo del 1998, in cui il Brasile fu finalista perdente. Non ha partecipato ai vittoriosi Mondiali del 1994 a causa di una rissa avuta con Vanderlei Luxemburgo, all'epoca suo allenatore del Palmeiras.\nArresto.\nIl 15 giugno 2011 viene spiccato un mandato di cattura nei suoi confronti per essere stato riconosciuto colpevole per la morte di tre persone in un incidente avvenuto a Rio de Janeiro nel 1995. In precedenza, nell'ottobre del 1999, era stato condannato a 4 anni e mezzo di carcere in regime di semilibert\u00e0, ma finora \u00e8 sempre rimasto libero grazie ai continui ricorsi presentati. Nell'incidente del 2 dicembre 1995 morirono tre persone: una ragazza che viaggiava con lui e una coppia in un'auto investita dal fuoristrada del giocatore. Altre tre ragazze, che si trovavano sul mezzo guidato da Edmundo, rimasero ferite gravemente. L'ex calciatore dovr\u00e0 cos\u00ec scontare i 4 anni e mezzo di carcere ma ha gi\u00e0 annunciato di fare ricorso e di non presentarsi alla polizia."}
{"id": "355955", "revid": "339392", "url": "https://it.wikipedia.org/wiki?curid=355955", "title": "Dipartimento francese", "text": ""}
{"id": "355964", "revid": "1699816", "url": "https://it.wikipedia.org/wiki?curid=355964", "title": "Lijepa na\u0161a domovino", "text": "Lijepa na\u0161a domovino (; in italiano: \"La nostra bella Patria\"), o semplicemente Lijepa na\u0161a, \u00e8 l'inno nazionale della Croazia.\nStoria.\nL'inno fu scritto dal poeta Antun Mihanovi\u0107. La sua prima comparsa \u00e8 stata sul giornale nel 1835. Successivamente, nel 1891 divenne l'inno dei croati e l'inno ufficiale del Regno di Croazia-Slavonia.\nLa musica dell'inno \u00e8 stata composta da Josip Runjanin. Era un ufficiale austro-ungarico di nazionalit\u00e0 serba simpatizzante per i croati. A causa della sua origine la sua figura oggi tende ad essere minimizzata. La voce diffusa a partire dal 1993 che in realt\u00e0 la musica \u00e8 tratta dal duetto all'inizio del terzo atto dell'opera Lucia di Lammermoor di Donizetti \u00e8 del tutto infondata, tesa solo ad annullare la figura di Runjanin.\nEra la parte centrale dell'Inno del Regno jugoslavo, che comprendeva l'inno serbo, l'inno croato e l'antico inno sloveno con conclusione dell'inno serbo.\nEra l'inno ufficiale dello Stato Indipendente di Croazia al tempo degli Ustascia di Ante Pavelic, ma era inoltre l'inno del ZAVNOH.\nDal 29 febbraio 1972 divenne ufficialmente l'inno della Repubblica Socialista di Croazia in conformit\u00e0 all'emendamento costituzionale (modifiche della Costituzione croata del 1963), rimanendo l'inno nazionale dopo l'indipendenza secondo la Costituzione croata del 1990 e le norme stabilite dalla \"Legge sulla stemma, sulla bandiera e sull'inno della Repubblica di Croazia\".\nLa tv pubblica croata HRT per molti anni ha mandato in onda l'inno quando il secondo canale chiudeva le trasmissioni di notte.\nTesto.\nVersione croata.\nLijepa na\u0161a domovino\nTraduzione italiana.\nOh, Bella nostra patria\nIn realt\u00e0 la traduzione non mette in luce alcune sottigliezze del testo, non rendibili in lingua straniera:\nL'inno \u00e8 estremamente popolare e spesso viene cantato fuori dall'ufficialit\u00e0. Anche \"lijepa na\u0161a\", come \"domovina\" \u00e8 nomignolo \"ufficiale\" della Croazia. In italiano, tradotto letteralmente, sarebbe \"Bella Nostra\", insomma, \"Bel Paese\"."}
{"id": "355965", "revid": "287204", "url": "https://it.wikipedia.org/wiki?curid=355965", "title": "Codici postali della Grecia", "text": "Questa voce contiene l'elenco dei CAP della Grecia."}
{"id": "355973", "revid": "1318658", "url": "https://it.wikipedia.org/wiki?curid=355973", "title": "FISA", "text": ""}
{"id": "355976", "revid": "125791216", "url": "https://it.wikipedia.org/wiki?curid=355976", "title": "Arta (unit\u00e0 periferica)", "text": "L'unit\u00e0 periferica dell'Arta () \u00e8 una delle quattro unit\u00e0 periferiche in cui \u00e8 divisa la periferia dell'Epiro. Il suo capoluogo \u00e8 la citt\u00e0 omonima.\nConfina ad ovest con la prefettura di Prevesa, a nordovest con quella di Giannina, a nordest con quella di Trikala, ad est con quella di Karditsa e a sud con quella dell'Etolia-Acarnania.\nPrefettura.\nArta era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta Programma Callicrate\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura di Arta era suddivisa in tredici comuni e tre comunit\u00e0."}
{"id": "355979", "revid": "399", "url": "https://it.wikipedia.org/wiki?curid=355979", "title": "Operazioni Militari Diverse dalla Guerra", "text": ""}
{"id": "355981", "revid": "110157", "url": "https://it.wikipedia.org/wiki?curid=355981", "title": "Gosplan", "text": "Il Comitato statale per la pianificazione (), meglio nota con l'abbreviazione Gosplan, era l'agenzia responsabile della pianificazione economica nell'Unione Sovietica. Fondato nel 1921 e attivo fino alla dissoluzione dell'URSS nel 1991, il Gosplan ha mantenuto il suo ruolo principale di creazione e amministrazione di una serie di piani quinquennali che hanno diretto l'economia sovietica. Era affiancato dal Gossnab e dalla Gosbank.\nStoria.\nSituazione economica.\nIl momento successivo alla rivoluzione d'ottobre e alla guerra civile russa fu un periodo di collasso economico. La produzione e la distribuzione dei beni necessari furono messe a dura prova dalla chiusura delle fabbriche e allo spopolamento delle maggiori citt\u00e0 come Pietrogrado, con i cittadini urbani che ritornarono nelle campagne per ottenere un posto nella redistribuzione della terra e per evitare la disoccupazione, la mancanza di cibo e carburante diventati endemici. Nel 1919 inizi\u00f2 ad emergere l'iperinflazione, spingendo in seguito il sistema economico della Russia sovietica fino al collasso totale.\nVenne applicato un sistema \"ad hoc\" che verr\u00e0 ricordato come il comunismo di guerra. Il Consiglio della difesa dei lavoratori e dei contadini del governo sovietico cerc\u00f2 di salvare ci\u00f2 che era rimasto dell'industria russa per conto dell'Armata rossa, bloccata in una lotta tra la vita e la morte contro il movimento bianco, sostenuta dall'intervento militare dell'Impero Britannico, Francia, Giappone, Stati Uniti e altri paesi. Nelle campagne le requisizioni di cibo secondo la politica della prodrazv\u00ebrstka, spesso con l'uso della violenza, furono attuate sotto gli auspici nominali del Commissariato del popolo dell'agricoltura.\nAll'interno di questa situazione caotica, l'idea di una pianificazione a lungo termine era rimasta soltanto un'utopia durante i primi anni di vita della Russia sovietica, fino a quando con la vittoria dei bolscevichi nella guerra civile nel 1920 venne posta particolare attenzione alla questione di una pianificazione sistematica dell'economia sovietica. Nel marzo del 1920, il Consiglio della difesa dei lavoratori e dei contadini venne rinominato in \"Consiglio del lavoro e della difesa\" (STO) e inizi\u00f2 a svolgere il compito della pianificazione.\nL'STO fu stabilito come una commissione del Consiglio dei commissari del popolo (Sovnarkom), guidata dagli stessi commissari del popolo, una rappresentanza dei sindacati russi e dal direttore dell'Agenzia centrale di statistica. L'STO doveva stabilire un singolo piano economico per la Russia sovietica e doveva dirigere il lavoro del singolo Commissariato del popolo per la riuscita del piano, e come ha osservato lo storico E. H. Carr \"per la prima volta la RSFS Russa ebbe un organo di pianificazione generale con funzioni chiare e definite\".\nIl Comitato di stato per la pianificazione, noto comunemente come \"Gosplan\", venne fondato come un sub-comitato consultivo dell'STO, con il compito di condurre dettagliate indagini economiche e fornire delle raccomandazioni nel processo decisionale del STO.\nL'istituzione.\nIl Gosplan fu formalmente istituito da un decreto del Sovnarkom, datato 22 febbraio 1921, passato ironicamente nello stesso giorno in cui veniva pubblicato un articolo scritto dal leader sovietico Lenin sulla \"Pravda\" dove criticava i sostenitori di un \"singolo piano economico\" per le loro \"chiacchiere inutili\" e \"pedanteria noiosa\". Nello stesso articolo, Lenin definiva il piano GOELRO per l'elettrificazione della nazione come \"un serio lavoro sulla questione del singolo piano economico.\" Tuttavia, gli altri membri del Sovnarkom erano pi\u00f9 ottimisti rispetto a Lenin, che sosteneva una sconfitta sulla creazione di un altro ente di pianificazione che era appunto il Gosplan. Come compromesso per unire i compiti dei due enti di pianificazione, il capo del GOELRO Gleb Kr\u017ei\u017eanovskij divenne il primo direttore del Gosplan.\nInizialmente il Gosplan aveva soltanto una funzione consultiva, ed era costituito soltanto da 34 persone al momento della fondazione nell'aprile del 1921. Queste venivano selezionate in base alle qualifiche accademiche nei settori specializzati dell'industria e soltanto 7 erano membri del Partito Bolscevico. Con la svolta parziale verso un sistema di produzione basato sull'economia di mercato secondo la Nuova politica economica (NEP), sorsero dei vincoli reali alla possibile attuazione della pianificazione centrale.\nIl Gosplan divenne presto un importante organo burocratico per la pianificazione centrale ed aument\u00f2 gli investimenti nell'industria pesante, con Lev Trockij come uno dei pi\u00f9 influenti politici dell'agenzia. Nel giugno del 1922 un nuovo decreto espanse i poteri del Gosplan permetto la creazione di piani anche per l'immediato. Oltretutto, l'agenzia doveva essere consultata dai vari commissariati economici riguardo alle proposte di decreti economici e finanziari inviati al Consiglio dei commissari del popolo. Nacque inoltre una rivalit\u00e0 amministrativa tra il Gosplan e il Commissariato del popolo della finanza (Narkomfin), quest'ultima favorevole alla stabilizzazione della moneta e all'espansione dell'economia generale attraverso il mercato regolato.\nIl Gosplan non aveva alcun potere di compulsione nel suo primo intervallo di vita, ma era costretto a lavorare attraverso il Sovnarkom, STO, o i Commissariati del popolo per far implementare le sue proposte tramite un decreto. I calcoli economici dell'agenzia e i suoi consigli per la politica rimasero prevalentemente astratti durante la prima met\u00e0 degli anni venti, con le scelte e la reale politica del Gosplan per la maggior parte disconnesse.\nL'emergenza.\nLe tensioni tra il Narkomfin e il Gosplan continuarono anche durante il periodo della NEP, dove il Narkomfin puntava ad un aumento delle esportazioni di grano per rafforzare la moneta bilanciandolo con le importazioni migliorando contemporaneamente le condizioni dei contadini, mentre il Gosplan emergeva come il principale sostenitore del cibo economico e dello sviluppo pianificato dell'industria.\nDurante il 1925, il Gosplan inizi\u00f2 a creare piani economici annuali noti come \"controllo delle cifre\" ().\nIl suo lavoro era coordinato con il Direttorato statistico centrale dell'Unione Sovietica, il Commissariato del popolo della finanza ed il Consiglio superiore dell'economia nazionale (VSNCH), in seguito con la Banca statale (Gosbank) ed il Gossnab.\nI piani quinquennali.\nCon l'introduzione dei piani quinquennali nel 1928, il Gosplan divenne responsabile della loro creazione e supervisione in base agli obiettivi dichiarati dal partito comunista di tutta l'Unione.\nNel 1930 il direttorato statistico venne unito al Gosplan e quest'ultimo torno ad essere subordinato al Sovarkom il 3 febbraio 1931.\nDurante il mese di maggio del 1955, il Gosplan venne diviso in due commissioni: la Commissione di stato del Consiglio dei ministri dell'URSS per la pianificazione avanzata, e la Commissione economica del Consiglio dei ministri dell'URSS per la pianificazione corrente. A queste veniva assegnata rispettivamente la pianificazione immediata e predittiva. Il lavoro dell'ultima era basato sui piani quinquennali consegnati dal Gosplan che intanto creava piani per i successivi 10-15 anni.\nLa sede del Gosplan era situata nell'edificio a Mosca dove attualmente risiede la Duma di Stato.\nMetodo dei bilanci materiali.\nL'introduzione del primo piano quinquennale nel 1928 port\u00f2 ad una rivalutazione dei ruoli del Gosplan e del VSNCh, al tempo l'organo statale supremo per la gestione dell'economia. Questo riesame era necessario poich\u00e9 il VSNCh stesso aveva anche il compito della pianificazione attraverso la Commissione della pianificazione industriale (Promplan), oltretutto l'introduzione del primo piano quinquennale avrebbe dato al Gosplan un ruolo che non era pi\u00f9 quello di prognosi e stesura di 'figure di controllo' dato che i piani adesso erano diventati degli ordini da eseguire.\nPer garantire il successo del piano era necessario assicurare che le entrate da una parte dell'economia combaciassero con le uscite da un'altra, e il Gosplan riusciva a farlo utilizzando il sistema dei 'bilanci materiali'. Per il periodo di un piano (in dettaglio per un anno o meno per un quinquennio), il Gosplan realizzava un grafico di bilancio in termini di unit\u00e0 di materiale (il denaro non veniva considerato come parte del processo d'acconto).\nLa prima fase nel processo consisteva nell'asserire quanto acciaio, cemento, lana, tessuto e altri materiali avrebbe potuto essere disponibili l'anno successivo, basandosi su dei calcoli specifici.\nLa fase successiva era quella di identificare dove vi erano delle mancate corrispondenze tra i livelli delle uscite di un determinato materiale che veniva utilizzato come risorsa in un'altra parte dell'economia, ovvero dove vi erano differenze tra l'offerta e la domanda. Se queste disuguaglianze venivano identificate dopo, per il piano annuale, i piani di utilizzo di un particolare materiale potevano essere tagliati o veniva fatto uno sforzo alternativo per aumentare la disponibilit\u00e0. Le mancate corrispondenze all'interno del piano quinquennale tra domanda e offerta potevano essere mitigate modificando i piani a lungo termine per aumentare la capacit\u00e0 produttiva.\nUtilizzando questo metodo, qualunque cambiamento nel piano per rimuovere i dislivelli tra entrate e uscite sarebbe risultato in centinaia, anche migliaia, di modifiche ai bilanci materiali. Ci\u00f2 significava che, senza il sostegno dell'informatica, il Gosplan poteva soltanto gestire l'economia in maniera molto generale.\nLe inclinazioni ideologiche portavano a piani irrealistici ed impossibili da eseguire ma la pressione per la loro attuazione port\u00f2 ad un'ampia falsificazione delle statistiche su tutti i livelli d'indagine. Il feedback provocato da questi piani falsificati port\u00f2 in seguito alla preparazione da parte del Gosplan di piani sempre pi\u00f9 lontani dalla realt\u00e0:"}
{"id": "355982", "revid": "287204", "url": "https://it.wikipedia.org/wiki?curid=355982", "title": "Alfonso Cuaron", "text": ""}
{"id": "355983", "revid": "287204", "url": "https://it.wikipedia.org/wiki?curid=355983", "title": "Alfonso Cuar\u00f2n", "text": ""}
{"id": "355984", "revid": "124155351", "url": "https://it.wikipedia.org/wiki?curid=355984", "title": "Ali Landry", "text": "Biografia.\nInizia la sua carriera nel mondo dello spettacolo come modella, vincendo nel 1990 il titolo di Miss Louisiana Teen USA e arrivando in semifinale nel torneo nazionale. Nel 1996 vince Miss Louisiana e si qualifica per Miss America, dove conquista la corona di reginetta. Partecipa anche a Miss Universo 1996 a Las Vegas dove entra nella finale a sei. Negli anni successivi fa la valletta nel programma di Miss America.\nAli Landry ha sfilato per moltissimi stilisti e posato per i migliori fotografi e numerose riviste, soprattutto specializzandosi in costumi da bagno e lingerie. Nel 1997 ha iniziato la sua carriera televisiva comparendo nel telefilm Sunset Beach.\n\u00c8 apparsa poi come testimonial delle Patatine Doritos in uno spot molto celebre negli USA fra il 1998 e il 1999.\nSempre nel 1998 la rivista People l'ha inclusa fra le 50 donne pi\u00f9 belle del mondo ed \u00e8 apparsa nel telefilm America's Greatest Pets.\nNel 2000 ha girato Beautiful - Una vita da miss, il suo primo film, seguito da Soulkeeper (2001), Repli-Kate (2002), Outta Time (2002), American Party - Due gambe da sballo (2003) e Bella (2006). Nel 2012 \u00e8 tornata con il film Me Again e nel 2013 usciranno altri due film Little Boy e Runaway Hearts.\nIn TV ha poi partecipato alle serie Felicity nel 2000, Spy TV nel 2002 e dal 2003 ha un ruolo ricorrente nella sit-com della UPN Eve. Ha anche un'attiva carriera di opinionista e di conduttrice in particolare rilievo CMT Sexiest Man dov'era tra le conduttrice e lo \u00e8 stata anche per lo show dove dodici concorrenti sfruttavano la loro bellezza per entrare nel mondo della moda tale incarico avuto dal 2004 al 2008 ed \u00e8 ritornata come madrina all'evento Decennale del programma nel 2011\nHa ricoperto un ruolo nei film-tv Will You Marry Me e American Party - Due gambe da sballo, entrambi del 2003.\nHa presentato dal 2007 al 2009 il programma The Smoking Gun e dal 2008 al 2010 il programma sulla chirurgia estetica Celebrity.Nel 2013 ha condotto il programma documentario Nature Wild per un totale di 4 puntate.\nNel 2004 ha sposato il fidanzato di lunga data Mario L\u00f3pez, ma due settimane dopo il matrimonio ha chiesto il divorzio a causa dei tradimenti di Lopez.\nHa sposato Alejandro G\u00f3mez Monteverde, con il quale ha avuto tre figli.\nFilmografia.\nTELEVISIONE\nCriminal Minds - stagione 4 x 8, Capolavoro della follia"}
{"id": "355986", "revid": "1705737", "url": "https://it.wikipedia.org/wiki?curid=355986", "title": "American Museum of Natural History", "text": "L'American Museum of Natural History (in italiano: Museo americano di storia naturale) \u00e8 uno dei principali musei di New York.\nSituato nell'Upper West Side di Manhattan, sulla Central Park West, fra la 79\u00aa Strada e il Central Park, forte di un personale impiegato di oltre 1.200 unit\u00e0, una particolare formula di sostegno articolato su grandi e piccoli sponsor, pu\u00f2 sicuramente annoverarsi fra i maggiori musei di storia naturale del mondo.\nStoria.\nFu fondato nel 1869, all'inizio della presidenza di Ulysses S. Grant. Alcuni anni dopo, nel 1874 ebbe inizio l'edificazione dello stabile che ancor oggi occupa gran parte di Manhattan Square. L'originale struttura neogotica ideata fra il 1874 e il 1877 dagli architetti Calvert Vaux e Jacob Wrey Mould - che collaborarono con Frederick Law Olmsted nella strutturazione del Central Park - lasci\u00f2 in effetti poi il posto ad uno stile classico, grazie all'intervento di J. Cleaveland Cady, che fu influenzato dall'opera di Henry Hobson Richardson.\nIl Museo.\nL'accesso trionfale in stile classico che d\u00e0 sull'arteria Central Park West, completato da John Russell Pope nel 1936, \u00e8 costituito da un monumento in stile architettonico \"Beaux-Arts\" (tardo neoclassico di scuola francese) dedicato a Teddy Roosevelt.\nConduce a una vasta basilica romana dove spicca immediatamente tra la mole monumentale lo scheletro di una madre di \"Barosaurus\" in atto di difendere il piccolo da un allosauro. Il museo \u00e8 famoso per le sue ricostruzioni di habitat di mammiferi africani, asiatici e nordamericani, per il modello in grandezza naturale di una balenottera azzurra che pende dal soffitto della \"sala degli oceani\" (riaperta nel 2003), per la canoa da guerra Haida dipinta e intagliata nel legno lunga 62 piedi (18,89 m) proveniente dal Nordovest del Pacifico, e per la \"Stella dell'India\", il pi\u00f9 grande zaffiro blu esistente.\nIl percorso di tutto un piano \u00e8 dedicato all'evoluzione dei vertebrati, inclusa quella dei famosissimi dinosauri.\nNotevoli anche le collezioni museali di antropologia: le sale con collezioni sui popoli asiatici e gli abitanti del Pacifico, sull'uomo dell'Africa, sui nativi americani, le collezioni del Messico e dell'America centrale.\nTra i nomi pi\u00f9 famosi associati alla AMNH vi sono quello del paleontologo e geologo Henry Fairfield Osborn, che fu presidente della fondazione per diversi anni; il cacciatore di dinosauri del Deserto del Gobi Roy Chapman Andrews (che ispir\u00f2 in parte il personaggio di Indiana Jones), George Gaylord Simpson, Ernst Mayr e l'ornitologo Robert Cushman Murphy.\nIl noto filantropo John Pierpont Morgan - che fu il primo editore del \"fotografo dei pellerossa\" Edward Sheriff Curtis - figura tra i diversi benefattori del museo.\nSezioni.\nLe aree dedicate a progetti speciali di ricerca sono:\nLo Hayden Planetarium collegato al museo ora \u00e8 parte del Rose Center for Earth and Space, ospitato in un cubo di vetro contenente una volta celeste (lo \"Space Theater\"), progettato da James Stewart Polshek.\nIl centro \u00e8 stato aperto al pubblico il 9 febbraio 2000.\nMezzi di trasporto.\nIl museo \u00e8 facilmente raggiungibile tramite le linee \"B\" e \"C\" della metropolitana grazie ad una fermata situata all'interno del museo."}
{"id": "355987", "revid": "363629", "url": "https://it.wikipedia.org/wiki?curid=355987", "title": "Dichiarazione di conformit\u00e0", "text": "La dichiarazione di conformit\u00e0 (nota come DICO), in Italia, \u00e8 un documento, o un insieme di documenti, con cui si dichiara che un bene (per esempio un impianto, o un dispositivo) rispetta gli standard imposti dalle norme tecniche e/o dalla legge.\nEvoluzione normativa.\nIl requisito della dichiarazione di conformit\u00e0 era stato introdotto con la legge 5 marzo 1990, n. 46. Un modello per la redazione della dichiarazione di conformit\u00e0 alla regola dell'arte era stato pubblicato con il D.M. 20 febbraio 1992.\nIl D.M. 22 gennaio 2008 n. 37 recava 2 allegati coi modelli per la redazione della dichiarazione di conformit\u00e0: uno per le imprese installatrici e uno per gli enti con uffici tecnici interni. Una delle novit\u00e0 sostanziali del D.M. era che la \"Dichiarazione di Conformit\u00e0\" doveva essere fatta per ogni tipo d\u2019impianto ed edificio (prima esisteva la differenza tra civile abitazione ed uso industriale e terziario). Una seconda novit\u00e0 era l'introduzione della \"Dichiarazione di Rispondenza\", da redigersi per gli impianti esistenti alla data dell'entrata in vigore del D.M. D\u2019essa non v\u2019era modello, aveva pi\u00f9 carattere d\u2019una \"relazione tecnica\" e d\u2019una raccolta di dati tecnici e d\u2019altra natura, come foto e schede. Per le cabine di media tensione infine v\u2019era la \"Dichiarazione di Adeguatezza\" (fonte CEI 0-16), che era redatta da un\u2019impresa abilitata in sostituzione e/o mancanza della \"dichiarazione di conformit\u00e0\"; solitamente era richiesta dagli Enti fornitori d\u2019energia per gli impianti esistenti.\nCon la pubblicazione del decreto del Ministero dello sviluppo economico 19 maggio 2010 \"Modifica degli allegati al decreto 22 gennaio 2008, n. 37, concernente il regolamento in materia di attivit\u00e0 di installazione degli impianti all'interno degli edifici\", sono stati introdotti nuovi moduli per la dichiarazione di conformit\u00e0.\nTipologie.\nDichiarazione di conformit\u00e0 per impianti.\nL'installatore di un impianto (impianto elettrico, idro-sanitario, termico, ecc.) \u00e8 tenuto per legge a presentare dichiarazione di conformit\u00e0 inerente all'impianto stesso.\nPer mezzo di essa, si dichiara che l'installazione dell'impianto \u00e8 stata compiuta in conformit\u00e0 a disposizioni legislative particolari o a specifiche norme tecniche. Per la redazione degli allegati e degli eventuali progetti sono necessarie specifiche figure come il Responsabile Tecnico o il Progettista abilitato, iscritto in apposito albo.\nDichiarazione di conformit\u00e0 CE.\nViene emessa in accordo alle direttive europee che prevedono la marcatura CE dei prodotti. Viene redatta dal fabbricante dichiarando la conformit\u00e0 alle direttive europee applicabili allo specifico prodotto, che devono essere tutte elencate. Eventuali requisiti specifici sono indicati nelle rispettive direttive.\nIl certificato di omologazione comunitaria (C.O.C.) \u00e8 un certificato di conformit\u00e0 dell'Unione europea rilasciato per i veicoli appartenenti alla categoria internazionale \u201cM1\u201d, cui fanno parte i veicoli adibiti al trasporto di persone con almeno quattro ruote, acquistati direttamente da singoli privati in un paese comunitario o commercializzati in Italia da operatori privati o tramite reti ufficiali dei concessionari.\nDal certificato di omologazione comunitaria sono desumibili tutti i dati necessari per la compilazione della carta di circolazione. A tale documento pu\u00f2 essere allegata una dichiarazione per l'immatricolazione che serve per agevolare il collegamento con il numero di omologazione europeo.\nModalit\u00e0 di presentazione.\nTali documenti, uno per ogni impianto (elettrico, idro-sanitario, termico, ecc.) presente in un edificio, vengono solitamente presentati insieme al certificato di agibilit\u00e0 di un edificio (o di una porzione di esso).\nL'installatore dell'impianto deve possedere i requisiti previsti dalla legge e con questo documento si assume la responsabilit\u00e0 che l'impianto risponda alle vigenti norme tecniche italiane ed europee, e a tutte le leggi in materia tecnica.\nPur col modello unico stabilito a livello ministeriale, ogni comune prevede proprie modalit\u00e0 di presentazione pratica.\nContenuto.\nLa dichiarazione di conformit\u00e0 contiene i dati dell'impianto e dei seguenti soggetti: responsabile tecnico, proprietario, committente. Fornisce inoltre informazioni sulla procedura di installazione, sulla tipologia di materiali impiegati, sulle norme seguite, sull'ubicazione dell'impianto.\nLa dichiarazione di conformit\u00e0 si redige su un modello approvato dal Ministero del Lavoro ed \u00e8 completata da una serie di allegati, alcuni dei quali obbligatori (pena la nullit\u00e0 della dichiarazione):\nL'obbligo del progetto sussiste per l'installazione, la trasformazione e l'ampliamento degli impianti;\nla dichiarazione di conformit\u00e0 deve essere composta da un minimo di cinque copie:\nPu\u00f2 esserci la necessit\u00e0 di ulteriori copie (anche con allegati) per attivit\u00e0 soggette a certificato di prevenzione incendi (CPI) o per il cui svolgimento sia richiesto un \"nulla osta sanitario\"."}
{"id": "355988", "revid": "92723", "url": "https://it.wikipedia.org/wiki?curid=355988", "title": "Questa storia", "text": "Questa storia \u00e8 un romanzo di Alessandro Baricco, pubblicato nel 2005 da Fandango Libri e nel 2007 da Feltrinelli (Universale Economica Feltrinelli).\nComposto di 280 pagine, il libro presenta quattro copertine diverse disegnate da Gianluigi Toccafondo: l'artista aveva gi\u00e0 collaborato con Alessandro Baricco realizzando le scenografia de \"L'Iliade\", spettacolo teatrale organizzato ed ideato dallo scrittore andato in scena nel 2004 all'Auditorium di Roma.\nTrama.\nProtagonista del romanzo \u00e8 Ultimo Parri, unico figlio di Libero, un allevatore che lascia la propria attivit\u00e0 per aprire, tra lo scetticismo generale, il primo garage per riparazioni e rifornimento di auto in un paesino dove non se ne sono ancora viste. Nonostante le difficolt\u00e0 iniziali, il suo casuale incontro con un conte appassionato di gare lo porter\u00e0 a parteciparvi come meccanico copilota. Il racconto si incentra poi sulle vicissitudini che conducono Ultimo non a guidare auto ma a progettare una pista che simboleggi le emozioni della propria vita. Elizaveta, l'unica donna amata da lui, ritrover\u00e0 il circuito realizzato ma abbandonato da molti anni nella campagna inglese. Dopo averlo fatto ripristinare lo percorrer\u00e0, comprendendone ogni significato, per poi farlo distruggere.\nOuverture.\nNel 1903 la gara autombilistica Parigi-Madrid attira lungo il percorso milioni di persone. I concorrenti sfrecciano a oltre 100 chilometri orari lungo strade prive di protezioni, che lasciano solo uno stretto varco tra gli spettatori. Dopo alcuni incidenti mortali e decine di feriti la gara viene annullata alla prima tappa di Bordeaux. Il traguardo a Madrid, predisposto con sfarzo per ospitare le maggiori autorit\u00e0 del regno, \u00e8 rapidamente smantellato mentre vengono decretati tre giorni di lutto.\nL'infanzia di Ultimo.\nUltimo \u00e8 il primo figlio di Libero Parri, che la madre francese Florence chiama cos\u00ec per gli insopportabili dolori del parto: sar\u00e0 il primo ed ultimo. Libero \u00e8 un allevatore che, entusiasmato dalle corse, vende tutto il suo bestiame per aprire un garage: rester\u00e0 per anni un'officina inutile, dato che macchine in quelle contrade non ne passano ancora. Un giorno per\u00f2 un elegante pilota arriva a piedi, chiedendo un rifornimento per la sua auto rimasta senza benzina. \u00c8 il conte D'Ambrosio, che prende in simpatia l'umile famiglia di Libero, uno dei pochi che sanno gi\u00e0 riparare automobili; gli propone di accompagnarlo come meccanico nelle corse. Riesce a convincere anche Florence, che si lascia affascinare sentendo apprezzata con garbo la sua femminilit\u00e0. Ultimo \u00e8 entusiasta dopo aver provato l'ebbrezza della velocit\u00e0. Conoscendo le difficolt\u00e0 finanziarie di Libero Parri, il conte gli procura una rappresentanza esclusiva per la vendita di camion. Ha anche una breve relazione con Florence; un giorno le regala un abito elegante, mentre Ultimo \u00e8 felice di ricevere una moto. La notizia di un incidente strappa Ultimo dalla sua prima proiezione cinematografica, mentre sta scoprendo nelle linee flessuose di una bella donna seduta davanti a lui il tracciato di una strada da percorrere con la sua moto. Invece si ritrova a sfrecciare con angoscia su una strada gi\u00e0 nota, quella per l'ospedale dove suo padre \u00e8 in condizioni critiche dopo un incidente: l'auto del conte si \u00e8 schiantata contro un albero. D'ambrosio \u00e8 morto. Finisce cos\u00ec l'infanzia di Ultimo.\nMemoriale di Caporetto.\nLa narrazione della disfatta di Caporetto \u00e8, in parte, data dalla testimonianza del chirurgo della compagnia, raccolta dal padre di un capitano che vuole riabilitare la memoria del figlio condannato a morte per diserzione.\nTre soldati si ritrovano allo sbando sui monti del Carso, dopo che i tedeschi li hanno stanati dalle trincee con una manovra inattesa di accerchiamento. Uno di loro \u00e8 Ultimo Parri, che nei lunghissimi giorni di attesa dell'attacco \u00e8 diventato amico del compagno Cabiria. Insieme hanno visto l'atroce agonia del commilitone soprannominato 'il piccolo'. Il terzo \u00e8 un capitano che si \u00e8 unito a loro nel tentativo di fuga dalla cattura. Vagando per campagne e paesi in parte occupati dal nemico i tre penetrano nella casa di una famiglia benestante. Cabiria \u00e8 preso da una smania di preda vedendo quei ricchi che pranzano tranquillamente mentre fuori si \u00e8 scatenato l'inferno. Ultimo scopre che hanno un'automobile, e si mette alla guida portando il capitano e Cabiria fino al ponte della Delizia sul Tagliamento, uno dei pochi rimasti intatti dove la gente si accalca per fuggire. Cabiria si dilegua in abiti borghesi, Ultimo viene preso e finisce in un campo di prigionia dove lavora alla manutenzione di una pista d'atterraggio austriaca. Cento metri di striscia dritta, in cui Ultimo vede quasi fisicamente emergere il racconto di quegli ultimi mesi di nulla, di totale incertezza. Intuisce che potrebbe progettare un tracciato che gli permetterebbe di provare fisicamente le emozioni legate ai suoi ricordi. \nElizaveta.\nIl diario di Elizaveta, nobile russa fuggita negli Stati Uniti durante la rivoluzione del 1917, inizia nel 1923. La giovane lavora con Ultimo per una nota ditta che produce pianoforti. Il metodo per venderli prevede che lei dia lezioni gratuite ai potenziali acquirenti, mentre Ultimo trasporta gli strumenti di casa in casa. Viaggiando insieme tra i due nasce un rapporto intimo; ma Elizaveta non vuole portarlo alle prevedibili conseguenze, perch\u00e9 non \u00e8 sicura di s\u00e9 ed intuisce la fragilit\u00e0 affettiva del compagno. Lascia incustodito il diario per farglielo leggere: molte parti sono pure invenzioni. Scrive di dedicarsi alla corruzione delle famiglie per dare uno scopo alla sua vita; ma Ultimo, che vivendole accanto pu\u00f2 sempre distinguere la realt\u00e0 dalla fantasia, intuisce soprattutto che Elizaveta lo ama. La ricambia, ma quando la ragazza scrive che \u00e8 sparito improvvisamente comprende che la sua \u00e8 una richiesta e se ne va davvero. \nElizaveta riprende il diario nel 1939: ha sposato il ricco nobile russo Zarubin, a cui era veramente promessa dall'infanzia. \u00c8 andata in Italia a cercare il garage di Libero Parri, ma lo ha trovato chiuso. Tuttavia ha rintracciato il padre di Ultimo, che ha perso una gamba nell'incidente di tanti anni prima ed ora gestisce una piccola ditta di trasporti. Libero conferma tutte le confidenze fattele da Ultimo in America: Florence ha avuto un secondo figlio, senza sapere se il padre sia il marito o il conte D'Ambrosio. Aggiunge un particolare ignoto a Elizaveta: il conte aveva fatto testamento nominando Ultimo suo erede universale, ma lui era partito per l'America senza prendere nulla.\nLe ultime pagine del diario sono del 1969: Elizaveta anziana, vedova e ricchissima \u00e8 in inghilterra. Dopo la seconda guerra era tornata ancora a cercare Libero Parri. Aveva appreso da Florence che era morto, e conosciuto il fratellastro di Ultimo: \"'Corpo da adulto, ma sembrava un bambino. Muto. Un idiota\".'. Florence le aveva dato una busta da parte di Ultimo: conteneva solo il disegno di una pista automobilistica.\n1947 Sinnhington, Inghilterra.\nPensieri del fratellastro di Ultimo: si trova con lui su una pista di atterraggio dismessa per assistere alla partenza dell'unico aereo rimasto, guidato da un amico inglese di Ultimo, pilota militare durante la seconda grande guerra. Il ragazzo sta pensando alla moneta che ha messo in qualche tasca e non pu\u00f2 cercare, perch\u00e9 \u00e8 tenuto per una mano da Ultimo con l'altra porta la cartella del capitano. Anche quando deve finalmente riconsegnare la cartella i suoi movimenti sono impacciati. Cerca ancora la moneta senza trovarla. L'aereo decolla, il ragazzo ammira la leggerezza dell'impennata. Ultimo raccoglie una manciata di terra e gliela mette in una tasca della giacca dicendogli che \u00e8 anche sua: ha comprato la pista e tutto il terreno intorno, che diventeranno un circuito per automobili. Immaginando le auto come fantasmi colorati il fratellastro di Ultimo riprende la terra dalla giacca e con essa ritrova la sua moneta. \n1950, Mille Miglia.\nIn una locanda all'inizio di un piccolo paese si attende il passaggio della Mille Miglia. Adesso il percorso si svolge su strade secondarie e non passa pi\u00f9 proprio l\u00ec davanti. Gli avventori sciamano fuori all'annuncio che le auto in gara stanno arrivando. La padrona della locanda crede di essere rimasta sola, ma si accorge che c'\u00e8 un uomo ancora seduto ad un tavolo. Dopo l'iniziale imbarazzo la donna, con l'aiuto di diversi bicchieri di vino, entra in confidenza con lo sconosciuto, che le dice di essere l\u00ec per incontrare un amico. Quando per\u00f2 l'amico arriva i due non sono in condizioni di aprirgli. \u00c8 Cabiria, il commilitone di Caporetto, che dopo aver chiesto inutilmente se c'\u00e8 qualcuno si allontana. Ultimo confida alla donna il suo amore per Elizaveta, la loro separazione. Mentre se ne va vede da lontano un'auto argentea ferma al distributore, ma \u00e8 quasi buio e non distingue bene le figure eleganti dei piloti. In quell'auto c'\u00e8 Elizaveta.\nEpilogo.\nUn circuito con diciotto curve, cercato ovunque, viene finalmente ripreso da una foto aerea: pur essendo invaso dalla vegetazione e parzialmente sommerso da paludi Elizaveta, che ha commissionato quella ricerca, riconosce il disegno di Ultimo realizzato. Spendendo cifre \"curiose\" lo acquista e lo fa ripristinare. Sceglie di percorrerlo con la sua auto argentea, che ha usato tanti anni prima per partecipare alla mille miglia. Un collaudatore la guida alla massima velocit\u00e0 possibile. Girano per un tempo che nessuno misura finch\u00e9 lei non gli chiede di fermarsi. Elizaveta ha avvertito la presenza di Florence e di Libero, il Carso della prima guerra mondiale, la ritirata di Caporetto, la nave che ha portato Ultimo in America. Ma la vera sorpresa per lei \u00e8 nell'ultima curva, che sul disegno si chiama Elizaveta e tra tutte le altre le era sembrata la pi\u00f9 pulita e semplice: invece \u00e8 parabolica, percorrendola ha sentito svanire il peso. Quando Elizaveta fa fermare l'auto ringrazia l'ingegnere che ha diretto i lavori di ripristino della pista e gli chiede tranquillamente di distruggerla."}
{"id": "355989", "revid": "2730", "url": "https://it.wikipedia.org/wiki?curid=355989", "title": "Resistenza francese", "text": "Per Resistenza francese si intende il movimento armato clandestino che durante la seconda guerra mondiale combatt\u00e9 contro l'occupazione militare della Francia da parte della Wehrmacht e contro lo Stato autoritario di Vichy, dopo la resa del governo e dell'alto comando di Francia nel 1940. I gruppi della Resistenza comprendevano uomini armati (chiamati solitamente maquisards), editori di giornali e cinegiornali clandestini e spie al servizio degli Alleati. La Resistenza francese cooper\u00f2 con i servizi segreti alleati (Office of Strategic Services e Special Operations Executive), specialmente nel fornire informazioni sul Vallo Atlantico e coordinare i sabotaggi e altre azioni utili a contribuire al successo dello sbarco in Normandia.\nOrigini.\nIl 18 giugno 1940, Charles de Gaulle si rivolse via radio da Londra al popolo francese e incit\u00f2 i francesi a continuare la lotta contro i tedeschi. Questo messaggio fu ben recepito nel nord della Francia, meno nel sud del Paese.\nCos\u00ec come erano variegati gli elementi dello Stato di Vichy, anche la Resistenza in realt\u00e0 comprendeva numerose formazioni diverse per motivazioni e scopi: la Resistenza comunista (maggioranza), gruppi leali a De Gaulle e anche gruppi regionalisti. I primi movimenti di Resistenza si ebbero al nord, come l\"'OS\" (\"Organisation sp\u00e9ciale\") e dalla fine del 1940, sempre al nord si pubblicavano sei giornali clandestini. Nel maggio del 1941 fu paracadutato il primo agente del SOE in Francia settentrionale per assistere alle operazioni della Resistenza. In aggiunta, lavoravano per conto degli Alleati anche la Resistenza belga, polacca e olandese. Molti membri erano ex-soldati sfuggiti ai tedeschi o che erano stati rilasciati dai campi di prigionia e che avevano nascosto le armi in attesa di poter combattere di nuovo.\nAltri erano ex-socialisti e comunisti sfuggiti alla Gestapo e molti di loro si erano nascosti nelle regioni forestali, specialmente nelle zone non occupate. Si unirono tra loro per formare le bande maquis e iniziare a pianificare attacchi contro le forze di occupazione. Alcuni gruppi avevano tra i loro membri anche degli spagnoli che avevano combattuto tra le file repubblicane durante la guerra civile spagnola. Alla Resistenza francese si unirono anche un migliaio di tedeschi, che avevano lasciato la Germania perch\u00e9 erano oppositori politici o ebrei.\nA causa della complessit\u00e0 politica della Francia, il movimento della Resistenza ebbe un avvio difficile, ma dal giugno 1941 cominci\u00f2 ad essere pi\u00f9 organizzato e la sua azione antitedesca crebbe di conseguenza. Il 22 giugno 1941 tutti i gruppi comunisti della Francia unirono le forze per convergere in un unico fronte, migliorando notevolmente la propria organizzazione; l'attacco tedesco all'URSS - Operazione Barbarossa - e la conseguente rottura del patto Molotov-Ribbentrop, port\u00f2 infatti molti comunisti francesi ad unirsi alla Resistenza. L'11 novembre 1942 le truppe tedesche occuparono l'intera Francia, spingendo molti francesi ad entrare in gruppi sovversivi per combattere contro l'occupazione, che a partire dall'Operazione Anton divenne pi\u00f9 esplicita e oppressiva.\nRischi della Resistenza.\nLe autorit\u00e0 tedesche di occupazione non esitavano nell'impiegare mezzi brutali per reagire agli attacchi partigiani. I rischi erano alti per chi era coinvolto nella resistenza e anche per chi era a loro vicino, dal momento che i tedeschi stabilirono subito la pratica della rappresaglia contro i civili per punire eventuali azioni antitedesche. Infatti, nel caso i partigiani non si fossero auto-denunciati alle autorit\u00e0 della Gestapo, le reazioni potevano essere molteplici:\nIn aggiunta, il regime di Vichy aveva istituito dei gruppi paramilitari, come la \"Milice fran\u00e7aise\", per combattere la resistenza.\nLista dei gruppi.\nCi furono altri gruppi della resistenza come \"Libert\u00e9\" e \"Verit\u00e9\" (che confluirono in \"Combat\") e \"Gloria SMH\" (che fu tradito). Pi\u00f9 tardi \"Combat\", \"Franc-Tireur\" e \"Lib\u00e9ration\" formarono il \"Mouvements Unis de la R\u00e9sistance\" (MUR) che gi\u00e0 aveva delle bande armate per proprio conto.\nAttivit\u00e0.\nLo Special Operations Executive (SOE) inizi\u00f2 ad aiutare e a rifornire la Resistenza dal novembre del 1940. Capo della sezione indipendente (non gollista) 'F' o Francese fu il maggiore (e in seguito, colonnello) Maurice Buckmaster, degli Intelligence Corps. Spedirono armi, radio, marconisti e consiglieri. Uno degli agenti di questa sezione era Peter Churchill (nessuna parentela con Winston).\nAnche il Secret Intelligence Service e i polacchi, i belgi e gli olandesi mandarono agenti in Francia in cooperazione col governo francese in esilio.\nDal momento che i governi statunitense e britannico non erano sempre d'accordo con lui, Charles de Gaulle organizz\u00f2 un suo servizio segreto, il \"Bureau Central de Renseignements et d'Action\" (BCRA) che poi divenne \"Direction G\u00e9n\u00e9ral des Services Sp\u00e9ciaux\" (DGSS), guidata da Jacques Soustelle.\nLa Resistenza fu combattuta da Wehrmacht, Abwehr, Gestapo, Sicherheitsdienst e dalla Milice fran\u00e7aise, la polizia del regime di Vichy guidata da Joseph Darnand. I suoi metodi erano brutali quanto quelli della Gestapo. Un avversario particolarmente zelante era lo \"Abwehr Feldwebel\" Hugo Bleicher. Egli demol\u00ec la rete spionistica interalleata franco-polacca a Parigi e arrest\u00f2 personalmente il suo capo, il maggiore dell'aviazione polacca Roman Czerniawski nome in codice 'Armand'per i francesi e 'Walenty' per i polacchi. In seguito Czerniawski finse di diventare un agente tedesco (nome in codice 'Hubert') i quali lo mandarono in Gran Bretagna, ma in realt\u00e0 fece il doppio gioco tornando al servizio britannico (i quali gli misero il nome in codice 'Brutus').\nIl 1\u00ba gennaio 1942 Jean Moulin si paracadut\u00f2 ad Arles con altri due uomini e con equipaggiamento radio e prosegu\u00ec per Marsiglia. De Gaulle gli mand\u00f2 le coordinate delle attivit\u00e0 di alcuni gruppi di Resistenza. Molti gruppi non furono entusiasti di questo in un primo momento.\nQuando i tedeschi iniziarono a pianificare i lavori forzati in Francia all'inizio del 1943, migliaia di giovani fuggirono e si unirono ai maquisards. Lo SOE intervenne in aiuto fornendo maggiori rifornimenti. Anche l'organizzazione americana Office of Strategic Services (OSS) inizi\u00f2 a mandare i suoi agenti in Francia per cooperare con lo SOE.\nNel giugno 1943 la sezione RF (cooperazione gollista) dello SOE sped\u00ec per la prima volta Edward Yeo-Thomas a collegare le attivit\u00e0 del BCRA (gollista) e dello SOE a Parigi. Nel febbraio 1944 fu tradito e la Gestapo lo arrest\u00f2.\nJean Moulin riusc\u00ec a convincere \"Arm\u00e9e Secr\u00e8te\", \"Comit\u00e9 d'Action Socialiste\", \"Francs-Tireur\", \"Front National\" e \"Lib\u00e9ration\" a unificare i loro sforzi nel \"Conseil National de la Resistance\" (CNR) sotto la direzione di De Gaulle. Il loro primo incontro collettivo avvenne a Parigi il 27 maggio 1943. Moulin lo presiedeva.\nInizialmente il governo statunitense sosteneva Henri Giraud. Per\u00f2 alla conferenza di Casablanca nel giugno 1943, De Gaulle e Giraud furono obbligati a riconciliarsi e divennero presidenti congiunti del CNR. Giraud fu estromesso da De Gaulle e si dimise nell'ottobre 1943.\nIl 7 giugno 1943 la Gestapo cattur\u00f2 il membro della Resistenza Ren\u00e9 Hardy. Klaus Barbie tortur\u00f2 tutti quelli che stavano intorno a Moulin e Moulin stesso fu arrestato (insieme ad altri) a Caluire il 21 giugno. Moulin mor\u00ec dopo atroci torture l'8 luglio 1943. Nuovo presidente del CNR fu Georges Bidault.\nPare che la Gestapo rilasciasse Hardy. Fu accusato di collaborazionismo dopo la guerra ma poi fu assolto.\nL'Operazione Overlord si stava avvicinando. Nella primavera del 1943 il COSSAC inizi\u00f2 a dirigere le attivit\u00e0 di SOE e OSS che erano connesse al piano di invasione. Infine, prendeva ordini dal Supreme Headquarters Allied Expeditionary Force (SHAEF, \"Quatrir Generale Supremo delle Forze di Spedizione Alleate). I membri della resistenza si concentrarono sulla raccolta di informazioni e sul sabotaggio delle linee di trasporto e comunicazione. Distrussero binari, ponti e treni.\nNel 1944 fu inaugurato un quartier generale a Londra con il nome di EMFFI, sigla di \"Etat Major Forces Fran\u00e7aises de l'Int\u00e9rieur\" (FFI o Forze francesi dell'interno) sotto il comando del generale Marie Pierre Koenig come parte delle forze armate alleate. Lo SOE sped\u00ec squadre di tre uomini (nome in codice Jedburgh) - organizzate con un rappresentante del Regno Unito e statunitense e uno del paese interessato (sebbene mai veramente messo in pratica e inteso in tal senso anche per l'Olanda) e con un marconista - per organizzare i sabotaggi dal D-day in avanti. Ci furono 93 squadre Jedburgh, tutte chiamate con un nome di battesimo britannico.\nIl 5 giugno 1944, la BBC trasmise un gruppo di frasi insolite. Il Sicherheitsdienst sapeva che si trattava di frasi in codice, probabilmente dell'invasione di Normandia ma la loro allerta fu ignorata a causa della pochezza e dell'incertezza dei dati, generata dagli sforzi sistematici e costanti degli Alleati per creare false informazioni allo scopo di confondere il servizio informazioni della Wehrmacht. In tutta la Francia i gruppi della Resistenza si coordinarono tra loro. Vari gruppi in tutto il paese aumentarono le loro azioni di sabotaggio. Fecero deragliare treni, fecero saltare in aria depositi di munizioni e attaccarono le guarnigioni tedesche. Alcuni passarono via radio ai comandanti statunitensi e britannici informazioni sulle posizioni difensive tedesche poste sulle spiagge della Normandia, appena prima del 6 giugno.\nLa vittoria non arriv\u00f2 facilmente. A giugno e luglio, sull'altopiano di Vercors un nuovo gruppo rinforzato di maquisards si oppose a circa 15.000 soldati delle Waffen SS al comando del generale Karl Pflaum e fu sconfitto con 600 perdite. Il 10 giugno le truppe del maggiore Otto Dickmann distrussero il villaggio di Oradour-sur-Glane per rappresaglia.\nPi\u00f9 tardi, la Resistenza aiut\u00f2 l'invasione alleata del sud della Francia nelle operazioni Dragoon e Anvil.\nQuando le forze alleate cominciarono ad avvicinarsi a Parigi il 19 agosto, si attivarono anche le cellule della Resistenza. Combatterono con granate e fucili e arrestarono e giustiziarono numerosi collaborazionisti. La maggior parte della polizia parigina si un\u00ec a loro. Roosevelt mand\u00f2 delle truppe per aiutarli, le prime delle quali arrivarono il 24 agosto. Gli ultimi tedeschi si arresero il 25 agosto.\nIl 28 agosto De Gaulle dette l'ordine di scioglimento per le forze della Francia Libera e per le organizzazioni della Resistenza. Chi avesse voluto continuare a combattere i tedeschi sarebbe entrato nel nuovo esercito francese.\nResistenti francesi.\nDopo la guerra molti francesi dichiararono falsamente di aver avuto dei legami con la resistenza. Alcuni - come Maurice Papon - arrivarono anche a fabbricarsi un falso passato nella resistenza. Le stime variano da circa il 5% della popolazione francese a circa 200.000 membri attivi e armati e probabilmente dieci volte tanto di sostenitori."}
{"id": "355991", "revid": "767487", "url": "https://it.wikipedia.org/wiki?curid=355991", "title": "Decarburazione", "text": "La decarburazione \u00e8 un processo siderurgico che si attua per ridurre il contenuto di carbonio alla ghisa di prima fusione per renderla utilizzabile sia come ghisa che come acciaio.\nI processi per la fabbricazione dell'acciaio possono essere di due tipi: \nI convertitori di tipo Bessemer e Thomas non vengono tuttavia pi\u00f9 utilizzati al giorno d'oggi in quanto obsoleti a causa soprattutto dell'impossibilit\u00e0 di effettuare scorificazioni dovuta al refrattario acido (Bessemer) e dalla piccola capacit\u00e0 e quindi dalla relativa ridotta produzione di entrambi. Ai giorni nostri sono quasi totalmente soppiantati dai convertitori ad ossigeno tipo L.D. (Linz-Donawitz) con una lancia verticale che \"spara\" ossigeno puro dall'alto sul bagno di metallo fuso, anche sottovuoto nel caso dei convertitori V.O.D.(Vacuum-Oxygen-Decarburization), o da quelli di tipo A.O.D. (Argon-Oxygen-Decarburization) che insufflano argon o azoto assieme all'ossigeno da \"tubiere\" disposte lateralmente in prossimit\u00e0 del fondo per diluire il monossido di carbonio formatosi, in modo da favorire la reazione che lo sprigiona.\nLa decarburazione prevede la reazione dell'ossigeno con il carbonio a dare monossido di carbonio (CO) e anidride carbonica ( CO2), secondo le reazioni di seguito riportate:\n A) formula_1\n B1) formula_2\n B2) formula_3 ( post-combustione )\n C) formula_4"}
{"id": "355993", "revid": "297031", "url": "https://it.wikipedia.org/wiki?curid=355993", "title": "Reg Smythe", "text": "Biografia.\nNato in una famiglia povera, lasci\u00f2 la scuola a 14 anni per lavorare come fattorino in una macelleria. Si arruol\u00f2 poi nell'esercito, nel Royal Northumberland Fusiliers, nel 1936 di stanza in Egitto e, durante la seconda guerra mondiale fu mitragliere nel nord Africa. In questo periodo vendette i suoi primi lavori a quotidiani del Cairo. Nel dopoguerra, lavor\u00f2 prima come impiegato presso un ufficio postale della General Post Office di Londra, continuando sempre a disegnare nel tempo libero, iniziando a collaborare con varie riviste con vignette e giochi. Ide\u00f2 in questo periodo la serie a strisce a \"The Sparks\". Riusc\u00ec a vendere le sue produzioni a varie testate come \"Everybody's Magazine, Fishtrader's Gazette\" e \"Draper's Record\", e successivamente al \"London Evening Standard, Reveille, Punch\" e al \"Daily Mirror\". La sua prima produzione regolare fu la serie \"\"Smythe's Speedway World\" pubblicata da \"Speedway World\" e \"Skid Sprocket\"\" su \"Monthly Speedway World\".\nPer il \"Daily Mirror\" realizz\u00f2 la serie a strisce giornaliere \"Laughter at Work\" esordita nel 1954. Per l'edizione di Manchester dello stesso giornale gli venne richiesto nel 1957 lo sviluppo di un nuovo personaggio e questo port\u00f2 all'ideazione di Andy Capp che venne presto pubblicato anche nell'edizione nazionale dello stesso quotidiano dal 14 aprile 1958, arrivando a essere pubblicato su oltre 700 giornali in 34 paesi; la serie venne prodotta dall'autore fino alla sua morte per cancro al polmone il 13 giugno 1998. Dato il grande successo che gli port\u00f2 la strip, Reg Smythe non port\u00f2 avanti altri progetti lavorativi, ad eccezione di Buster nei primi anni sessanta."}
{"id": "355996", "revid": "729019", "url": "https://it.wikipedia.org/wiki?curid=355996", "title": "Funivia dei Ghiacciai", "text": "La funivia dei Ghiacciai \u00e8 un impianto a fune in territorio francese, che collega il picco di Punta Helbronner (sopra Courmayeur) a quello dell'Aiguille du Midi (sopra Chamonix), passando sopra il massiccio del Monte Bianco e in particolare sul Ghiacciaio del Gigante.\nI due picchi hanno poi ognuno un altro sistema di funivia per collegarli ai villaggi a valle: la T\u00e9l\u00e9ph\u00e9rique de l'Aiguille du Midi francese collega l'Aiguille du Midi a Chamonix, mentre la Skyway Monte Bianco italiana collega Punta Helbronner a La Palud, frazione di Courmayeur.\nIl suo creatore e ideatore fu l'ingegnere e conte Dino Lora Totino.\nStoria.\nIdea iniziale.\nLa possibilit\u00e0 di collegare tramite funivia l'Italia e la Francia, attraversando la catena del Monte Bianco, aveva destato l'interesse dell'ingegnere Dino Lora Totino. Alla fine degli anni quaranta studi\u00f2 e progett\u00f2 un collegamento tra il versante italiano del Cervino e il centro turistico di Zermatt, ma le autorit\u00e0 svizzere, non troppo convinte, negarono l'autorizzazione. In Francia intanto, in quegli anni veniva inaugurata la linea Chamonix-Aiguille du Midi; il Conte ebbe allora l'idea di collegare due stazioni ancora pi\u00f9 prestigiose: Courmayeur e Chamonix, in un massiccio di straordinaria bellezza come quello del Monte Bianco.\nUn'impresa considerata impossibile.\nSul versante italiano esisteva gi\u00e0 una funivia che collegava Courmayeur al Rifugio Torino (3.300\u00a0m) e la costruzione di un troncone lungo 250\u00a0m con 150\u00a0m di dislivello per raggiungere Punta Helbronner non fu ritenuto un problema: le difficolt\u00e0 maggiori stavano nell'attraversare i 5 km di ghiacciai in continuo movimento.\nAgli inizi degli anni cinquanta, poi, i mezzi tecnici erano abbastanza limitati, e nessun elicottero fu mai utilizzato per trasportare in quota i materiali. Il cantiere - all'epoca - era il pi\u00f9 alto al mondo e gli operai furono scelti tra alpinisti, montanari e guide alpine. Le condizioni di lavoro furono proibitive e l'opera cost\u00f2 quattro vite umane. La grandiosa opera \u00e8 stata costruita sotto la direzione del conte Dino Lora Totino, fu progettata dal professor Vittorio Zignoli del Politecnico di Torino. Prima di lui altri ebbero un'idea simile e parecchi anni addietro, un progetto del 1905 venne in parte realizzato nel 1927, ma allora la funivia raggiungeva solamente il \"Col du Midi\".\nPer quattro anni, la funivia dei Ghiacciai fu la pi\u00f9 alta al mondo, ma poi quella del \"Pico Espejo\" (4.765\u00a0m), a M\u00e9rida, in Venezuela, la superer\u00e0 in altezza. Rester\u00e0 invece la pi\u00f9 alta d'Europa fino al 1980, quando la teleferica del Piccolo Cervino, a Zermatt (Svizzera), la superer\u00e0 di qualche metro.\nLe vecchie funivie nella tratta italiana.\nLa Palud - Rifugio Torino.\nLa prima funivia partiva da La Palud e arrivava al Rifugio Pavillon; la seconda partiva da quest'ultimo e raggiungeva il Rifugio Torino, superando un dislivello di 2.005\u00a0m (percorrendo 4.230\u00a0m). Fu costruita durante il periodo bellico, ma non ancora ultimata, fu messa fuori uso da un bombardamento effettuato da aerei francesi. Ripristinata e completata nel dopo guerra, venne aperta al pubblico nel 1948.\nRifugio Torino - Punta Helbronner.\nTale tratta \u00e8 rimasta funzionante fino ad aprile 2012, quando sono iniziati i lavori presso punta Helbronner per la costruzione della nuova \"Skyway\", inaugurata nel 2015.\nTratta italiana.\nLe attuali funivie italiane sono state inaugurate il 30 maggio 2015, sostituendo quelle originali. La riprogettazione di questa tratta \u00e8 stata a carico di Funivie Monte Bianco S.p.A., in associazione con il Consorzio Cord\u00e9e Mont Blanc, al quale \u00e8 stato assegnato nel 2010 l'appalto per i lavori. In particolare, il progetto, i cui lavori sono partiti nel 2011, ha previsto la realizzazione di un nuovo collegamento funiviario. Tale collegamento \u00e8 composto da sole due tratte (invece delle precedenti tre). La stazione a valle risulta spostata rispetto alla vecchia (che quindi non \u00e8 pi\u00f9 presso La Palud) ed \u00e8 nei pressi dell'imbocco italiano del Traforo del Monte Bianco, in particolare a Entr\u00e8ves.\nLa prima stazione che si incontra salendo si trova presso il Rifugio Pavillon; da qui si raggiunge direttamente Punta Helbronner (3.466 m s.l.m), mentre la stazione Rifugio Torino \u00e8 stata eliminata; quest'ultima \u00e8 tuttavia raggiungibile, scendendo a piedi per pochi minuti, direttamente da sotto la stazione di Helbronner.\nTutte e tre le stazioni furono costruite da zero, utilizzando principalmente acciaio, legno e vetro. Anche le cabine sono completamente nuove: dalle piccole e squadrate cabine da 20 persone, fu inserita una cabina sferica di dimensioni maggiori, che ruota di 360 gradi lungo tutta la tratta, con capienza fino a 60 persone.\nL'interno delle stesse \u00e8 caratterizzato da numerose novit\u00e0 nel campo funiviario: le ampie finestre in vetro sono dotate in un sistema di riscaldamento per evitare che si formi condensa, in maniera analoga sensori e pannelli posti sotto il pavimento impediscono la formazione di ghiaccio. Inoltre le cabine, dotate di luci a led, possiedono impianti multimediali di infotainment (tv, schermi, wifi). \nL'impianto a fune fu realizzato dalla Doppelmayr Italia su progetto funiviario dell'Ing. Dino Veronesi.\nIl termine dei lavori e l'apertura al pubblico furono inizialmente previsti per il 21 maggio 2015, con l'inaugurazione alla presenza del presidente del Consiglio Matteo Renzi. Sabato 30 maggio 2015, dopo 4 anni di lavoro, fu aperto al pubblico il nuovo impianto che, in due tronchi, collega Pontal d'Entr\u00e8ves a Punta Helbronner.\nTratta francese.\nChamonix - Plan des Aiguilles - Aiguille du Midi.\nLa sezione da Chamonix a l'Aiguille du Midi, fu iniziata nella primavera del 1951 ed aperta al pubblico nel 1956; \u00e8 quella con maggiore dislivello: 2.812 m su un tratto di 5.416 m. Prima fu collegata Chamonix (1.030 m) al Plan des Aiguilles (2.317 m) e l'anno dopo il troncone che arriva sino all'Aiguille du Midi (3.778 m).\nCabinovia Aiguille du Midi - Punta Helbronner.\nQuesta sezione, iniziata nella primavera del 1954, e collaudata nella primavera del 1958, collega l'Aiguille du Midi a punta Helbronner, passando per il Gros Rognon. La lunghezza del troncone \u00e8 di 5.093\u00a0m (con un dislivello di 311\u00a0m) ed \u00e8 il tratto pi\u00f9 spettacolare sia dal punto di vista panoramico che tecnico. Congiunge le due funivie gi\u00e0 esistenti sul lato italiano e su quello francese: \u00e8 stato possibile solo grazie a soluzioni tecniche del tutto originali, la maggiore delle quali \u00e8 indubbiamente costituita dal \"\"pilone aereo\" che meravigli\u00f2 tutti per l'audacia della sua concezione.\n\u00c8 una cabinovia a moto intermittente.\nNel 1961 un velivolo militare francese tranci\u00f2 la fune traente della funivia ed un gruppo di 3 cabine, scarrucolatosi dalla fune portante, si schiant\u00f2 sulla superficie del ghiacciaio dopo un volo di quasi trecento metri. Le altre cabine rimasero miracolosamente al loro posto poich\u00e9 la fune traente tranciata si attorcigli\u00f2 a quella portante di fatto bloccando le cabine ed impedendo che iniziassero a scorrere libere lungo la fune portante e quindi a scarrucolarsi superata una certa velocit\u00e0. Le operazioni di soccorso furono molto complesse e furono portate a termine dopo circa due giorni dall'accaduto.\nNel pomeriggio dell'8 settembre 2016 oltre centodieci persone sono rimaste bloccate nella cabinovia a causa di un guasto. Una cinquantina di persone sono state prelevate da alcuni elicotteri di soccorso, mentre le altre sono state costrette a passare la notte nelle cabine. I turisti sono stati tutti tratti in salvo dai mezzi di soccorso nella mattina del 9 settembre.\nIl pilone sospeso.\nLa realizzazione del pilone sospeso fu necessaria poich\u00e9 la sezione tra il \"Gros Rognon\" e la Punta Helbronner \u00e8 costituita da un'unica campata di 3.300\u00a0m; era necessario quindi ridurre l'ampiezza della campata, per consentire il passaggio delle funi sopra le nevi del \"Col des Flambeaux\".\nAccantonata l'ipotesi di costruire un pilone normale sul ghiacciaio sottostante (a causa dell'instabilit\u00e0 derivante dal movimento dei ghiacci), il conte Lora Totino studi\u00f2 la possibilit\u00e0 di creare un pilone aereo, costituito da funi tese trasversalmente al percorso della funivia. Per realizzare il progetto esecutivo venne poi incaricato l'ingegner Vittorio Zignoli. Un'idea del lavoro che \u00e8 stato fatto \u00e8 data dal totale delle funi utilizzate: tra quelle stese, perdute o tenute di riserva, ne sono state trasportate sui ghiacciai circa 300\u00a0km."}
{"id": "355997", "revid": "320578", "url": "https://it.wikipedia.org/wiki?curid=355997", "title": "Jagdpanzer V", "text": ""}
{"id": "356004", "revid": "124433415", "url": "https://it.wikipedia.org/wiki?curid=356004", "title": "Resistenza polacca", "text": "La resistenza polacca \u00e8 il movimento armato clandestino che durante la seconda guerra mondiale combatt\u00e9 contro l'occupazione militare della Polonia da parte della Germania nazista. La resistenza inizi\u00f2 quasi subito, sebbene in Polonia non ci fosse molto terreno adatto ad azioni di guerriglia.\nL'organizzazione e le attivit\u00e0.\nL'\"Armia Krajowa\" (AK, \"Esercito nazionale\" in polacco), fedele al governo polacco in esilio a Londra e braccio armato dello Stato segreto polacco, venne formata da un certo numero di piccoli gruppi nel 1942. Dal 1943 l'AK fu in competizione con l'\"Armia Ludowa\" (AL, \"Esercito popolare\"), appoggiata dall'Unione Sovietica e controllata dal Partito Operaio Polacco (in polacco \"Polska Partia Robotnicza\" o PPR). Nel 1944 l'AK aveva circa 380.000 uomini, ma pochi di essi erano armati, mentre l'AL era molto meno numeroso. Le organizzazioni della resistenza polacca eliminarono in totale 150.000 uomini dell'Asse durante l'occupazione.\nNell'agosto del 1943 e nel marzo del 1944, lo Stato clandestino polacco annunci\u00f2 il piano a lungo termine, che faceva parzialmente proprie alcune delle proposte comuniste. Il piano prometteva una riforma agraria, la nazionalizzazione della grande industria, richieste di compensazioni territoriali dalla Germania e il ristabilimento delle frontiere orientali antecedenti al 1939. La principale differenza tra lo Stato clandestino ed i comunisti riguardava, quindi, non le riforme radicali in campo socio-economico, che erano propugnate da entrambi i lati, ma il loro atteggiamento nei confronti della sovranit\u00e0 nazionale, i confini e le relazioni polacco-sovietiche.\nNell'aprile del 1943, i tedeschi cominciarono a deportare gli ebrei rimasti dal ghetto di Varsavia, provocandone la rivolta dal 19 aprile al 16 maggio, una delle prime rivolte armate contro i tedeschi in Polonia. Alcune unit\u00e0 dell'AK tentarono di assistere la rivolta del ghetto, ma per la maggior parte gli ebrei furono lasciati soli a combattere. I capi ebrei sapevano che la rivolta sarebbe stata schiacciata, ma preferirono morire combattendo che aspettare di essere deportati per morire nei campi.\nDurante il 1943 l'Armia Krajowa raccolse le proprie forze in vista di una rivolta nazionale. Il piano ricevette il nome in codice Operazione Tempesta ed inizi\u00f2 verso la fine del 1943. I suoi elementi maggiormente conosciuti erano l'Operazione Ostra Brama e la rivolta di Varsavia.\nLa rivolta di Varsavia.\nNell'agosto del 1944, con l'avvicinarsi delle forze sovietiche a Varsavia, il governo in esilio sollecit\u00f2 la rivolta della citt\u00e0, cosicch\u00e9 potesse reinstallarsi nella capitale e cercare di prevenire la presa del potere dei comunisti. L'AK, comandata da Tadeusz Komorowski, diede il via alla rivolta. Le truppe sovietiche si trovavano a meno di 20\u00a0km dalla capitale ma su ordine dell'Alto Comando Sovietico non fornirono assistenza. Stalin descrisse la rivolta come un'\"avventura criminale\". I polacchi chiesero aiuto agli Alleati occidentali e la Royal Air Force e la Forza Aerea Polacca, di base in Italia, paracadutarono alcuni quantitativi di armi ma, come nel 1939, gli aiuti da parte degli alleati furono minimi.\nI combattimenti a Varsavia furono disperati, con un gran valore mostrato nella lotta strada per strada. L'AK aveva tra i 12.000 e i 20.000 uomini, la maggior parte dei quali con armi leggere, contro una forza ben armata di 20.000 SS e unit\u00e0 dell'esercito regolare. La speranza di B\u00f3r-Komorowski di prendere e tenere Varsavia fino al ritorno da Londra del governo in esilio non ebbe mai alcuna seria possibilit\u00e0 di realizzarsi. Dopo 63 giorni di lotta selvaggia la citt\u00e0 fu ridotta ad un cumulo di macerie e la vendetta fu dura. Le SS e le unit\u00e0 ausiliarie reclutate tra i disertori sovietici furono particolarmente brutali.\nLa fine.\nDopo la resa di B\u00f3r-Komorowski i combattenti dell'AK furono trattati da prigionieri di guerra dai tedeschi, con grande rabbia di Stalin, ma la popolazione civile fu duramente punita. Le perdite polacche totali sono state stimate in 150.000-300.000 morti, 90.000 civili furono mandati nei campi di lavoro in Germania, mentre 60.000 furono spediti nei campi di concentramento e sterminio come Ravensbr\u00fcck, Auschwitz, Mauthausen e altri. La citt\u00e0 fu quasi totalmente distrutta dai demolitori tedeschi. La rivolta di Varsavia permise ai tedeschi di distruggere l'AK come forza combattente, ma il maggior beneficiato fu Stalin, che ne approfitt\u00f2 per imporre un governo comunista alla Polonia del dopoguerra con poco timore di eventuali resistenze armate."}
{"id": "356014", "revid": "121048994", "url": "https://it.wikipedia.org/wiki?curid=356014", "title": "Ritmo bellunese", "text": "Il Ritmo bellunese \u00e8 una delle prime attestazioni dell'uso letterario del volgare in Italia.\nComposto alla fine del XII secolo, tramanda gli avvenimenti del Comune di Belluno negli anni 1193-1196. In particolare \u00e8 narrata la guerra che Belluno, in alleanza con Feltre, intent\u00f2 contro Treviso e che le permise la conquista di territori prossimi alla citt\u00e0.\nNella quartina seguente, in decasillabi epici, \u00e8 descritta la distruzione del Castel d'Ardo, avamposto trevigiano nei pressi di Trichiana, i cui pezzi vennero gettati nel fiume. E lo scortare di sei cavalieri di Treviso a Belluno citt\u00e0 vincitrice.\nLinguisticamente presenta gi\u00e0 tratti tipici del veneto moderno come la 3\u00aa persona plurale maschile del verbo con il clitico (\"i lo get\u00e0\", modernamente \"i lo ga get\u00e0\", \"i l'\u00e0 get\u00e0\"), con sfumature specifiche della variante settentrionale come l'ampia caduta vocalica (part, tut, cavaler, flum) tuttora presente nel feltrino-bellunese e nel trevigiano di sinistra-piave. Tuttavia, secondo Migliorini vi si nota una certa ricerca di superdialettalit\u00e0, particolarmente evidente nella reintegrazione della vocale finale in \u201ctutto\u201d e \u201cflumo\u201d. Sopravvive il passato remoto, tratto arcaico oggi completamente scomparso."}
{"id": "356019", "revid": "761672", "url": "https://it.wikipedia.org/wiki?curid=356019", "title": "Resistenza jugoslava", "text": ""}
{"id": "356034", "revid": "287204", "url": "https://it.wikipedia.org/wiki?curid=356034", "title": "Membri del Consiglio degli Stati della XLVIII legislatura", "text": "Questa \u00e8 la lista dei 46 membri del Consiglio degli Stati svizzero per la 48\u00aa legislatura, nominati generalmente nel corso delle elezioni federali in Svizzera del 2007, ed in carica fino al 2011.\nI componenti il senato elvetico sono scelti con il sistema elettorale uninominale a doppio turno. Per la prima volta sono entrati a far parte dell'assemblea tre rappresentanti dei partiti ambientalisti.\nPer le abbreviazioni, vedi la voce sui partiti politici in Svizzera.\nMembri subentranti.\nMembri del Consiglio che sono subentrati a legislatura in corso in loco di consiglieri dimessi o defunti durante il loro mandato."}
{"id": "356045", "revid": "767487", "url": "https://it.wikipedia.org/wiki?curid=356045", "title": "Francisco Maturana", "text": "Ha allenato la Nazionale colombiana al Mondiale in Italia (1990) e negli Stati Uniti (1994), oltre che nella storica edizione, giocata in casa e vinta, della Copa Am\u00e9rica del 2001.\nCarriera.\nGiocatore.\nNato a Quibd\u00f3 (nel Dipartimento di Choc\u00f3) si trasferisce a Medell\u00edn, iniziando a giocare nell'Atl\u00e9tico Nacional nel 1970, rimanendovi per dieci anni. Passato all'Atl\u00e9tico Bucaramanga, si guadagna la chiamata in nazionale di calcio colombiana, con la quale gioca sei partite. Chiude la carriera nel Deportes Tolima nel 1982. Ha vinto il titolo del F\u00fatbol Profesional Colombiano nel 1973 e nel 1976.\nAllenatore.\nGli inizi e la Coppa Libertadores 1989.\nNel 1986 avviene il suo debutto come allenatore, alla guida dell'Once Caldas di Manizales, con la quale ottiene un buon piazzamento in campionato. L'anno successivo viene chiamato all'Atl\u00e9tico Nacional, dove allena una squadra che annovera tra i suoi giocatori Ren\u00e9 Higuita, Norberto Molina, Andr\u00e9s Escobar, Luis Carlos Perea, Luis Fernando Herrera, John Tr\u00e9llez, Leonel \u00c1lvarez, Gildardo G\u00f3mez, Albeiro Usuriaga, tra gli altri, tutti membri pi\u00f9 o meno affermati della nazionale di calcio colombiana. Maturana guida la squadra bianco-verde alla vittoria della Coppa Libertadores 1989, storico risultato per una formazione colombiana. Nel 1987 viene anche contattato per la prima volta dalla Federazione calcistica della Colombia per guidare la nazionale alla Copa Am\u00e9rica 1987, nella quale i \"Cafeteros\" si classificano al terzo posto. Giunto in Coppa Intercontinentale contro il , la sua squadra perde all'ultimo minuto a causa di una punizione di Alberigo Evani.\nIl mondiale di Italia 1990.\nLa carriera di Maturana si divide tra Atl\u00e9tico Nacional e selezione nazionale; nel 1989 la partecipa alla Copa Am\u00e9rica, dove viene eliminata al primo turno, ma conquista la qualificazione al campionato del mondo 1990, dopo 28 anni di assenza dalla massima competizione ufficiale per nazionali. Inserita nel gruppo con , e , centra la qualificazione agli ottavi di finale grazie a Freddy Rinc\u00f3n, che segnando all'ultimo minuto contro la rispondendo a Pierre Littbarski permette alla nazionale di proseguire il cammino nel mondiale. Il 23 giugno 1990 la affronta il ; una doppietta di Roger Milla, viziata da un errore di Ren\u00e9 Higuita, elimina la selezione sudamericana che ha una tarda reazione con il gol al 115' di Bernardo Red\u00edn.\nIl titolo nazionale con l'Am\u00e9rica de Cali.\nNel 1992 torna in patria per guidare l'Am\u00e9rica de Cali, che porta alla vittoria del campionato colombiano, grazie alla qualit\u00e0 della squadra formata dai nazionali Wilmer Cabrera, Albeiro Usuriaga, John Lozano, Freddy Rinc\u00f3n, Leonel \u00c1lvarez, Alexander Escobar, Anthony de \u00c1vila e Bernardo Red\u00edn e da Jorge Da Silva. Qualificatosi alla Coppa Libertadores 1993, viene eliminato in semifinale dai cileni dell'Universidad Cat\u00f3lica.\nSempre in carica come CT della nazionale, partecipa alla Copa Am\u00e9rica 1993, classificandosi al terzo posto, venendo eliminato in semifinale dall', futura vincitrice, ai rigori. Nello stesso anno si qualifica per il campionato del mondo 1994, il secondo consecutivo da allenatore della nazionale.\nStati Uniti 1994.\nLa si presenta al mondiale con un gioco offensivo, simile ma non identico a quello attuato da Arrigo Sacchi, in cui il gioco a zona si fonde con la creativit\u00e0 sudamericana, ma termina il mondiale all'ultimo posto nel girone, risultato che causa l'allontanamento di Maturana dalla panchina della selezione nazionale.\nDopo il mondiale.\nContattato dall'Atl\u00e9tico Madrid dal presidente Jes\u00fas Gil, non ottiene risultati positivi e viene rimpiazzato da Alfio Basile; nel 1995 viene chiamato dalla nazionale di calcio ecuadoriana, che guida durante le Copa Am\u00e9rica 1995 e 1997, fallendo per\u00f2 la qualificazioni ai mondiali di Francia 1998. Tornato ad allenare in patria, al Millonarios di Bogot\u00e0, vi rimane per un solo anno prima di tornare ad allenare in campo internazionale, stavolta in . L'avventura alla guida della nazionale centroamericana dura solo pochi mesi: chiamato dal , partecipa alla CONCACAF Gold Cup 2000.\nLa Copa Am\u00e9rica 2001.\nPer la Copa Am\u00e9rica 2001 programmata in casa, la Federazione calcistica della Colombia decide di richiamare Maturana alla guida della nazionale: grazie alla rosa formata tra gli altri da \u00d3scar C\u00f3rdoba, Iv\u00e1n C\u00f3rdoba, Juan Carlos Ram\u00edrez, John Restrepo, Freddy Grisales, Giovanny Hern\u00e1ndez, e soprattutto da V\u00edctor Aristiz\u00e1bal, capocannoniere della competizione, la vince per la prima volta il titolo, battendo il in finale.\nDopo la Copa Am\u00e9rica.\nLasciata la guida della selezione nazionale nel 2002 per trasferirsi in Arabia Saudita all'Al-Hilal, vince il campionato saudita.\nNel 2003 torna nuovamente a guidare la nazionale colombiana per disputare la Confederations Cup 2003, formando la rosa sulla base di quella vincitrice della Coppa America giocata in casa. Nel 2004 viene chiamato dal Col\u00f3n de Santa Fe, in Argentina, e vi rimane per una parte di stagione. Nel 2007 assume la guida del Gimnasia La Plata per rimpiazzare Pedro Troglio, venendo successivamente esonerato. Nel 2008 ha ricevuto l'incarico di commissario tecnico della nazionale di calcio di Trinidad e Tobago."}
{"id": "356046", "revid": "1543377", "url": "https://it.wikipedia.org/wiki?curid=356046", "title": "Resistenza ebraica", "text": "La resistenza ebraica fu una serie di operazioni messe in atto sia da parte di \u00abgruppi organizzati\u00bb che di singoli ebrei per resistere o contrastare l'oppressione della Germania nazista, soprattutto durante il periodo della Shoah nella seconda guerra mondiale.\nLa Resistenza ebraica in Europa.\nA causa della accurata organizzazione e della soverchiante potenza militare della Germania nazista e dei suoi alleati, molti ebrei non furono in grado di scampare alle uccisioni di massa. Ci furono comunque molti casi di tentativi di resistenza in varie forme di oltre un centinaio di rivolte ebraiche.\nLa pi\u00f9 grande dimostrazione di forza della resistenza ebraica fu la rivolta del ghetto di Varsavia, dall'aprile al maggio del 1943, mentre stava per iniziare la liquidazione totale del ghetto con le ultime deportazioni verso i campi di sterminio. La \u017bOB e altre organizzazioni pi\u00f9 piccole resistettero ai nazisti per 27 giorni, prima di essere tutti sterminati. Ci furono anche molte altre insurrezioni armate nei ghetti, di cui per\u00f2 nessuna ebbe successo.\nCi furono tentativi di resistenza anche nei campi di sterminio. Nell'agosto 1943 scoppi\u00f2 una rivolta al campo di sterminio di Treblinka. Molti edifici furono bruciati e settanta detenuti riuscirono a fuggire per\u00f2 altri 1.500 furono uccisi; i danni arrecati interruppero le procedure di eliminazione con le camere a gas per un mese. Nell'ottobre 1943 avvenne un'altra ribellione al campo di sterminio di Sobib\u00f3r, questo tentativo ebbe pi\u00f9 successo, 11 guardie delle SS furono uccise, e circa 300 dei 600 internati del campo fuggirono, dei quali circa 50 sopravvissero alla guerra. La fuga indusse le autorit\u00e0 naziste a chiudere il campo. Il 7 ottobre 1944 i Sonderkommando (prigionieri tenuti separati dagli altri e impiegati nelle operazioni di sterminio con le camere a gas e alla cremazione dei corpi) di Auschwitz insorsero, alcune donne prigioniere sottrassero esplosivo da una fabbrica di armi e fecero esplodere parte del Forno Crematorio IV. I prigionieri tentarono quindi la fuga ma poco dopo furono uccisi tutti e 250.\nCi furono anche gruppi partigiani ebrei che operarono in vari stati (inclusa l'Italia). Anche alcuni ebrei dal Mandato britannico della Palestina, tra cui i pi\u00f9 famosi furono Hannah Szenes e Enzo Sereni, che si fecero paracadutare in Europa nel tentativo di organizzare movimenti di resistenza.\nLa Resistenza ebraica in Italia.\nLa DELASEM (Delegazione per l'Assistenza degli Emigranti Ebrei) rappresenta la pi\u00f9 significativa esperienza di resistenza civile ebraica in Italia. L'associazione fu fondata il 1\u00ba dicembre 1939 dall'Unione delle comunit\u00e0 ebraiche italiane come associazione legale di assistenza e distribuzione degli aiuti internazionali alle migliaia di profughi ebrei che cercavano rifugio in Italia per l'espatrio in paesi neutrali. Dopo l'8 settembre 1943, la DELASEM prosegu\u00ec clandestinamente la sua azione anche durante il periodo dell'occupazione tedesca e della Repubblica Sociale Italiana, con centrali a Roma e Genova, fornendo aiuti economici e carte di identit\u00e0 false ai correligionari perseguitati, potendo godere di una vasta rete di complicit\u00e0 e supporto anche tra non ebrei, molti dei quali sono oggi onorati a Yad Vashem come giusti tra le nazioni. Tra gli ebrei italiani direttamente impegnati nell'organizzazione si ricordano in particolare: Lelio Vittorio Valobra e Massimo Teglio a Genova, Giorgio Nissim a Lucca, Mario Finzi a Bologna, Nathan Cassuto, Raffaele Cantoni e Matilde Cassin a Firenze, Dante Almansi, Settimio Sorani e Giuseppe Levi a Roma, Salvatore Jona in Piemonte.\nNumerosissimi (circa 2000) furono gli ebrei che parteciparono attivamente alla Resistenza (1000 inquadrati come partigiani e 1000 in veste di \"patrioti\"), con la massima concentrazione (circa 700) in Piemonte. La percentuale, pari al 4 per cento della popolazione ebraica italiana, \u00e8 di gran lunga superiore a quella degli italiani nel loro complesso. Circa 100 ebrei caddero in combattimento o, arrestati, furono uccisi nella penisola o in deportazione; otto furono insigniti di medaglia d'oro alla memoria (Eugenio Colorni, Eugenio Curiel, Eugenio Cal\u00f2, Mario Jacchia, Rita Rosani, Sergio Forti, Ildebrando Vivanti, Sergio Kasman). Tra gli esponenti ebrei di maggior rilievo della Resistenza si annoverano: Enzo Sereni, Emilio Sereni, Vittorio Foa, Carlo Levi, Primo Levi, Umberto Terracini, Leo Valiani, e Elio Toaff. Fra i caduti, vanno ricordati il bolognese Franco Cesana, il pi\u00f9 giovane partigiano d'Italia, i torinesi Emanuele Artom e Ferruccio Valobra, i triestini Eugenio Curiel e Rita Rosani, il milanese Eugenio Colorni, il toscano Eugenio Cal\u00f2, gli emiliani Mario Finzi e Mario Jacchia, e l'intellettuale Leone Ginzburg. Valgono per tutti le parole che Ferruccio Valobra scrisse alla moglie e alla figlia a poche ore dalla sua esecuzione:\nDa segnalare infine \u00e8 la presenza della Brigata ebraica, inquadrata nel'esercito regolare britannico, che nel 1944-45 oper\u00f2 sul fronte italiano e alla quale si unirono ebrei italiani dalla Palestina o dalle zone liberate. (nessuna fonte riportata)"}
{"id": "356051", "revid": "1318658", "url": "https://it.wikipedia.org/wiki?curid=356051", "title": "X arrondissement di Parigi", "text": "Il X \"arrondissement\" di Parigi si trova sulla \"rive droite\", a nord-est del centro della citt\u00e0.\nDati.\nLuoghi d'interesse.\nNell\"arrondissement\" ha sede uno dei pi\u00f9 prestigiosi licei di Francia, il Lyc\u00e9e Edgar-Poe."}
{"id": "356052", "revid": "599013", "url": "https://it.wikipedia.org/wiki?curid=356052", "title": "Quebec (citt\u00e0)", "text": ""}
{"id": "356054", "revid": "125331408", "url": "https://it.wikipedia.org/wiki?curid=356054", "title": "Lancia Fulvia", "text": "La Lancia Fulvia \u00e8 un'automobile prodotta dalla casa automobilistica torinese Lancia dal 1963 al 1976 con 3 tipi di carrozzeria: berlina 4 porte, coup\u00e9 e coup\u00e9 Sport Zagato.\nLa berlina (1963-1972).\nLa prima versione a essere lanciata sul mercato fu la\nberlina a 4 porte, che nel 1963 entr\u00f2 nel listino Lancia al posto dell'ormai anziana Appia III serie.\nProfilo.\nCaratterizzata da una linea a 3 volumi squadrata e non particolarmente attraente (bench\u00e9 il disegno fosse opera di Piero Castagnero che disegn\u00f2 anche la pi\u00f9 riuscita versione coup\u00e9), la \"Fulvia\" berlina, costruita nel nuovo stabilimento Lancia di Chivasso, aveva una meccanica assai moderna. Tra le caratteristiche tecniche salienti si segnalavano la trazione anteriore, il motore con cilindri (4) a V stretta (12 gradi) e distribuzione bialbero in testa e bilancieri, i 4 freni a disco e il telaietto ausiliario, a cui era ancorata la sospensione anteriore a ruote indipendenti, con balestra trasversale\ne barra stabilizzatrice come pure il gruppo motore-cambio (quest'ultimo manuale a 4 rapporti con comando al volante). Classico, invece, il retrotreno ad assale rigido, con due balestre longitudinali.\nCon una cilindrata complessiva di 1091 cm\u00b3 il piccolo V4, alimentato da un solo carburatore doppio corpo verticale, forniva una potenza massima di 58 CV, sufficiente a far raggiungere alla poco aerodinamica \"Fulvia\" una velocit\u00e0 massima di 138 km/h.\nNonostante le discussioni sulla carrozzeria, a suo modo elegante ma non particolarmente \"bella\", la \"Fulvia\" ottenne un discreto successo, grazie alle sue doti di comfort, qualit\u00e0 costruttiva e tenuta di strada.Proprio quest'ultima dote indusse i clienti Lancia a richiedere un motore pi\u00f9 potente. Furono accontentati nel 1964, allorch\u00e9 la versione standard venne affiancata dalla \"2C\" che, grazie all'alimentazione con due carburatori a doppio corpo orizzontali, disponeva di 71\u00a0CV. La velocit\u00e0 massima passava a 145\u00a0km/h.\nEsteticamente la \"Fulvia 2C\" si distingueva dalla versione base solamente per l'assenza dei rostri sui paraurti e per la targhetta d'identificazione sulla calandra. Sul cruscotto venne montato un contagiri meccanico.\nBench\u00e9 virtualmente ancora disponibile la versione base da 58\u00a0CV non era, in pratica, pi\u00f9 richiesta dalla clientela. Risulta infatti che molte Fulvia \"1C\" fossero convertite da personale Lancia direttamente sui piazzali della fabbrica di Chivasso; questo giustifica il fatto che esistono numerose \"2C\" con le caratteristiche della \"1C\".\nNella primavera del 1967 la \"2C\" venne affiancata dalla \"GT\", dotata di motore (lo stesso della coup\u00e9) maggiorato a 1216\u00a0cm\u00b3. La potenza saliva a 80\u00a0CV e la velocit\u00e0 di punta a 152\u00a0km/h. Su questa versione, con un sovrapprezzo, si poteva richiedere la leva del cambio sul pavimento (come la coup\u00e9). All'inizio del secondo semestre del 1967 alla Fulvia \"GT\" venne aumentata la cilindrata che pass\u00f2 a 1231\u00a0cm cc. sino al 1969.\nSulla base della \"GT\" la casa torinese allest\u00ec una versione con cilindrata ridotta a 1199\u00a0cm\u00b3, assemblata in Grecia, mercato nel quale le autovetture sopra i 1200\u00a0cm\u00b3 erano penalizzate dal punto di vista fiscale.\nNel 1968 arriv\u00f2 anche la \"GTE\", che grazie a una cilindrata di 1298\u00a0cm\u00b3, disponeva di ben 87\u00a0CV e toccava i 162\u00a0km/h. Fu l'ultima evoluzione della \"Fulvia\" prima serie.\nRestyling 1969.\nNel 1969, infatti, la piccola berlina Lancia venne sottoposta a un restyling che gener\u00f2 la seconda serie. Dal punto di vista estetico le modifiche coinvolsero la coda (ridisegnata) e il frontale (con una nuova mascherina) dotata di nuovi fanali allo iodio. Anche gli interni (plancia, sedili, pannelli porta) vennero completamente ridisegnati in presenza del nuovo comando del cambio con leva corta a cloche, simile a quella in uso sulla Rallye 1,6 HF. Sotto il profilo tecnico l'innovazione pi\u00f9 rilevante fu l'adozione dell'alternatore, novit\u00e0 che si concretizz\u00f2 con la versione del 1970, integrata dall'adozione di un nuovo cambio manuale a 5 marce della coup\u00e9, incluso lo sterzo collassabile e il nuovo impianto frenante Superduplex. Il passo cresceva di 2480 mm a 2500 mm. L'unico motore disponibile era il 1298\u00a0cm\u00b3 (ex-\"GTE\", ma rivisto in alcuni particolari) inizialmente con 87\u00a0CV poi ridotti a 85\u00a0CV per ottemperare alle prime norme sulle emissioni.\nAlcuni particolari (come il marchietto \"Lancia\" in plastica anzich\u00e9 in acciaio smaltato, i tappetini in gomma e l'eliminazione di alcune guaine copricavo nel vano motore) fecero dire ai \"puristi\" del marchio: \"\u00c8 arrivata la Fiat\". In effetti la Lancia era stata acquistata dal colosso torinese a novembre 1969.\nIn realt\u00e0, lo scudetto Lancia sulla calandra della Fulvia Berlina 1969 ha un'origine nobile: \u00e8 lo stesso della Rallye 1,6 HF ed \u00e8 in plastica per motivi di riduzione dei pesi. Si distingue da quello successivo della Berlina 1970 (comune anche alle Fulvia Coup\u00e9) per il fatto che ha 5 supporti per la bandiera invece di 3.\nLa versione assemblata in Grecia (dapprima con il 4 marce, poi con il \"5\") manteneva il motore di 1200\u00a0cm\u00b3. Fonti non ufficiali affermano che una piccolissima serie (meno di 30 esemplari) sia stata allestita per il mercato ellenico con il motore della \"1600 HF\" coup\u00e9 seconda serie. \nLa \"Fulvia\" berlina usc\u00ec definitivamente dal listino alla fine del 1972, dopo 192.097 esemplari prodotti: un valore modesto, considerato l'arco temporale di 10 anni, il prestigio di marca e la cilindrata contenuta, questo dovuto all'elevato prezzo di vendita, giustificato dalla lavorazione parzialmente artigianale e dal livello di finitura, che in realt\u00e0 poneva la vettura in diretta concorrenza con modelli di maggiore cilindrata. Si pensi che nel 1971 la \"Fulvia\" veniva venduta al prezzo di listino di L. 1.745.000, pi\u00f9 dell'Alfa Romeo Giulia 1300 (L.1.310.000), della BMW 1600 (L.1.660.000), della Fiat 125 S (L.1.590.000) o della Opel Rekord S 1,9 Lusso (L.1.685.000).\nL'attivit\u00e0 sportiva.\nAl fine di testarne l'eccellente qualit\u00e0 costruttiva del modello, soprattutto a livello prestazionale, alcuni esemplari della \"Fulvia\" berlina \"2C\" vennero elaborati a partire dal 1964 dal personale Lancia, di modo da poter essere impiegati come vetture scorta nell'attivit\u00e0 sportiva della casa. Il debutto agonistico ufficiale delle \"Fulvia\" \"2C\" avvenne in occasione del Rally di Montecarlo 1964, in cui una \"2C\" risult\u00f2 iscritta in appoggio alle tradizionali Flavia Coup\u00e9, conquistando un iniziale 130\u00ba posto in classifica al traguardo finale. Nelle occasioni successive altre \"2C\" si distinsero in assoluto da vere protagoniste in gare rally, in particolare una \"2C\" guidata dal pilota Leo Cella si aggiudic\u00f2 nel 1965 la vittoria al Rally dei Fiori di Sanremo.\nContestualmente, nell'ottica dei festeggiamenti volti a celebrare i sessant'anni dalla fondazione della casa automobilistica Lancia, nel dicembre 1966, un esemplare \"2C\" prese parte ad un raid automobilistico invernale che ebbe come destinazione Capo Nord, spedizione alla quale presero parte tra gli altri: Carlo Pozzi, Giovanni Torassi, Mario Allegri e l'alpinista Walter Bonatti.\nRiepilogo produzione.\nLa ripartizione tra le varie versioni \u00e8 la seguente:\nLa Lancia Fulvia coup\u00e9 (1965-1976).\nDalla berlina deriv\u00f2, nel 1965, un'elegante e sportiva coup\u00e9, che riscosse un buon livello di vendite, grazie alla bellezza della linea e, in un secondo tempo, all'impulso derivante dalle numerose vittorie nelle gare di rally, culminate con la\nconquista del Campionato Internazionale Rally 1972 (antesignano del Campionato del Mondo Rally che sar\u00e0 istituito l'anno successivo).\nDisegnata da Piero Castagnero, che s'ispir\u00f2 secondo le sue dichiarazioni al motoscafo Riva, la \"Fulvia Coup\u00e9\" (costruita nella fabbrica Lancia di Chivasso) \u00e8 una berlinetta sportiva a 2 posti pi\u00f9 2, dall'aspetto curato sin dai minimi particolari (come la plancia rivestita in vero legno) coadiuvato da un assetto di guida corsaiolo. In realt\u00e0, sono piuttosto evidenti le similitudini del frontale e della linea di fiancata con il prototipo presentato da Giovanni Michelotti al Salone di Torino del 1961, su meccanica Fiat 1300/1500.\nRealizzata sul pianale accorciato (il passo era di 2330 mm, cio\u00e8 di 150 mm pi\u00f9 corto) della berlina, la compatta coup\u00e9 Lancia era spinta, al momento del debutto da una versione di 1216\u00a0cm\u00b3 da 80\u00a0CV del V4. L'alimentazione era a due carburatori a doppio corpo Solex, mentre il cambio (a 4 marce) aveva la leva a cloche tra i sedili. Grazie al peso contenuto in 950 kg, la piccola sportiva raggiungeva i 160\u00a0km/h.\nIncoraggiata da una valida tenuta di strada e dalle doti telaistiche della vettura, la Lancia introdusse subito nel 1966 un potenziamento a 88\u00a0CV del motore sulla versione HF alleggerita con cofani e portiere in una speciale lega d'alluminio e magnesio denominata Peraluman. La carrozzeria venne alleggerita, grazie all'eliminazione dei paraurti, alla semplificazione dell'allestimento interno, all'utilizzo di lamiere pi\u00f9 sottili nelle parti non strutturali e all'adozione di un lunotto a vetri posteriori in plexiglas.\nEsteticamente la \"Coup\u00e9 HF\" era riconoscibile per la banda verniciata giallo/blu su cofani e tetto, per l'elefantino sui parafanghi anteriori e la verniciatura in Amaranto di Montebello.\nCon l'introduzione del motore 1298 da 87\u00a0CV della Rallye 1,3 il motore della coup\u00e9 1,2 venne portato a 1231\u00a0cm\u00b3 per uniformare il ciclo di produzione e l'offerta della motorizzazione 1,2 (mantenuta per motivi esclusivamente fiscali). Le nuove motorizzazioni vennero modificate nell'angolo di bancata, riducendolo a 12\u00b045'28\", per ottenere un alesaggio maggiore. Era il preludio al lancio di una vera versione sportiva da far correre nei Rally, che avvenne l'anno successivo con la presentazione della versione Rallye 1,3 \"HF\".\nLe novit\u00e0 apportate all\"'HF\", rispetto alla versione standard, furono molte e sostanziali, tali che la potenza crebbe a 101 CV grazie ad una serie di modifiche: pistoni, albero motore, rapporto di compressione, carburatori.\nI successi di categoria ottenuti dalla \"HF\", ispirarono la versione HF fanalone di serie che, con propulsore potenziato a 143\u00a0CV e dotato di radiatore dell'olio, prese il posto della versione standard nel 1968.\nIntuendo le potenzialit\u00e0 della vettura, che coi suoi 1298\u00a0cm\u00b3 non poteva competere per il titolo assoluto, Cesare Fiorio, responsabile del \"Reparto Corse Lancia\", ottenne, nonostante le risicate risorse finanziarie, il benestare per sviluppare ulteriormente l\"'HF\". Il risultato fu la \"Rallye 1,6 HF\" del 1969 (detta anche \"Fanalone\", per via dei fari interni pi\u00f9 grandi di quelli esterni): 1584 cm\u00b3, 120 CV (160 CV la versione da corsa), 850 kg, cambio a 5 marce, assetto da corsa (camber negativo), sterzo diretto e cerchi in lega con pneumatici maggiorati. La \"fanalone\" permise alla Lancia di aggiudicarsi numerosi rally ed il Campionato del Mondo del 1972.\nRestyling 1970.\nNel frattempo la Lancia era stata acquisita dalla Fiat, che non vedeva di buon occhio gli elevati costi di produzione dei modelli Lancia. La \"Fulvia Coup\u00e9\" era all'apice della carriera e non era pensabile ucciderla, ma occorreva ridurne i costi produttivi. Fu questo il principale scopo del restyling del 1970.A livello estetico i cambiamenti erano minimi (nuova mascherina pi\u00f9 sottile e lineare, paraurti con fascia protettiva in gomma nera), mentre sotto il profilo tecnico si segnalava l'adozione del cambio a 5 marce anche sulla \"Coup\u00e9 1.3 S\" (con motore di 1298\u00a0cm\u00b3 da 90\u00a0CV), un notevole miglioramento dei freni e della geometria delle sospensioni anteriori. I risparmi veri erano sui materiali interni (il legno della plancia era impiallacciato su plastica) ed esterni (eliminate le parti in \"peraluman\" che comparivano casualmente su alcune vetture).\nOltre alla \"Coup\u00e9 1.3 S\", la gamma includeva la \"Coup\u00e9 1600 HF\" (1584\u00a0cm\u00b3, 115\u00a0CV) e la \"1600 HF Lusso\". La prima aveva carrozzeria priva di paraurti, sedili sportivi, allestimento semplificato; la seconda, aveva dotazioni pi\u00f9 raffinate come i sedili con poggiatesta, i deflettori sulle portiere, insonorizzazione completa. Le Coup\u00e9 1600 HF erano dotate di cerchioni Cromodora in lega leggera e la carrozzeria con parafanghi allargati che, assieme ad una meccanica pi\u00f9 sportiva con camber negativo e sterzo diretto, le distinguono dalle 1,3 S. \nPer celebrare la vittoria del Rally di Montecarlo del 1972 fu allestita sulla carrozzeria a passaruota allargati (simili a quelli della Coup\u00e9 1600 HF) una serie speciale di Coup\u00e9 1,3 S, con livrea bicolore analoga alla vettura da corsa - la cosiddetta \"Montecarlo\" - che per\u00f2 ricalcava le normali prestazioni delle 1,3 S stradali.\nRestyling 1973 (Fulvia 3).\nQuando, alla fine del 1972, la \"Fulvia\" berlina fu tolta di listino, la \"Coup\u00e9\" vendeva ancora bene e rimase in produzione. Per non fare concorrenza alla nuova Beta Coup\u00e9 nel 1973 la gamma venne ridotta alla sola versione \"1.3\" da 90\u00a0CV, sottoposta ad leggero aggiornamento, nacque cos\u00ec la \"Fulvia 3\".\nI ritocchi erano mirati ad aggiornarne l'estetica, nonch\u00e9 a rispondere ai nuovi standard di sicurezza stradale, cercando di contenere ancora di pi\u00f9 i costi: la mascherina divenne in plastica nera conformemente alla moda dell'epoca, il volante in materiale sintetico imbottito, furono adottate cinture di sicurezza fisse a 3 punti ed i poggiatesta; il pomello della leva del cambio in legno (come sulla \"Beta\" Coup\u00e9 e sulla Stratos) e un cruscotto con strumenti a sfondo bianco al posto di quelli neri della seconda serie. \nIl restyling segn\u00f2 anche l'abbandono delle competizioni, dove fu sostituita dalla mostruosa Stratos. Dalla \"3\" derivarono le versioni \"Montecarlo\" e \"Safari\", quest'ultima costruita in sole 900 unit\u00e0, diverse dalle altre\nFulvia vista l'assenza del paraurti anteriore e l'impiego dei cerchi verniciati in nero, cos\u00ec come la mascherina, la presa d'aria e i\ntergicristalli. La produzione della \"Fulvia 3\" cess\u00f2 nel 1976, quando fu lanciata la versione \"1300\" della \"Beta Coup\u00e9\", risultando al contempo l'ultima vettura della casa torinese ad essere equipaggiata con il longevo motore Lancia V4.\nComplessivamente la \"Fulvia Coup\u00e9\" fu prodotta in 140.454 esemplari, di cui 6.419 \"HF\" (circa una su 20).\nLe gare di rally e la Squadra Corse HF.\nCertamente quando si parla di Fulvia coup\u00e9 e in particolare delle \"versioni HF\" non si pu\u00f2 tacere che queste versioni nacquero innanzitutto per la grande opera di Cesare Fiorio e di ci\u00f2 che il suo ancora piccolo staff, riunito in un angolo dei capannoni dello stabilimento Lancia di Borgo san Paolo a Torino, era riuscito a fare con la nascita della \"Squadra Corse HF Lancia\". Bench\u00e9 disponesse di poche risorse, port\u00f2 le prime Fulvia coup\u00e9, elaborate dall'ing. Ettore Mina, nelle competizioni e via via ottenne risultati tali che persino la dirigenza Lancia, che mal vedeva la casa nelle competizioni (in epoca Pesenti), si dovette piegare ai vantaggi che il marchio riceveva dalle gare.\nGrazie a queste numerose affermazioni sportive la Fulvia coup\u00e9 divenne una delle auto di serie pi\u00f9 vittoriose e poi desiderate, tanto che per la prima volta una coup\u00e9 vendette pi\u00f9 della berlina da cui derivava.\nQuesta strada, supportando la Squadra Corse di Fiorio, fu poi seguita negli anni successivi anche dalla Fiat, fino alle ultime Delta Integrale, passando per Stratos, Rally 037, Beta Montecarlo Turbo, LC1 e LC2, , con una lunga serie di vittorie e popolarit\u00e0 per il marchio tanto da essere ancora oggi quello con il pi\u00f9 alto numero di vittorie nei Rally mondiali, nonostante la chiusura della \"Squadra Corse\" nei primi anni novanta, quando era ancora considerata la pi\u00f9 forte del mondo battendo tedeschi, francesi e giapponesi.\nLa decisione, per volere di una nuova dirigenza Fiat che di nuovo mal vedeva la Lancia nelle competizioni, disperdette un patrimonio di capacit\u00e0 ed esperienza di decenni, relegando negli anni successivi a questo ruolo, ma in gare su pista, la sola Alfa Romeo (marchio acquisito da Fiat pochi anni prima accollandosi 700 miliardi di debiti sui 2100 miliardi poi rilevati). Alquanto negative furono pure le conseguenze sull'immagine della marca nella percezione del pubblico. \nQuesti i principali risultati sportivi:\nLa Lancia Fulvia Sport Zagato (1965-1972).\nCome era gi\u00e0 avvenuto per la Appia, la Flavia e Flaminia, la Lancia diede a Zagato l'incarico di realizzare la versione sport della Fulvia, dotata di carrozzeria in alluminio e aerodinamica.\nDisegnata da Ercole Spada, e allestita nelle officine della carrozzeria milanese a Terrazzano di Rho, la \"Fulvia Sport\" aveva una linea con coda del tipo \"fastback\", estremamente moderna e filante.\nLanciata nel 1965, la \"Sport\" aveva la stessa meccanica della \"Coup\u00e9\" - tranne il rapporto al ponte -, ma grazie alla migliore aerodinamica raggiungeva velocit\u00e0 di punta pi\u00f9 elevate. Nonostante ci\u00f2 non venne quasi mai impiegata nelle competizioni rally a causa della maggiore delicatezza della monoscocca su cui poggiava la carrozzeria in alluminio e delle caratteristiche generali pi\u00f9 adatte all'impiego in pista (dove la Lancia all'epoca non correva).\nPi\u00f9 che in base all'evoluzione tecnica (che segu\u00ec passo passo quella delle coup\u00e9), si possono distinguere le varie \"serie\" della \"Zagato\" tramite l'uso dei materiali utilizzati per la carrozzeria.\nLa \"Sport\" infatti adott\u00f2 una carrozzeria integralmente in \"Peraluman\" solo tra il 1965 ed il 1967. Nel periodo 1968-70 la carrozzeria divenne in acciaio, con cofano, portiere e sportello del vano della ruota di scorta in \"Peraluman\". Il portellone \u00e8 sempre stato in acciaio su tutte le versioni. L'evoluzione della meccanica e delle motorizzazioni segue quella delle Coup\u00e9, tranne per la motorizzazione 1231\u00a0cm\u00b3. Al salone dell'automobile di Torino del 1968 la \"Sport\" Zagato venne presentata anche in una inedita variante spyder che, tuttavia, non ebbe alcun seguito commerciale, a causa dei mutati piani industriali Lancia in concomitanza con il passaggio di propriet\u00e0 del marchio alla Fiat, che di certo mal sopportava queste costose collaborazioni artigianali a fronte dei limitati introiti derivati dalle vendite. Particolarit\u00e0 della Fulvia Sport Zagato fu il portellone che si apriva elettricamente con un pulsante posizionato sul cruscotto. Un motorino elettrico posizionato sotto il portellone al centro dell'apertura del bagagliaio sollevava il portellone di alcuni centimetri sufficienti a far circolare aria nell'abitacolo. un lusso per l'epoca... \nNel 1970 venne adottata la meccanica della seconda serie sulle ultime 600 scocche della prima serie.\nA fine 1970 la carrozzeria divenne integralmente in acciaio perdendo le parti mobili in \"Peraluman\", essendo stato il modello leggermente ridisegnato da Mittino per aggiornare funzionalmente il corpo vettura, alzando il padiglione per un accesso meno difficoltoso e allargando i parafanghi di modo da poter ospitare pneumatici maggiorati. Il cofano motore fu inoltre incernierato sull'anteriore, come volevano le regole di sicurezza dell'epoca.\nLa produzione cess\u00f2 nel 1972, dopo che la Zagato aveva assemblato circa 6.183 esemplari. \nL'origine artigianale della \"Fulvia Sport\" determin\u00f2 un'asimmetria nelle forme dei parafanghi, asimmetria conservata anche sulle scocche della seconda serie.\nDi particolare interesse storico e collezionistico \u00e8 la serie definita \"Competizione\", che su richiesta di clienti sportivi o della \"Squadra Corse Lancia\", furono allestite con carrozzeria in \"Peraluman\" alleggerita, finestratura laterale e posteriore in plexiglas, passaruota allargati e cerchioni Campagnolo 6J13. \nNonostante fossero destinate all'attivit\u00e0 sportiva, le \"Competizione\" avevano motorizzazioni di serie (motori 818.302 e 818.303) non in allestimento \"HF\". Solo sulla \"Sport 1600\" fu utilizzata la motorizzazione \"HF\" (seconda serie), ma il logo \"HF\" non compare (la vettura ha lo stesso assetto delle 1,3 S e Lancia non richiese mai l'omologazione della vettura per le corse).\nNel 1969 Maglioli e Pinto, a bordo della Fulvia prototipo con telaio 001911, motore 818.540 e cambio a 5 marce, si piazzarono undicesimi assoluti e primi della classe prototipi alla 24 ore di Daytona.\nLa ripartizione tra le varie versioni \u00e8 la seguente:\nI numeri di produzione sono indicativi perch\u00e9 la numerazione presenta discontinuit\u00e0.\nLa Lancia Fulvia Concept (2003).\nLa Lancia Fulvia, in versione coup\u00e9, \u00e8 oggi tra le auto pi\u00f9 ricercate della sua epoca grazie soprattutto alle numerose vittorie nei Rally internazionali che hanno reso questa versione una delle icone pi\u00f9 riconosciute tra le automobili degli anni sessanta, tanto che il centro stile Lancia realizz\u00f2, nel 2003, una concept car ad essa ispirata e che ha ricevuto grandi apprezzamenti a livello internazionale. La Fulvia Concept era basata su telaio Fiat Barchetta e ne montava anche lo stesso motore 1.800cc benzina. A differenza dell'antenata degli anni 1960, la Fulvia Concept 2003 aveva solo due posti anzich\u00e9 quattro.\nDisegnata da Alberto Dilillo e Flavio Manzoni, e prodotta in esemplare unico, fu presentata al Salone di Francoforte del settembre 2003, suscitando grande sorpresa e numerosi apprezzamenti da parte di appassionati \"Lancisti\" e giornalisti, che ne invocarono immediatamente la produzione. Ma a quei tempi le risorse economiche del Gruppo Fiat erano molto limitate e la stessa dirigenza Lancia, che fino ad allora aveva fatto pressioni ai vertici del Gruppo per una produzione del modello, dovette rassegnarsi all'impossibilit\u00e0 di tale progetto; anni dopo, il dirigente Luca de Meo (che nel 2003 era a capo della Lancia), nel suo libro \"Da 0 a 500\", commentando la mancata industrializzazione della concept Fulvia, la defin\u00ec \u00abuno dei miei pi\u00f9 grandi rimpianti professionali\u00bb."}
{"id": "356055", "revid": "1718925", "url": "https://it.wikipedia.org/wiki?curid=356055", "title": "Monte Sirente", "text": "Il Monte Sirente \u00e8 la cima pi\u00f9 alta (\u00a0m s.l.m.}) di un breve gruppo montuoso dell'appennino abruzzese (detto appunto \"gruppo del Sirente\"), compreso a sua volta nella catena del Sirente-Velino e nell'omonimo Parco naturale regionale Sirente-Velino: inserito tra i siti di interesse comunitario dell'Abruzzo, ricade prevalentemente nei territori dei comuni di Celano, Rocca di Mezzo, Ovindoli, Secinaro, Aielli e Gagliano Aterno.\nDescrizione.\nGeomorfologia.\nSi estende per circa 13\u00a0km da nord-ovest a sud-est, con un perimetro di circa 60 km, al centro della regione Abruzzo, tra l'Altopiano delle Rocche a nord-ovest (Rovere di Rocca di Mezzo), la Marsica a sud-ovest, la Valle Subequana a nord-est, la Valle Peligna a sud, rapidamente digradante a sud verso l'altopiano di Baullo e il valico di Forca Caruso (fra Aielli e Collarmele).\nNel versante nord il gruppo montuoso di tipo dolomitico digrada a valle ripidamente attraverso forre e canaloni scoscesi che scendono fino alla grande fascia boschiva di faggio che copre a nord la montagna raggiungendo i sottostanti \"Prati del Sirente\": i profondi dirupi o gole nella parete nord sono stati determinati dall'azione dei ghiacciai dell'ultima glaciazione pleistocenica, con le pareti stesse che mostrano l'erosione derivante da agenti atmosferici, mentre le guglie ed i torrioni, di materiale pi\u00f9 duro, ne hanno resistito maggiormente.\nIl lato sud-ovest della catena invece digrada pi\u00f9 dolcemente verso la piana del Fucino (depressione dove aveva sede il Lago del Fucino) attraverso una serie di prati e di gobbe, privi in maggior parte di alberi, ma ricchi di erba da pascolo e di fieno di montagna. Fanno invece eccezione le \"Gole di Celano\" sul versante sud-ovest del monte \"Serra di Celano\" compreso anch'esso nel massiccio.\nAmbiente.\nLa vasta distesa forestale di faggio del versante nord-est ospita lupi, orsi e ungulati (cervi e caprioli), in un ambiente che, in molti casi, \u00e8 il pi\u00f9 integro e selvaggio dell'intera catena del Velino-Sirente. \nNel luglio 2013 \u00e8 iniziato un programma di \"reintroduzione\" del camoscio appenninico; alcuni esemplari, provenienti dalla Majella, sono stati qui rilasciati. \nNel massiccio \u00e8 stato individuato recentemente, da un gruppo di geologi italiani e svedesi, un cratere da impatto generato da un meteorite caduto approssimativamente 1.500 anni fa: largo circa 140 m, \u00e8 oggi un laghetto, ed \u00e8 l'unico (dei 155 finora localizzati) ad essere stato rinvenuto nel territorio italiano. Nel massiccio \u00e8 inoltre presente un piccolo glacio nevato, mentre per chi pratica sci alpinismo famoso \u00e8 anche il difficile \"Canalone del Sirente\" (\"Canale Maiori\").\nEscursionismo.\nLa cima si raggiunge abbastanza agevolmente tramite lunghi percorsi da nord (Ovindoli e Rocca di Mezzo) (circa m di dislivello), da ovest da Aielli ( m di dislivello) e da sud da Collarmele ( m di dislivello); decisamente pi\u00f9 complicate le vie di roccia e i canaloni della parete est. La visuale dalla vetta spazia su quasi tutti i principali gruppi montuosi dell'Appennino Abruzzese e Laziale: dal Velino, al Gran Sasso, alla Majella, ai Monti Marsicani, i Monti Ernici, i Monti Cantari e i Monti Carseolani. "}
{"id": "356056", "revid": "125818245", "url": "https://it.wikipedia.org/wiki?curid=356056", "title": "Roy Hodgson", "text": "Da allenatore ha conquistato quattro campionati svedesi, due con l'Halmstad (1976, 1979) e due con il Malm\u00f6 FF (1986, 1988), due Coppe di Svezia sempre con il Malm\u00f6 FF (1985-1986, 1988-1989), un campionato danese (2000-2001) e una Supercoppa di Danimarca (2001) con il Copenaghen.\nHodgson \u00e8 stato membro per diverse volte del Comitato di Osservazione Tecnica della FIFA ai campionati europei e, nell'edizione 2006, ai campionati mondiali.\nCarriera.\nGiocatore.\nHodgson \u00e8 nato a Croydon ed ha studiato alla \"John Ruskin Grammar School\". Con il Crystal Palace ha sfiorato l'approdo in prima squadra; poi sono seguiti alcuni anni nel calcio non professionistico con i Tonbridge Angels, il Gravesend &amp; Northfleet e il (dove ha lavorato come vice-allenatore).\nAllenatore.\nHalmstad.\nHodgson cominci\u00f2 la sua carriera di allenatore nell'Allsvenskan, la massima serie del campionato svedese con l'Halmstad nel 1976.\nNella stagione precedente, l'Halmstad aveva evitato a malapena la retrocessione, che quasi tutti gli esperti davano per certa nel primo anno di Hodgson in Svezia.\nL'Halmstad invece vinse il campionato, in quella che viene tuttora considerata la pi\u00f9 grande sorpresa nel calcio svedese. Lo stesso Hodgson sostiene che \"la mia impresa pi\u00f9 grande \u00e8 il miracolo compiuto con l'Halmstad\". Il tecnico inglese biss\u00f2 il successo vincendo un altro campionato nel 1979.\nBristol City e nuove esperienze in Svezia.\nNel 1980 ritorn\u00f2 in patria approdando al Bristol City, ricoprendo prima il ruolo di allenatore in seconda, e guadagnando successivamente quello di allenatore. Successivamente divenne allenatore, per pochissimo tempo, della squadra svedese dell'Oddevold.\nNel 1983 ritorn\u00f2 in Svezia, alla guida dell'\u00d6rebro. Nel 1985, pass\u00f2 al , dove vinse la stagione regolare nell'Allsvenskan per 5 volte, 2 titoli nazionali (che all'epoca venivano assegnati tramite play-off) e 2 Coppe di Svezia. In virt\u00f9 dei numerosi successi, Hogsdon \u00e8 tuttora molto stimato dai tifosi del Malm\u00f6 FF, che gli hanno ufficiosamente dedicato una sezione degli spalti nel nuovo Swedbank Stadion: \"Roy's H\u00f6rna\", ossia l\"'Angolo di Roy\".\nHodgson riusc\u00ec nell'impresa di eliminare l'Inter al primo turno della Coppa dei Campioni 1989-1990, vincendo 1-0 in casa e pareggiando 1-1 a San Siro.\nNeuch\u00e2tel Xamax e Nazionale svizzera.\nNel 1990 Hodgson si trasfer\u00ec in Svizzera, al Neuch\u00e2tel Xamax, dove non ottenne successi di rilievo, ma riusc\u00ec nell'impresa di sconfiggere squadre blasonate come Celtic e in campo europeo. Hodgson accett\u00f2 l'incarico di commissario tecnico della Svizzera il 26 gennaio 1992. And\u00f2 a sostituire Uli Stielike, che curiosamente sostitu\u00ec proprio Hodgson alla guida del Neuchatel Xamax.\nStielike era stato il primo allenatore della Nazionale svizzera con un record vincente (13 vittorie in 25 incontri), ma Hodgson centr\u00f2 la qualificazione alla Coppa del Mondo USA 1994. La Svizzera perse soltanto una partita nel gruppo di qualificazione, che comprendeva Italia e Portogallo. In particolare, gli elvetici strapparono quattro punti all'Italia di Sacchi (che avrebbe poi raggiunto la finale della Coppa del Mondo, perdendo soltanto ai rigori contro il Brasile). Nella partita di andata a Cagliari, la Svizzera si port\u00f2 in vantaggio per 2-0 e si fece rimontare sul 2-2 negli ultimi 7 minuti della partita. In Svizzera, invece, arriv\u00f2 una prestigiosa vittoria (1-0).\nPer la prima volta dal 1966, la Svizzera disput\u00f2 quindi la Coppa del Mondo. Nella fase a gruppi, conquist\u00f2 il secondo posto, accedendo al secondo turno dove fu eliminata dalla Spagna. Sotto la guida di Hodgson, la Svizzera si qualific\u00f2 facilmente anche per Euro '96. Il tecnico inglese decise per\u00f2 di abbandonare l'incarico al termine della fase di qualificazione (15 novembre 1995), per dedicarsi a tempo pieno all'Inter, di cui era diventato l'allenatore sin da ottobre.\nInter ed esperienze Blackburn e Grasshoppers.\nPrima dell'inizio del campionato europeo, nell'ottobre 1995, Hodgson viene ingaggiato dall'Inter, che allener\u00e0 fino alla stagione 1996-1997. Conduce la squadra nerazzurra alla finale di Coppa UEFA 1996-1997, persa ai tiri di rigore contro lo .\nNel 1997 lascia l'Inter per approdare come manager al , con cui raggiunge la Coppa UEFA dopo essere stato a lungo in zona Champions League; tuttavia nella stagione successiva viene esonerato con il club che langue in zona retrocessione.\nNel 1999 Moratti lo richiama all'Inter per un breve periodo, dopo il quale Hodgson torna in Svizzera, firmando un contratto annuale con il .\nCopenaghen e Udinese.\nScaduto il contratto con il Grasshoppers, si trasferisce al Copenaghen vincendo il campionato danese nel 2001. Dopo una sola stagione con la squadra scandinava, fa ritorno in Italia firmando per l'Udinese. Viene esonerato nel dicembre 2001 in seguito ad un'intervista nella quale dichiara di essersi pentito di aver scelto il club friulano, sebbene lo stesso Hodgson neghi di aver affermato ci\u00f2 davanti alla stampa.\nNazionale emiratina.\nNel 2002 assume la guida della Nazionale degli Emirati Arabi Uniti, mantenendola fino al 2004, quando viene licenziato dopo la mancata quinta posizione nella Coppa delle Nazioni del Golfo.\nViking e Nazionale finlandese.\nNel maggio 2004, viene chiamato a guidare il club norvegese del . Durante la sua permanenza, accetta l'incarico di allenatore della Nazionale finlandese, che dovr\u00e0 guidare alla qualificazione all'Europeo 2008.\nHodgson non riesce a portare la Nazionale finlandese alla qualificazione all'Europeo 2008, finendo quarto nel girone a 24 punti. La squadra ottiene cinque 0-0 in quattordici partite. La Finlandia ebbe una possibilit\u00e0 di qualificazione, bench\u00e9 minima, nell'ultimo turno del girone. Hodgson decide quindi di lasciare l'incarico e di accettare un incarico di rappresentanza all'.\nFulham.\nNel dicembre 2007 Hodgson accetta l'incarico di manager del Fulham. Dopo una partenza infelice, rappresentata dalle sconfitte con Chelsea, West Ham e Arsenal, Hodgson prende posizione e cede in prestito Steven Davis, precedentemente Giocatore dell'Anno con l'Aston Villa, ai Rangers Glasgow, dove pu\u00f2 giocare con pi\u00f9 regolarit\u00e0. La vittoria contro l'Aston Villa rialza notevolmente il morale della squadra. Questa vittoria \u00e8 seguita da un'altra contro l'Everton, ma da successivi cattivi risultati, come il pareggio con il Derby County e la sconfitta in casa con il Sunderland. La maggioranza del club e una vittoria contro il Reading contribuirono a ridare speranza ai tifosi.\nNonostante la vittoria in rimonta contro il , ed il successo casalingo alla penultima giornata contro il Birmingham City, il Fulham riusc\u00ec a salvarsi solamente all'ultima giornata di campionato, in casa del , con una rete segnata dal suo capitano Danny Murphy a pochi minuti dalla fine della partita. Per il 2008-2009 Hodgson \u00e8 stato confermato sulla panchina dei Cottagers, dove raggiunge la settima posizione in classifica valente l'Europa League, nella quale nel 2009-2010 raggiunge la finale, perdendo poi ai supplementari contro l'. Questo risultato gli assicura anche in patria quel successo di critica e pubblico che gli era sempre mancato in carriera.\nLiverpool e West Bromwich Albion.\nIl 1\u00ba luglio 2010 viene chiamato a sedersi sulla panchina del Liverpool, firmando un contratto triennale e succedendo a Rafa Benitez passato alla sua ex squadra, l'. Tuttavia, l'8 gennaio 2011 lascia la panchina del Liverpool con una risoluzione consensuale del contratto. La squadra viene quindi affidata a Kenny Dalglish, ex stella del Liverpool e del Blackburn.\nL'11 febbraio 2011 accetta la panchina del WBA per sostituire l'esonerato Roberto Di Matteo. Nelle prime sei partite di Premier League, il West Bromwich ha ottenuto ben dodici punti, allontanandosi dalla zona retrocessione. Una delle vittorie \u00e8 stata conquistata proprio contro il Liverpool, l'ex squadra di Hodgson.\nNazionale inglese.\nNella primavera 2012, alcune settimane prima che l'Europeo abbia inizio, la Football Association lo nomina commissario tecnico della Nazionale: succede in tale ruolo a Fabio Capello, dimessosi nel mese di febbraio. Sotto la sua gestione, la squadra supera il primo turno davanti alla Francia: nei quarti viene per\u00f2 eliminata dall'Italia, cedendo ai rigori. Nell'ottobre 2013 conduce gli inglesi alla qualificazione per il Mondiale 2014, finendo anche al centro dell'attenzione mediatica per presunti commenti a sfondo razzista nei confronti di Andros Townsend: il gesto ha poi portato l'allenatore a scusarsi pubblicamente. Nella fase finale dei Mondiali, l'Inghilterra ha chiuso il raggruppamento in ultima posizione: dopo le sconfitte con gli \"azzurri\" e l'Uruguay, i britannici hanno conseguito l'unico punto pareggiando con la Costa Rica.\nDurante le eliminatorie per l'Europeo 2016, la Nazionale ottiene 30 punti sui 30 disponibili e subisce appena 3 gol. Il torneo va per\u00f2 in archivio con un'altra delusione, ovvero l'eliminazione negli ottavi contro l'Islanda. Fortemente criticato dalla stampa per le decisione tattiche, Hodgson rassegna le proprie dimissioni al termine dell'incontro.\nCrystal Palace.\nIl 12 settembre 2017 viene chiamato a sostituire Frank de Boer al Crystal Palace, firmando un biennale con il club londinese.\nIl 18 maggio 2021 annuncia l'addio al club londinese al termine della stagione dopo aver conquistato quattro salvezze consecutive in Premier.\nWatford.\nIl 25 gennaio 2022, dopo l'esonero dell'italiano Claudio Ranieri, viene ingaggiato dal , penultimo in Premier con 14 punti a 2 sole lunghezze dal quartultimo posto.\nDirigente.\nMelbourne City.\nNell'aprile 2017 viene ingaggiato come consulente del Melbourne City, club satellite del .\nStatistiche.\nAllenatore.\n\"Statistiche aggiornate al 27 giugno 2016.\"\nStatistiche da allenatore.\n\"Statistiche aggiornate al 29 giugno 2021.\" In grassetto le competizioni vinte."}
{"id": "356075", "revid": "1005847", "url": "https://it.wikipedia.org/wiki?curid=356075", "title": "VII arrondissement di Parigi", "text": "Il VII \"arrondissement\" di Parigi si trova nella parte ovest del centro della citt\u00e0, sulla \"rive gauche\". La zona, sede di numerose ambasciate, era ed \u00e8 tuttora abitata da una gran numero di famiglie dell'aristocrazia francese.\nL\"'arrondissement\" \u00e8 il risultato dell'espansione della citt\u00e0 all'inizio del XIX secolo. Confina a sud col XV \" arrondissement\", a nord con la Senna e il XVI, VIII e I \" arrondissement\" e ad est col VI \" arrondissement\"."}
{"id": "356086", "revid": "1924342", "url": "https://it.wikipedia.org/wiki?curid=356086", "title": "Guano Apes", "text": "I Guano Apes sono un gruppo rock alternativo/nu metal tedesco.\nStoria del gruppo.\nGli inizi.\nLa prima formazione sorge nel 1993 a Gottinga, in Germania. \u00c8 costituita da Henning R\u00fcmenapp alla chitarra, Stefan Ude al basso e Dennis Poschwatta alla batteria. Manca ancora un/una frontman che possa dare al gruppo reali possibilit\u00e0 di svilupparsi. Dopo qualche prova insoddisfacente, il trio incontra ad una festa universitaria Sandra Nasi\u0107, che ne diventer\u00e0 la cantante.\nPrimi successi.\nNel 1996 si mettono in evidenza vincendo il festival Local Heroes, organizzato dall'emittente televisiva VIVA e ottenendo cos\u00ec la possibilit\u00e0 di incidere il loro primo disco. Esce cos\u00ec nel 1997 \"Proud Like a God\", che conquista diversi dischi d'oro e di platino e frutta alla band riconoscimenti come il Comet Award e due Echo all'MTV Europe Music Award. Inoltre nel 1997 il singolo \"Lords of the Boards\" viene scelto come colonna sonora ufficiale dei Mondiali di Snowboard in Austria. Il gruppo ottiene una certa notoriet\u00e0 in Italia dopo che il loro brano del 1997 \"Open Your Eyes\" viene scelto come colonna sonora di uno spot di un primario gestore di telefonia mobile.\nNel 2000 tornano a farsi sentire con il singolo \"Big in Japan\", cover di un brano degli Alphaville, che \u00e8 il preludio al nuovo album \"Don't Give Me Names\", prodotto dall'italiano Fabio Trentini. Il secondo lavoro non fa altro che dare conferma delle capacit\u00e0 della band e aprire le porte degli Stati Uniti. I due anni seguenti vengono trascorsi tra esibizioni live e collaborazioni interessanti. Quella con l'attore tedesco Michael Mittermeier per la canzone \"Kumba Yo!\" coinvolge l'intera band, quella con gli Apocalyptica, per il loro singolo \"Path Vol.2\", impegna solo Sandra.\nAlla fine del 2002 esce il singolo \"You Can't Stop Me\", anticipazione del terzo album, \"Walking on a Thin Line\". Poco dopo l'uscita dell'album, la band parte per un tour europeo che li terr\u00e0 occupati quasi un anno, ma che porter\u00e0, allo scadere di dieci anni di carriera, alla pubblicazione di \"Live\", il loro primo album live, disponibile anche nella versione a tiratura limitata, con un DVD di 80 minuti del concerto di Colonia, e, poco dopo, anche di \"Planet of the Apes\", una raccolta dei loro brani migliori, edita in tre diverse versioni. Si sciolgono ufficialmente il 30 novembre 2004 a causa di divergenze di progetti musicali.\nDopo lo scioglimento.\nIl batterista Dennis fonda un'altra band: i Tamoto, con cui ha realizzato l'album \"Clemenza\". Sandra prende una strada solista, sperimentando nuove possibilit\u00e0 pi\u00f9 elettroniche. Infatti realizza con T. Raumschmiere un brano dalle forti atmosfere techno, \"A very loud Lullaby\" e pubblica \"The Signal\", il suo primo album.\nIl ritorno.\nNel 2009 i Guano Apes annunciano il loro ritorno sui palchi di diversi e importanti festival estivi. Dopodich\u00e9 tornano in studio per registrare \"Bel Air\" il successore di \"Walking on a Thin Line\" uscito in Italia il 5 aprile 2011, anticipato dal singolo \"Oh What a Night\". L'album viene pubblicato in tre diverse edizioni e anche in un vinile. Nei festival hanno suonato un paio dei pezzi di questo nuovo album. L'album presenta sonorit\u00e0 crossover dove non mancano anche sperimentazioni elettroniche che si discostano marcatemente dai lavori precedenti della band. L'album riesce comunque ad ottenere il disco d'oro. Il 2011 vede la band impegnata in un tour europeo dove vengono presentati i brani contenuti in \"Bel Air\" ma anche i vecchi successi. Tuttavia ad Ottobre 2011, la cantante Sandra Nasic riporta alcuni problemi fisici che costringono la band a sospendere il Bel Air tour e a posticipare tutte le date al 2012. Al termine del tour europeo i Guano Apes effettuano numerose performance in molti festival europei. Nel 2013 tornano in studio per registrare il loro quinto album, pubblicato il 2 maggio 2014. Il titolo del nuovo album \u00e8 \"Offline\" e viene preannunciato dal singolo \"Close to the Sun\", pubblicato il 28 febbraio 2014."}
{"id": "356089", "revid": "2183045", "url": "https://it.wikipedia.org/wiki?curid=356089", "title": "Francesco Prando", "text": "Biografia.\n\u00c8 figlio del doppiatore Marcello Prando e dell'attrice Luciana Durante, quindi nipote per parte di madre di Checco Durante.\nFrancesco Prando \u00e8 noto soprattutto per aver prestato voce a Luke Perry nei panni di Dylan McKay in \"Beverly Hills 90210\", Eric McCormack nei panni di Will Truman in \"Will &amp; Grace\", Eric Dane in \"Grey's Anatomy\", Dominic Purcell in \"Prison Break\" e agli attori Matthew McConaughey, Vince Vaughn, Guy Pearce, Michael Fassbender, Daniel Craig, Rob Lowe, Ben Chaplin, Jason Statham, Matt Dillon e Hugh Grant in alcune significative interpretazioni.\nNel campo dell'animazione ha doppiato Lion-O nel cartone animato \"Thundercats\", Ry\u014dji Kaji nell'anime \"Neon Genesis Evangelion\", Ned Flanders (dalla quarta stagione) ne \"I Simpson\", in sostituzione di Pino Insegno, Dark Pixie nel cartone animato \"Winx Club\".\nDal 1989 al 1997 \u00e8 stato la voce dell'uomo con lo smoking nelle campagne pubblicitarie dell'olio Friol.\nCome attore, ha interpretato il commissario Salvatore Angi\u00f2 nella fiction \"Incantesimo\".\nDal 2002 \u00e8 lo speaker ufficiale di LA7, e dal 2017 anche di LA7d. \u00c8 stato anche la voce del format di Rai 2 \"La storia siamo noi\".\nInoltre, dal 2011 doppia il personaggio di John Reese della serie televisiva \"Person of Interest\", interpretato dall'attore Jim Caviezel.\nNel 2014 vince il Leggio d'oro alla miglior interpretazione maschile per il doppiaggio di Ralph Fiennes in \"Grand Budapest Hotel.\""}
{"id": "356090", "revid": "12290", "url": "https://it.wikipedia.org/wiki?curid=356090", "title": "Reginald Smyth", "text": ""}
