{"id": "301025", "revid": "767487", "url": "https://it.wikipedia.org/wiki?curid=301025", "title": "L'uomo che visse nel futuro", "text": "L'uomo che visse nel futuro (\"The Time Machine\") \u00e8 un film del 1960 diretto da George Pal.\nIl film \u00e8 tratto dal popolare romanzo di fantascienza di H. G. Wells \"La macchina del tempo\" del 1895, anche se parte della trama \u00e8 stata adattata alle esigenze della societ\u00e0 statunitense del 1960. Il film viene considerato un classico del genere fantascientifico.\nNel 2002 ne \u00e8 stato realizzato un remake, \"The Time Machine\", diretto da Simon Wells.\nTrama.\nNell'Inghilterra di fine Ottocento, alla vigilia della festa di capodanno del 1900, un inventore, George Wells, costruisce una macchina del tempo e cerca di convincere alcuni notabili, invitati assieme all'amico David Filby, della propria scoperta. Data l'incredulit\u00e0 e facezia dei convenuti, decide di dimostrare la funzionalit\u00e0 della macchina sperimentandola segretamente su s\u00e9 stesso e partire per un viaggio nel futuro, dando loro appuntamento cinque giorni dopo, a cena, per ragguagliarli e convincerli sugli sviluppi della sua invenzione.\nDurante il viaggio effettua alcune fermate intermedie, nel 1917, precisamente il 13 settembre, apprende dal figlio ormai adulto di David Filby, il suo migliore amico, di essere misteriosamente scomparso all'inizio del secolo e dell'incombere della prima guerra mondiale; ripreso il viaggio, il 19 giugno 1940 si ferma per verificare alcune turbolenze constatando di essere nel bel mezzo di un bombardamento tedesco dove la sua casa viene distrutta; nella successiva fermata il 18 agosto del 1966, rincontra l'ormai vecchio James, figlio del suo migliore amico David, e apprende di essersi materializzato durante un'ipotetica guerra atomica; a causa dello scoppio del fungo atomico la devastante potenza della deflagrazione rompe la crosta terrestre ed il magma vulcanico sta quasi per raggiungerlo quando riesce ad azionare la macchina e a fuggire nel futuro. Molti secoli scorrono veloci, ma il veicolo appare ancora sommerso dalla lava solidificata ed il viaggiatore decide di proseguire. Quando la roccia attorno all'abitacolo si disgrega, George interrompe bruscamente il viaggio ritrovandosi nell'anno 802701, precisamente il 12 ottobre.\nEsplorando il mondo del remoto futuro post-atomico, apparentemente un \"eden\" lussureggiante e tranquillizzante, Wells incontra un gruppo di ragazzi e ragazze, giovani, biondi e di bell'aspetto, che si disinteressano di tutto, illetterati e senza governo (e nessun anziano ancora in vita), senza aspirazioni e che si limitano a vivere nell'ozio consumando il cibo e i beni che trovano inspiegabilmente preparati per loro in un'antica rovina della precedente civilt\u00e0, che hanno irrimediabilmente dimenticato assieme a tutta la cultura e la scienza passate.\nL'inventore salva la bella Weena mentre la ragazza stava per annegare nella totale indifferenza dei suoi compagni.\nImprovvisamente suona una sirena e dopo un trambusto inaspettato, la sua macchina del tempo viene trascinata dietro ad un pannello metallico che chiude un misterioso bunker sotterraneo, tra l'indifferenza della popolazione. George meditando sulla condizione retrograda di quell'umanit\u00e0 del futuro, si convince di doverli e poterli aiutare a progredire, in modo da essere la fiamma che pu\u00f2 far risorgere quelle popolazioni inermi ed inette, e di conseguenza riavviare tutta la civilt\u00e0, ma prima deve recuperare la sua macchina misteriosamente trafugata.\nDalle frammentarie spiegazioni di Weena e soprattutto dagli \"anelli parlanti\", un'avanzatissima tecnologia di archiviazione sopravvissuta nei millenni, apprende che due fazioni, l'\"est\" e l'\"ovest\", si sono combattute per oltre 326 anni prima che \"germi mortali\" avessero saturata l'atmosfera; in seguito le fabbriche e le scorte d'ossigeno finirono e un gruppo di sopravvissuti decise di rifugiarsi sotto terra. Con il trascorrere del tempo chi viveva sottoterra divenne cannibale e \"padrone\" del \"bestiame\" umano che viveva in superficie, ovvero gli Eloi, che spiega anche la totale assenza di popolazione in et\u00e0 avanzata.\nI mostruosi abitanti del sottosuolo, detti Morlock, vivendo nel buio hanno sviluppato occhi luminosi, ma temono la luce ed il fuoco; sono antropofagi, si cibano degli indifesi Eloi che richiamano nelle caverne grazie a sirene potentissime, che risvegliano in loro l'atavico istinto a rifugiarsi sottoterra durante i bombardamenti, come conseguenza delle guerre passate.\nWeena viene catturata ed il protagonista tenta di liberarla, combattendo contro i mostruosi Morlok all'interno delle caverne. Cos\u00ec facendo riesce a spronare e smuovere anche gli apatici Eloi che cominciano a combattere per la loro vita dimostrando un possibile risveglio della sopita volont\u00e0 e una possibilit\u00e0 di riscatto dell'umanit\u00e0.\nTutto finisce bene per gli Eloi, i Morlock sono sconfitti, ma George, sconsolato, non sa come tornare e che cosa fare della sua vita in quel lontano futuro, solo Weena sembra dargli sollievo e speranza; quando riesce a recuperare la sua macchina del tempo vorrebbe portare la bella Weena con s\u00e9, ma viene assalito da alcuni Morlok superstiti e nella colluttazione finisce per avviare la macchina che sfreccia verso un remotissimo futuro e poi invertendo la marcia, viaggia verso il passato, fino ai primi del Novecento, proprio il giorno 5 gennaio, e rincontra i suoi scettici amici.\nStremato e provato, racconta concitatamente durante la cena tutti gli accadimenti del suo viaggio temporale, che appaiono troppo fantasiosi ai convenuti. Questi non gli credono e abbandonano la casa; tutti tranne il suo migliore amico Filby, che nutre qualche dubbio, ma al quale Wells riesce a mostrare l'unica prova tangibile: un fiore di una specie botanica sconosciuta; Filby comprende la veridicit\u00e0 della sua avventura. A questo punto per\u00f2 George \u00e8 ormai deciso a restaurare la civilt\u00e0 del mondo futuro e innamorato di Weena; un attimo prima che il suo amico possa entrare nel laboratorio, riparte immediatamente per il futuro con tre libri (volutamente non specificati) per sviluppare una nuova civilt\u00e0; il suo amico ripromettendosi di conservare i beni di George, suggerisce che potrebbe anche ritornare, dato che \"ha tutto il tempo che vuole\"...\nProduzione.\nGeorge Pal era noto per il suo pionieristico lavoro nel campo dell'animazione stop-motion, avendo ricevuto gi\u00e0 parecchie nomination agli Oscar durante gli anni quaranta. Non trovando finanziatori ad Hollywood che credessero al progetto di un adattamento cinematografico del romanzo di H.G. Wells, egli si rivolse alla divisione britannica della MGM che accett\u00f2 la proposta.\nAll'inizio Pal avrebbe voluto scritturare un attore inglese di mezz'et\u00e0 come David Niven o James Mason per la parte del protagonista. In seguito cambi\u00f2 idea e prefer\u00ec scegliere un giovane attore australiano, Rod Taylor, per dare al personaggio una dimensione maggiormente atletica e idealista. La parte fu per Taylor il primo ruolo di rilievo in un film.\nIl direttore artistico della MGM Bill Ferrari fu l'autore del celebre design della macchina del tempo utilizzata nel film. Oggi considerata un'icona, la macchina \u00e8 uno strano miscuglio steampunk in anticipo sui tempi. Durante le inquadrature della macchina del tempo si pu\u00f2 notare una targa con scritto \"Manufactured By H. G. Wells\". .\nLe riprese in esterni si svolsero dal 25 maggio al 30 giugno 1959 a Culver City, California.\nColonna sonora.\nLa colonna sonora del film \u00e8 stata pubblicata su CD nel 1987."}
{"id": "301026", "revid": "729019", "url": "https://it.wikipedia.org/wiki?curid=301026", "title": "Simon Best", "text": "Biografia.\nProveniente da una famiglia di agricoltori nordirlandesi in cui crebbe anche suo fratello Rory, Best ebbe le sue prime esperienze professionistiche in Inghilterra al , nel periodo in cui frequentava la facolt\u00e0 di agraria presso la locale Universit\u00e0.\nRientrato in Irlanda del Nord, esord\u00ec nella provincia rugbistica dell' nel campionato interprovinciale irlandese nel 1999; nel 2001, con l'inizio della Celtic League, prese parte fin dall'inizio a tale competizione con la squadra provinciale.\nEsord\u00ec in Nazionale irlandese a Nuku\u02bbalofa contro nel quadro dei \"test match\" di preparazione alla in Australia, competizione cui poi prese parte.\nCon l'Ulster vinse una Celtic Cup nel 2004 e la Celtic League nel 2006; durante la in Francia fu colto da un malore a Bordeaux; gli fu diagnosticata un'aritmia cardiaca a causa della quale non pot\u00e9 tornare ad allenarsi e, a febbraio 2008, annunci\u00f2 il suo ritiro a trent'anni compiuti da pochi giorni.\nIn parallelo all'attivit\u00e0 di agricoltore a Poyntzpass, dal 2014 \u00e8 allenatore degli avanti a Banbridge."}
{"id": "301031", "revid": "123815517", "url": "https://it.wikipedia.org/wiki?curid=301031", "title": "Aedo", "text": " Nell'antica Grecia\"\" l'aedo, era il cantore professionista. L'etimologia della parola viene dal greco antico \"\u1f00\u03bf\u03b9\u03b4\u03cc\u03c2\", aoidos, che deriva da \"\u1f84\u03b4\u03c9\" cio\u00e8 \"cantare\".\nEgli era una figura sacra, era considerato un profeta, tradizionalmente ritratto come cieco in quanto, essendo tale non veniva distratto da niente e da nessuno e affinando le capacit\u00e0 sensibili poteva entrare in contatto direttamente con la divinit\u00e0 (attraverso gli occhi dell'anima) che lo ispirava, sviluppava quindi una capacit\u00e0 metasensibile (oltre i sensi). La sapienza che possedeva rendeva la capacit\u00e0 di vedere superflua, era un \"invasato\", aveva il dio dentro, le Muse parlavano attraverso di lui.\nL'aedo faceva parte della cosiddetta \"face to face society\", la trasmissione dei testi avveniva oralmente, con una \"performance\" nella quale l'aedo era in diretto contatto con l'uditorio. L'aedo non disponeva di un testo scritto, dunque diveniva a sua volta compositore. La trasmissione orale richiedeva l'uso di un linguaggio chiaro e diretto, quindi vi \u00e8 un grande uso di similitudini, il linguaggio \u00e8 contraddistinto da uno stile formulare, caratterizzato da ripetizioni, la presenza in grande quantit\u00e0 di appellativi come i patronimici, nonch\u00e9 dei cosiddetti \"topoi\", cio\u00e8 luoghi narrativi: nel caso in cui l'aedo avesse dimenticato la strofa successiva, poteva \"indugiare\" su quella che stava ancora cantando usando questi ferri del mestiere. Gli aedi erano soliti narrare i poemi non per intero, per ovvie ragioni di tempo, ma a pezzi; dovevano in ogni modo possedere una buona memoria e una grande immaginazione. La funzione dell'aedo era duplice: aveva una funzione di memoria storica (attraverso i loro componimenti fissavano nella loro memoria tutte le conquiste che la civilt\u00e0 aveva prodotto; inoltre conoscevano le cose che furono, che sono e che saranno).\nDalla tradizione apprendiamo anche che vi erano scuole di aedi che si tramandavano di generazione in generazione i propri canti; particolarmente famosa era quella degli Omeridi, nell'isola di Chio, che si vantavano di discendere dal grande Omero.\nGli aedi e la creazione dell'Iliade e dell'Odissea.\nAttraverso lo studio comparativo della tradizione orale \u00e8 stato dimostrato che l'Iliade e l'Odissea (come d'altra parte le opere di Esiodo) derivano dall'epica tramandata \"oralmente\". Nella tradizione narrativa orale i testi non vengono tramandati in maniera esatta e sempre uguale a se stessa, ma piuttosto passano da una generazione all'altra attraverso l'opera dei bardi, che si servono di formule mnemoniche per aiutarsi a ricordare un gran numero di versi. Furono proprio poeti di questo tipo a farsi portatori della prima tradizione epica orale greca, ma di loro si sa molto poco. Nel momento in cui i testi vennero finalmente messi per iscritto (le date pi\u00f9 probabili sono quelle che vanno dal 750 al 600 a.C.) i poeti e gli scrittori dell'epoca non citarono i loro nomi. Secondo le fonti classiche Omero visse molto prima che i due poemi fossero trascritti."}
{"id": "301032", "revid": "3115", "url": "https://it.wikipedia.org/wiki?curid=301032", "title": "EMAS", "text": "Eco-Management and Audit Scheme (EMAS) \u00e8 uno strumento volontario creato dalla Comunit\u00e0 europea al quale possono aderire volontariamente le organizzazioni (aziende, enti pubblici, ecc.) per valutare e migliorare le proprie prestazioni ambientali e fornire al pubblico e ad altri soggetti interessati informazioni sulla propria gestione ambientale. Esso rientra tra gli strumenti volontari attivati nell'ambito del V Programma d'azione della UE a favore dell'ambiente. Scopo prioritario dell'EMAS \u00e8 contribuire alla realizzazione di uno sviluppo economico sostenibile, ponendo in rilievo il ruolo e le responsabilit\u00e0 delle imprese.\nLa seconda versione di EMAS (EMAS II) \u00e8 stata pubblicata dalla Comunit\u00e0 europea con il regolamento 761/2001, modificato successivamente dal regolamento 196/2006.\nLa terza versione (EMAS III) \u00e8 stata pubblicata dalla Comunit\u00e0 europea il 22/12/2009 con il regolamento 1221/2009, che abroga e sostituisce il precedente regolamento.\nObiettivi.\nL'obiettivo di EMAS consiste nel promuovere miglioramenti continui delle prestazioni ambientali delle organizzazioni anche mediante:\nIl sistema di gestione ambientale richiesto dallo standard EMAS \u00e8 basato sulla norma ISO 14001:2004, di cui sono richiamati tutti i requisiti, mentre il dialogo aperto con il pubblico viene perseguito prescrivendo che le organizzazioni pubblichino (e tengano aggiornata) una Dichiarazione Ambientale in cui sono riportati informazioni e dati salienti dell'organizzazione in merito ai suoi aspetti e impatti ambientali.\nDichiarazione ambientale.\nLa dichiarazione ambientale deve contenere (allegato IV del regolamento EMAS (1221/2009/CE)):\nRiguardo ai dati ed alle informazioni fornite nella Dichiarazione Ambientale, il regolamento comunitario precisa che essi debbono:\nIl Regolamento (CE) 1221/09 introduce gli indicatori chiave che riguardano:\nNella dichiarazione ambientale, per ogni indicatore chiave, deve essere indicato il valore assoluto e il valore rapportato a un parametro che, in funzione dell'attivit\u00e0, delle dimensioni, e degli impatti ambientali dell'organizzazione pu\u00f2 essere:\nSe un'organizzazione ritiene che uno o pi\u00f9 degli indicatori chiave non siano correlati ai propri aspetti ambientali diretti significativi, pu\u00f2 non riportarlo, ma deve indicare i motivi che hanno portato a questa esclusione.\nRiconoscimento EMAS.\nLe organizzazioni registrate EMAS, come per esempio le piccole e medie imprese, le amministrazioni e le organizzazioni internazionali comprese la Commissione e il Parlamento europeo, possono utilizzare un apposito logo, secondo le procedure ed i requisiti di utilizzo stabiliti dal regolamento comunitario.\nPer ottenere e mantenere il riconoscimento Emas (registrazione), le organizzazioni devono sottoporre il proprio sistema di gestione ambientale ad una valutazione di conformit\u00e0 da parte di un Verificatore Accreditato, e far validare dal medesimo verificatore la Dichiarazione Ambientale (ed i suoi aggiornamenti, solitamente annuali). La procedura di registrazione prevede che la Dichiarazione venga esaminata anche dall'organo competente nazionale per l'Emas (il Comitato nazionale per l'Ecolabel e l'Ecoaudit detto \"Comitato EMAS\"), oltre ad un controllo, richiesto dal medesimo organo competente, da parte delle autorit\u00e0 ambientali locali (le ARPA), per un nulla osta di tipo legislativo (rispetto delle leggi, autorizzazioni, ecc.).\nL'organizzazione che ottiene la registrazione EMAS riceve un riconoscimento pubblico che ne conferma la qualit\u00e0 ambientale e garantisce l'attendibilit\u00e0 delle informazioni relative alla sua performance ambientale. Le organizzazioni che hanno ottenuto la registrazione sono inserite in un apposito elenco nazionale.\nIn Italia.\nIn Italia, le registrazioni EMAS con accreditamento italiano sono 1036 relative a 1440 siti (al 31/12/2009, da \"\" elaborate da ISPRA relative alle organizzazioni registrate). La regione con il maggior numero di registrazioni \u00e8 l'Emilia-Romagna (178, al 31/07/2009) mentre seguono, rispettivamente con 129 e 126, Toscana e Lombardia. Il settore col maggior numero di registrazioni \u00e8 quello delle pubbliche amministrazioni (200 al 21/12/2009), che nel corso dell'ultimo anno ha subito l'incremento maggiore, rappresentando cos\u00ec oltre il 20% del totale delle registrazioni. \nIl numero di registrazioni \u00e8 ancora relativamente basso, in particolare se confrontato con il numero di certificazioni ISO 14001 accreditate in Italia al 31/12/2009: 13091 certificazioni rilasciate in Italia (fonte: ACCREDIA)."}
{"id": "301036", "revid": "2519", "url": "https://it.wikipedia.org/wiki?curid=301036", "title": "Dialetto attico", "text": "Il dialetto attico fu un dialetto della lingua greca antica, strettamente connesso al dialetto ionico. \nNell'antica Grecia era utilizzato nei demi della penisola Attica, nell'isola di Salamina, e successivamente nelle cleruchie ateniesi dell'Egeo e della Magna Grecia.\nDelimitazione del nome.\nLa denominazione \"dialetto ionico-attico\" \u00e8 normalmente usata per definire la serie di isoglosse comuni ai dialetti ionici e al dialetto attico: tale commistione \u00e8 giustificata dalla presenza di un'ampia gamma di caratteristiche comuni a questo dialetto e alle tre variet\u00e0 principali del dialetto ionico (ionico d'Asia, ionico d'Eubea, ionico cicladico).\nCiononostante, il dialetto attico presenta dei caratteri che lo oppongono al dialetto ionico, e lo accomunano ai gruppi dialettali orientali e arcaici, particolarmente al gruppo arcado-cipriota, rendendo difficile ipotizzare una semplice relazione genealogica tra ionico e attico.\nTratti comuni con altri dialetti.\nIl particolare status del dialetto attico \u00e8 quello di avere in comune tratti arcaizzanti con il dialetto arcado-cipriota, con una connessione diretta dunque con il miceneo.\nCaratteristiche distintive.\nLe caratteristiche peculiari dell'attico rispetto ai dialetti ionici, anche se in qualche caso documentate nel dialetto della vicina isola di Eubea, sono le seguenti.\nFonetica.\nQuesta caratteristica \u00e8 estesa anche a gruppi -\u03c3\u03c3- originari, vale a dire che , \"th\u00e0lassa\" -\"mare\"- in attico \u00e8 , \"th\u00e0latta\" ed \u00e8 presente sia in Beozia che in Eubea.\nIn attico, diversamente che in ionico, la contrazione tra vocali \u00e8 un fenomeno antico ed esteso, che non solo influenza la coniugazione, dittongando vocali che in Erodoto e altri autori ionici rimangono distinte, ma anche la declinazione nominale e pronominale (in particolare \u00e8 documentato principalmente in attico il passaggio da \u1f11\u03b1\u03c5\u03c4\u03bf\u1fe6-\u1f11\u03b1\u03c5\u03c4\u1ff6\u03bd a \u03b1\u1f51\u03c4\u03bf\u1fe6-\u03b1\u1f51\u03c4\u1ff6\u03bd e persino gli stessi confini di parola, come \u00e8 il caso delle numerose crasi documentate nella letteratura drammatica e nella logografia.\nMorfologia.\nRispetto alle altre parlate ioniche, l'attico \u00e8 un dialetto caratterizzato da diversi fattori di conservazione, in particolare la persistenza del duale anche quando tutti gli altri dialetti lo avevano abbandonato da secoli.\nDialetto letterario.\nLa peculiarit\u00e0 maggiore del dialetto attico \u00e8 la sua progressiva importanza nell'ambito della produzione letteraria antica. Inizialmente circoscritto dalla pi\u00f9 consolidata tradizione del dialetto ionico, grazie al richiamo culturale esercitato dall'egemonia ateniese in et\u00e0 periclea, l'attico soppiant\u00f2 il precedente in filosofia e storiografia. Significativo \u00e8 il confronto tra Erodoto e Tucidide, che a distanza di una generazione scrivono di storiografia l'uno in ionico e l'altro in attico.\nLa concomitanza dell'enorme successo di generi letterari connessi alla performance orale (teatro, retorica, e dialogo) trasmisero il dialetto attico all'uso letterario delle epoche successive. Alessandro Magno, Macedone ma discepolo di Aristotele, scelse di ufficializzare l'attico come lingua franca del suo impero. Il risultato, seguito alla commistione tra forme strettamente ateniesi e degli altri dialetti, port\u00f2 al successo della neonata \u03ba\u03bf\u03b9\u03bd\u03ae come lingua veicolare. Il dialetto attico puro rimase dunque un vezzo letterario tipicamente ateniese.\nDiffusione e fortuna.\nL'attico, soppiantato dalla nuova lingua veicolare, sub\u00ec un progressivo oblio letterario che si dissolse per\u00f2 in corrispondenza dell'ondata di arcaismo tipica del terzo e quarto secolo d.C. Gli alfieri della ripresa dei moduli platonici e lisiani furono i letterati ascrivibili alla seconda sofistica, il cui sforzo di recupero di una lingua sentita come raffinata e pura li spinse a riesumare forme desuete o rispolverare preziosi hapax legomena. "}
{"id": "301037", "revid": "999533", "url": "https://it.wikipedia.org/wiki?curid=301037", "title": "Gary Paffett", "text": "Carriera.\nFormule minori.\nDopo aver corso in Kart dal 1991 al 1997, Paffett debutta nelle monoposto nel 1998 correndo nella Formula Vauxhall Junior Classe B. Vince il campionato e si ripete anche l'anno successivo nella Formula Vauxhall. Dopo aver vinto anche la Formula 3 britannica nel 2000, nel 2002 vince anche il campionato tedesco di Formula 3, ottenendo sette vittorie.\nDTM.\nNella stagione 2003 debutta in F3000, ma dopo la prima gara il team Brand Motorsport, con cui Paffett aveva firmato, si ritira dal campionato per problemi finanziari. La Mercedes contatta dunque Paffett, rimasto senza volante, per farlo debuttare nel DTM (Campionato Turismo Tedesco) con il Team Rosberg.\nDopo una prima stagione di adattamento, nella stagione 2004 riesce a terminare secondo in classifica, e diventa campione del DTM nella stagione 2005 con la HWA. Dopo una pausa nel 2006, nel 2007 torna a correre in DTM con la Mercedes del team \"Persson\". Dopo due noni posti in classifica generale, nel 2009 torna nel team HWA e ottiene per due stagioni consecutive il secondo posto in campionato, che ripete nel 2012.\nDopo una serie di stagioni con risultati altalenanti, nel 2018 si aggiudica il secondo titolo in DTM con il team HWA, ottenendo tre vittorie in stagione.\nFormula 1.\nDal 2006 al 2013 \u00e8 collaudatore della scuderia McLaren in Formula 1. Nella stagione 2008 avrebbe dovuto guidare in Formula 1 nella neonata scuderia di David Richards, la Prodrive, ma il progetto non si concretizza. Nel 2016 torna in Formula 1, a 3 anni dalla fine del suo rapporto con la McLaren, firmando come collaudatore per il team Williams.\nFormula E.\nNella stagione 2018-2019 debutta in Formula E, sempre con il team HWA. Nella stagione 2019-2020 passa alla Mercedes come collaudatore e consulente tecnico.\nRisultati.\nDTM.\n\u2020 Il pilota non ha terminato, ma ha completato il 90% della distanza di gara.\u2021 Shanghai \u00e8 stato un round non di campionato.* Stagione in corso."}
{"id": "301041", "revid": "599013", "url": "https://it.wikipedia.org/wiki?curid=301041", "title": "Tommy Bowe", "text": "Biografia.\nNato nella zona irlandese dell'Ulster, nella contea di Monaghan, Bowe comp\u00ec gli studi ad Armagh, in Irlanda del Nord, presso la Royal School.\nSuccessivamente si trasfer\u00ec a Belfast per frequentare l'Universit\u00e0 dell'Ulster, e pratic\u00f2 rugby presso la squadra della Queen's University; a livello di club milita nei Belfast Harlequins.\nNel 2003 entr\u00f2 nella \"franchise\" provinciale dell'Ulster in Celtic League, e dopo appena un anno debutt\u00f2 nella Nazionale irlandese a Dublino contro gli , marcando anche una meta all'esordio; a fine stagione fu premiato come personalit\u00e0 dell'anno dell'Ulster.\nFino al 2008 fu all'Ulster con cui si aggiudic\u00f2 la Celtic League 2005-06, poi pass\u00f2 ai gallesi dell'Ospreys; con l' si aggiudic\u00f2 il Sei Nazioni 2009 con il Grande Slam e in quello stesso anno fu convocato per il \"tour\" dei British and Irish Lions in Sudafrica, nel corso del quale disput\u00f2 tutti i tre \"test match\" contro gli \"Springbok\"; nella stagione successiva fu campione celtico con gli Ospreys e nel 2011 prese parte alla Coppa del Mondo in Nuova Zelanda in cui raggiunse i quarti di finale.\nA marzo 2012 si accord\u00f2 con l'Ulster per tornare in tale squadra dalla stagione successiva, e non fu in grado di terminare il campionato con gli Ospreys a causa di un intervento chirurgico tramite cui, nell'aprile successivo, gli fu rimosso un ematoma al rene sinistro; fu costretto quindi a saltare la semifinale e la successiva finale di torneo, al termine della quale la compagine gallese si assicur\u00f2 il titolo.\nNel 2013 il C.T. dei British Lions Warren Gatland convoc\u00f2 Bowe per il suo secondo \"tour\" consecutivo; la spedizione, che si svolse in Australia, vide i Lions vincere la serie per 2-1 contro gli \"Wallabies\" e Bowe scese in campo in due dei tre \"test match\" della serie.\nA luglio 2014 l'Universit\u00e0 dell'Ulster confer\u00ec a Bowe il dottorato in scienze \"honoris causa\" per i suoi contributi allo sport.\nIl 15 gennaio 2018 ha annunciato il suo ritiro dall'attivit\u00e0 al termine della stagione in corso.\nCollegamenti esterni.\n "}
{"id": "301043", "revid": "1632387", "url": "https://it.wikipedia.org/wiki?curid=301043", "title": "Corvus frugilegus", "text": "Il corvo comune, corvo selvatico, corvo nero o corvo propriamente detto (Corvus frugilegus ) \u00e8 un uccello passeriforme della famiglia dei Corvidi.\nEtimologia.\nIl nome scientifico della specie, \"frugilegus\", deriva dall'unione delle parole latine \"fr\u016bx\" (\"frutto\") e \"legere\" (\"raccogliere), col significato di \"raccoglitore di frutta\", termine utilizzato anche in latino volgare (\"frugella\"/\"frigella\") per designare la specie.\nDescrizione.\nDimensioni.\nMisura 44-46 cm di lunghezza, per 325-571 g di peso ed un'apertura alare di 81-99 cm: gli esemplari della sottospecie \"pastinator\" sono mediamente pi\u00f9 piccoli e leggeri rispetto a quelli della sottospecie nominale.\nAspetto.\nSi tratta di uccelli dall'aspetto robusto e slanciato, muniti di testa arrotondata munita becco lungo, dritto e appuntito, collo robusto, lunghe ali digitate, zampe forti e coda cuneiforme e di media lunghezza. Nel complesso, il corvo nero presenta l'aspetto tipico dei corvi, come il pi\u00f9 grande corvo imperiale e la simile cornacchia nera, rispetto ai quali \u00e8 immediatamente distinguibile (soprattutto gli adulti, mentre nei giovani tale caratteristica non \u00e8 ancora sviluppata) per la faccia nuda, nonch\u00e9 per la testa pi\u00f9 piccola e arrotondata, il becco pi\u00f9 sottile, le ali in proporzione pi\u00f9 lunghe e la presenza di penne meno fitte anche nell'area piumata delle zampe.\nIl piumaggio si presenta completamente nero, con presenza di riflessi metallici di colore purpureo o verde, ben evidenti quando l'animale \u00e8 alla luce diretta del sole.&lt;br&gt;\nI due sessi sono del tutto simili, sia nella colorazione che nell'aspetto.\nIl becco \u00e8 nero nei due terzi distali, mentre la base, cos\u00ec come l'area di pelle nuda che si estende fino agli occhi (che sono di colore bruno scuro, con anello perioculare anch'esso glabro, ma di colore nerastro) \u00e8 scagliosa e di colore bianco-grigiastro.\nBiologia.\nL'inizio dell'attivit\u00e0 di ricerca del cibo si colloca tra un'ora circa prima del levarsi del sole, fino alle otto di sera durante l'inverno. I corvi sono animali socievoli, e a volte si radunano in folti stormi per trascorrere la notte sugli alberi. Hanno sviluppato una quantit\u00e0 di comportamenti sociali. Frequentemente si osservano giochi aerei tra componenti uno stesso stormo, quali lasciar cadere un oggetto e riprenderlo a mezz'aria o dondolare un rametto. Molteplici e differenziate sono le strutture comportamentali tra \"partner\" e altri membri della colonia. I \"partner\" si salutano, in genere, con una parata aerea.\nMolto spesso le taccole, pi\u00f9 raramente le cornacchie si associano al corvo comune per lo svernamento.\nAl suolo si muovono saltellando a piccoli voletti, in aria prediligono il volo veleggiato, fatto di lunghe planate; li si vede di frequente, specie in primavera, esibirsi in capriole e acrobazie aeree.\nCome gli altri corvidi, il corvo comune manifesta un comportamento estremamente curioso.\nMolti uccelli tenuti in cattivit\u00e0 manifestano comportamenti, descrivibili come apprendimento dell'utilizzo di utensili. Glutz von Blotzheim riferisce di aver osservato un giovane corvo comune in voliera, aver imparato a farsi il bagno in una vaschetta d'acqua. Tali bagni erano molto pi\u00f9 frequenti nei giorni caldi e secchi che nei giorni umidi e piovosi. I corvi che vivono liberi in natura, non manifestano mai tali comportamenti, che vengono quindi considerati appresi.\nIl corvo comune ha numerosi richiami relativi alla vita sociale e dispone di una quantit\u00e0 di espressioni sonore che sono difficilmente distinguibili da quelli della cornacchia nera. Il suono pi\u00f9 frequente \u00e8 il \"Kah\" o il \"Krah\" che pu\u00f2 essere di lunghezza variabile; spesso viene introdotto in un inchino di partner che si salutano. In situazioni aggressive questo suono \u00e8 pi\u00f9 alto e pi\u00f9 lungo: \"kr\u00e4\u00e4\u00e4\u00e4h\". Inoltre in particolare in primavera viene introdotto un cicaleccio sommesso e garrulo fra i suoni gracidi pi\u00f9 lunghi. Anche gli uccelli giovani e gli uccelli del nido urlano molto forte e squittiscono in maniera udibile. Successivamente si sente un \"Rrrah\" penetrante.\nAlimentazione.\nCome tutti i corvidi, la dieta del corvo comune \u00e8 piuttosto varia. Sebbene ricerchino volentieri prede animali, non disdegnano anche bacche, noci e altri frutti.\nIl cibo \u00e8 ricercato prevalentemente al suolo, utilizzando la punta del becco come attrezzo universale, che serve a beccare il cibo, scavare e sondare il terreno. Insetti volatori vengono catturati durante brevi voli. La ricerca del cibo \u00e8 prevalentemente guidata dalla vista. Ogni giorno il corvo si dedica alla ricerca del cibo al suolo (\"surface feeding\") alla mattina, dedicandosi alla ricerca del cibo scavando, in ore pi\u00f9 tarde (\"subsurface feeding\"); i corvi praticano la ricerca sistematica in varie zone (\"areal feeding\").\nLombrichi, diversi ditteri, coleotteri ed il loro stadio larvale, particolarmente la larva del maggiolino e di specie affini ed alcune variet\u00e0 di chiocciola, sono tra le sue prede preferite. Prede del corvo sono anche piccoli mammiferi, quali, per esempio, il toporagno, il topo comune ed il topo d'acqua; occasionalmente, anche se di rado, sono sue prede anche uccelli ed il contenuto dei loro nidi. Nei mesi invernali il corvo si nutre anche di carogne, in buona parte di carogne di altri corvidi.&lt;br&gt;\nLa dieta vegetale, prevede semi di vario tipo, compreso grano e cereali; importante anche l'apporto nutritivo di noci e ghiande, e di frutti come ciliegie, prugne e bacche.\nLa dieta degli individui pi\u00f9 giovani \u00e8 composta prevalentemente, ma non completamente, da animali. I corvi si nutrono anche di mais e semi di girasole, che prelevano direttamente dalla pianta. Le prede non sono inseguite se non per brevi tratti.\nRispetto alla cornacchia nera il corvo comune tende a lasciar cadere le noci da grandi altezze solo raramente.\nRiproduzione.\nI corvi raggiungono la maturit\u00e0 sessuale alla fine del secondo anno d'et\u00e0, formando legami stabili e monogami.\nDurante il corteggiamento sono osservabili comportamenti quali la cura del piumaggio del \"partner\", la cura del nido o \"balletti\" tipici del corteggiamento tra \"partner\", durante i quali entrambi si devono preoccupare l'uno dell'altro. I ruoli di maschio e femmina si rafforzano durante il rituale, con frequenti scambi di ruolo tra i sessi, almeno all'inizio del corteggiamento. \nLa costruzione del nido comincia all'inizio di marzo e luogo di costruzione potr\u00e0 essere la biforcazione di due rami di un albero di citt\u00e0 o di campagna. I nidi sono costruiti nelle vicinanze l'uno dell'altro, con distanze tra nido e nido talvolta inferiori al metro.\n&lt;br&gt;\nI nidi possono essere costruiti su edifici, ponti o, pi\u00f9 raramente, al suolo. Il nido \u00e8 costruito da entrambi i partner, consiste in una costruzione compatta, fatta intrecciando rami sottili e flessibili, tenuti insieme da diversi materiali. Il furto di materiale all'interno della colonia, cos\u00ec come tra diverse colonie, \u00e8 frequente.\nLe femmine depongono da tre a sei, talvolta fino a nove, uova, di colore grigio bruno, che verranno covate dalla femmina, in quel periodo nutrita dal maschio, per 16, 19 giorni; occasionalmente, si osservano comportamenti quali il parassitismo della cova, anche se non \u00e8 ancora chiaro se il parassitismo avvenga anche nei confronti del proprio nido. La cura dei piccoli dura circa un mese. Nei primi dieci giorni, solo il maschio si occupa della dieta della prole, in seguito saranno nutriti da entrambi i genitori.\nPrima di raggiungere l'autosufficienza, i giovani esemplari saranno accuditi dai genitori per un certo tempo prima di unirsi a giovani colonie.\nGli esemplari pi\u00f9 giovani troveranno in questi stormi i futuri partner, di norma entro un anno, per poi scegliere un luogo di cova. \nMolti invece trovano solamente luoghi di cova per uno, due, o in casi eccezionali, tre anni.\ni giovani uccellini prendono a otto anni l'aspetto degli uccelli anziani.\nDistribuzione e habitat.\nIl corvo nero occupa un vasto areale paleartico che comprende gran parte dell'Eurasia boreale, estendendosi dalle isole britanniche all'Estremo Oriente Russo, attraverso gran parte dell'Europa centrale, il sud della penisola scandinava, la penisola balcanica, l'Europa orientale, le pendici del Caucaso, Turkestan, la Siberia ad est fino a Jakutsk, e a sud attraverso la Manciuria ed il nord-est della Cina fino al nord dello Zhejiang. Gruppi di esemplari si spingono in primavera fino alle F\u00e6r \u00d8er e all'Islanda, allontanandosene in direttrice SE verso settembre per sfuggire ai rigori invernali.&lt;br&gt;\nLa specie \u00e8 stata inoltre introdotta con successo in Nuova Zelanda nel periodo 1862-1874, dove si \u00e8 naturalizzata e risulta comune specialmente nel sud dell'Isola del Nord e nella regione di Canterbury.&lt;br&gt;\nIn Italia, il corvo nero \u00e8 un visitatore invernale nella Pianura Padana.\nLa specie \u00e8 residente in gran parte del proprio areale: soprattutto le popolazioni settentrionali, tuttavia, sono in grado di compiere migrazioni anche di una certa entit\u00e0 (sempre per\u00f2 sotto i 1000-3000 km, con quelle asiatiche pi\u00f9 mobili rispetto a quelle europee), spingendosi lungo le aree costiere della Norvegia, nella penisola iberica, lungo le coste del Mediterraneo, in Medio Oriente, Afghanistan, Kashmir, Corea e sud del Giappone.&lt;br&gt;\nGeneralmente la migrazione avviene in direttrice NW-SE in Europa e NE-SW in Asia: le popolazioni diffuse in ambiente urbano, dove i rigori invernali sono mitigati, possono non effettuare spostamenti stagionali.&lt;br&gt;\nLa migrazione avviene in grossi stormi, che non sono molto coesi, e si frazionano ben presto in gruppetti solitari. Gli esemplari pi\u00f9 anziani cominciano a tornare agli inizi di febbraio, e per la prima settimana di marzo la maggior parte \u00e8 partita.\nDurante le migrazioni i corvi riescono a volare anche i condizioni climatiche avverse, come nel caso di forti temporali.\nL\"'habitat\" del corvo nero \u00e8 rappresentato dalle aree aperte e pianeggianti, possibilmente in prossimit\u00e0 di fonti d'acqua dolce permanenti e con presenza di vaste aree prative alternate a macchie alberate meno estese: questi uccelli non temono l'uomo e si insediano senza problemi nelle aree suburbane e nei sobborghi agricoli.\nTassonomia.\nSe ne riconoscono due sottospecie:\nAlcuni autori riconoscerebbero inoltre le sottospecie \"tschuii\" del Gilgit-Baltistan, \"ultimus\" dell'Altaj (ambedue sinonimizzate con la nominale) e \"centralis\" della Manciuria (sinonimizzata con \"pastinator\".&lt;br&gt;\nSecondo alcuni, le due popolazioni sarebbero abbastanza divergenti da poter essere separate e trattate come specie a s\u00e9 stanti, anche in virt\u00f9 dell'areale disgiunto (nel punto di maggiore prossimit\u00e0 gli areali delle due sottospecie distano di circa 200 km): ciononostante, l'affinit\u00e0 a livello comportamentale e di richiami utilizzati fa s\u00ec che esse non vengano generalmente divise e compongano un unico \"taxon\", fratello di \"C. hawaiiensis\".\nConservazione.\nLa conservazione della specie conosce periodi positivi o negativi, in relazione ai diretti interventi dell'uomo.\nAttraverso la cura del territorio si pongono le premesse per la proliferazione della specie; attraverso lo sfruttamento sconsiderato delle risorse naturali, ne si mette in pericolo la sopravvivenza.\nLa specie ha attraversato periodi negativi grazie all'intervento dell'uomo, che riduce il numero dei luoghi di nidificazione abbattendo gli alberi, indebolendo cos\u00ec la specie a livello territoriale.\nSembrerebbe che il corvo comune abbia sofferto dei danni arrecati all'ambiente, anche se non sono state fornite prove scientifiche inconfutabili. \nPer la prima volta negli ultimi anni il corvo comune \u00e8 stato uccello dell'anno, nel 1986, ci\u00f2 ha portato ad una presa di coscienza, che si \u00e8 ripercossa favorevolmente sulla popolazione dei corvi. Complessivamente, si \u00e8 registrata una leggera diffusione della specie verso ovest. Un esempio \u00e8 il reinsediamento negli anni sessanta in Svizzera.\nLa situazione, in zone che avevano finora mostrato una situazione a rischio, come l'Austria orientale, tende a stabilizzarsi. \nIn Europa la specie non \u00e8 a rischio, tanto da essere classificata con \"S\" (sicuro), mentre in Austria, Svizzera e Repubblica Ceca si trova sulla lista delle specie in pericolo.\nGrazie alla strategia di riproduzione per colonie, il numero degli esemplari \u00e8 cresciuto a dismisura, al punto che, per esempio nel\nBaden-W\u00fcrttemberg, si sono adottate misure di limitazione della specie. Complessivamente, la popolazione europea ammonta ad oltre 10 milioni di coppie in grado di riprodursi."}
{"id": "301044", "revid": "1784938", "url": "https://it.wikipedia.org/wiki?curid=301044", "title": "Carpocrate", "text": "Biografia.\nDiscepolo del docetista Cerinto, della sua vita si conoscono pochi particolari: predic\u00f2, ad Alessandria, una dottrina che univa i fondamenti platonici al verbo di Cristo durante il regno dell'imperatore Adriano, fond\u00f2 una sua scuola gnostica (carpocraziana) ed ebbe un figlio, Epifane o Epifanio che gli succedette. Queste poche notizie possono essere trovate in una lettera attribuita allo stesso Epifane ed in uno scritto di Ireneo di Lione. Si sa, inoltre, che Carpocrate non si trasfer\u00ec mai a Roma, anche se, in seguito, vi si stabil\u00ec una comunit\u00e0 di carpocraziani.\nSecondo una interessante teoria, Carpocrate non \u00e8 un nome proprio di persona, ma un titolo. Infatti esisteva una divinit\u00e0 greca chiamata \"Harpocrates\" che presiedeva ai misteri ed ai riti. Carpocrate, per assonanza quindi, poteva essere il titolo del capo carismatico della setta gnostica dei carpocraziani.\nDottrina.\nLa dottrina carpocraziana si basa su tre punti fondamentali, derivati dalla teologia gnostica ma integrati con aggiunte originali:\nPerci\u00f2, le anime, per poter uscire dal ciclo della reincarnazione, dovevano soltanto accettare passivamente i desideri. In conseguenza di ci\u00f2 i carpocraziani predicavano il libertinaggio, il rifiuto del matrimonio, l'abolizione delle caste sociali e la comunione dei beni, e si dedicavano alle arti magiche ed alla preparazione di filtri d'amore. Alcune anime, particolarmente potenti, potevano uscire dal ciclo nel corso di una sola vita. Questo comportamento scandalizz\u00f2 sia molti maestri gnostici di altre scuole sia i cristiani, che combatterono furiosamente questa setta fino a farla completamente scomparire nel IV secolo, dopo averne distrutto quasi tutti i documenti scritti.\nTuttavia, queste notizie sono forse da ricollegare alla setta piuttosto che al suo fondatore, di cui i riferimenti gnostici non sono ancora chiari.\nEpifane.\nLe poche notizie sulla sua vita ci sono state tramandate da Clemente Alessandrino. Sembra che fosse figlio di Carpocrate e di Alessandria, alessandrino per parte di padre, cefallenio per parte di madre. (Clemente, \"Stromati\", III 5).\nClemente Alessandrino oltre a questi pochi cenni biografici riporta anche alcuni passi della sua opera, \"Della Giustizia\". In questa il figlio di Carpocrate, ricollegandosi all'antica contrapposizione d'origine pagana tra Natura e Legge, vedeva nelle leggi umane (Legge Mosaica), che sanciscono il diritto di propriet\u00e0, una grave trasgressione delle leggi divine, fondate sulla comunanza di ogni bene, anche \u00abla donna ha congiunto con l'uomo e ugualmente accoppiato tutti gli animali e cos\u00ec ha manifestato la giustizia come comunanza con uguaglianza. Ma coloro che erano nati grazie a questo principio hanno rifiutato la comunanza che produce la loro nascita e dicono: Chi ha preso una donna se la conservi, mentre tutti potrebbero averle in comune, come fanno vedere gli altri animali\u00bb. \nIn una sua lettera, inoltre, scrisse che Dio aveva voluto scherzare, stabilendo il comandamento di non desiderare la donna o la roba altrui: se era stato Dio a creare il desiderio sessuale, il suo vero messaggio, secondo Epifane, era di spartire tutto con tutti, ovvero il libertinaggio pi\u00f9 spinto.\nIl testo di Clemente, piuttosto generico, non presenta comunque chiari riferimenti a concezioni gnostiche, anzi si parla con chiarezza di un Dio sommo creatore del mondo, quando invece nella gnosi la creazione del mondo materiale \u00e8 attribuita a un Dio inferiore.\nSecondo alcuni studiosi, Epifane mor\u00ec a Sami di Cefalonia, all'et\u00e0 di 17 anni, a causa dei suoi vizi. Altri studiosi moderni, invece, sostengono che in realt\u00e0 Epifane non sia mai esistito, ma che sia stato un mito creato dai carpocraziani, che in suo onore avevano fatto erigere un tempio sull'isola di Samo.\nCarpocraziani.\nLa gnosi dei Carpocraziani fu diffusa a Roma, al tempo di papa Aniceto da una tal Marcellina. Ireneo in \"Adversus haereses\", oltre a varie notizie su pratiche magiche, fornisce una breve descrizione etica dei principi morali della setta, legati solo dalle esigenze di fede e amore, considerando ogni altro sentimento indifferente alla Redenzione dell'anima anzi considerando essenziale il commettere tutti i peccati \u00abe in relazione alla trasmigrazione delle anime nei corpi essi affermano che le anime in ogni vita debbono provare ogni esperienza\u00bb, in modo da esaurire tutti i peccati e liberarsi dal corpo materiale; proponendo come esempio da seguire il Cristo, ritenuto un semplice uomo vivificato da una potenza divina che gli ha permesso di risalire nel mondo divino. A questa visione etica corrisponde una complessa cosmologia fondata su arconti (angeli) creatori del mondo.\nLa scuola carpocraziana scomparve ancora prima dello gnosticismo maggioritario, di natura pi\u00f9 ascetica, ma componenti edoniste ritorneranno nel cristianesimo eretico successivo (libertini eruditi spirituali seguaci di Gioacchino da Fiore, dolciniani, William Blake)."}
{"id": "301047", "revid": "155634", "url": "https://it.wikipedia.org/wiki?curid=301047", "title": "Cesano (Roma)", "text": "Cesano \u00e8 la cinquantaduesima zona di Roma nell'Agro Romano, indicata con Z. LII.\nIl toponimo indica anche una frazione di Roma Capitale (il cui nome completo \u00e8 Cesano di Roma) e la zona urbanistica 20N del Municipio Roma XV (ex Municipio Roma XX).\nLa zona prende il nome dal borgo medioevale di Cesano di Roma, ubicato su di un colle a 240 metri sul livello del mare.\nGeografia fisica.\nTerritorio.\nSi trova nell'area nord di Roma, a ridosso del confine con i comuni di Anguillara Sabazia, Campagnano di Roma e Formello.\nUna vasta fetta di territorio \u00e8 compresa all'interno del parco naturale regionale di Bracciano-Martignano e confina con il parco regionale di Veio a est.\nLa zona \u00e8 circondata dai monti Sabatini, vicinissima ai laghi di Bracciano, di Martignano e agli alvei prosciugati dei laghi di Stracciacappa e di Baccano. \u00c8 compresa tra la consolare via Cassia ad est, la via Braccianense a sud, la via Anguillarese ad ovest. A nord, invece, \u00e8 limitato dai Monti Sant'Andrea e dalla valle di Baccano.\nLa collocazione di Cesano \u00e8 all'interno dell'Agro Romano nelle vicinanze dei laghi di Bracciano e Martignano, dell'antica citt\u00e0 di Galeria, dell'antica citt\u00e0 di Veio, dell'antica via Clodia, della valle di Baccano e della valle del Sorbo.\nLa zona confina:\nLa zona urbanistica confina:\nStoria.\nCon Regio decreto n. 3247 del 27 dicembre 1923, su richiesta della popolazione di Cesano, la frazione passa dal comune di Campagnano di Roma a quello di Roma.\nMonumenti e luoghi d'interesse.\nArchitetture religiose.\nTutte le chiese cattoliche di Cesano fanno parte della diocesi suburbicaria di Porto Santa Rufina.\nIstituzioni, enti e associazioni.\n\u00c8 sede della Scuola di Fanteria dell'Esercito Italiano, della locale Universit\u00e0 agraria e del Centro Sperimentale Stradale dell'ANAS.\nGeografia antropica.\nUrbanistica.\nNel territorio di Cesano si estende l'omonima zona urbanistica 20N.\nPer Cesano sono stati deliberati anche i piani di Recupero dei nuclei di edilizia ex abusivi 20.9A \"Cesano Paese\" e 20.9B \"Cesano \u2013 Via Baccanello \u2013 Via Colle Febbraro\".\nSuddivisioni storiche.\nDel territorio di Cesano fanno parte la frazione omonima, quella di Osteria Nuova e le localit\u00e0 di Cesano Stazione e Casaccia.\nCesano Stazione.\nLocalit\u00e0 nata intorno agli anni sessanta ed elevata al rango di frazione, si svilupp\u00f2 grazie ai militari che prestarono servizio presso la vicina \"Scuola di Fanteria\" e che qui si insediarono con le loro famiglie proprio in quegli anni. Verso la fine degli anni novanta ha subito un forte incremento edilizio, con societ\u00e0 cooperative edilizie destinate al personale delle forze armate e di polizia.\nIl potenziamento della stazione ferroviaria lungo la linea FL3 e l'istituzione di un servizio metropolitano ad alta frequenza, hanno fatto di Cesano Stazione la porta di accesso nel settore settentrionale alla Capitale per i comuni limitrofi di Anguillara Sabazia, Campagnano e Formello.\nCasaccia.\nNella localit\u00e0 di Casaccia, sulla strada per Anguillara Sabazia, si trova il Centro ricerche Casaccia dell'ENEA, sede tra le altre cose degli impianti Opec e IPu (oggi di propriet\u00e0 della SOGIN) e che occupa un'area complessiva di 90 ettari, suddivisa in due aree separate dalla via Anguillarese.\nNel centro \u00e8 ospitato un deposito temporaneo di rifiuti radioattivi a bassa radioattivit\u00e0, di origine medico-sanitaria, industriale e di ricerca.\nInfrastrutture e trasporti.\nSi giunge a Cesano percorrendo la via Cassia (27\u00a0km dal centro di Roma), uscita dalla SR 2 Cassia al km 26, oppure la SR 2bis Cassia Veientana.\nSport.\nIl territorio di Cesano \u00e8 adatto alla pratica di trekking, mountain biking e corsa.\nUn'associazione sportiva locale organizza corse di trail running.\nNel 2009 \u00e8 stata avviata, da parte dell'Amministrazione di Roma Capitale, la costruzione di un palazzetto dello sport multifunzionale dotato di circa 1300 posti a sedere; a causa di problemi di natura economica con la ditta appaltatrice non \u00e8 mai stato completato."}
{"id": "301048", "revid": "125706037", "url": "https://it.wikipedia.org/wiki?curid=301048", "title": "Notorious - L'amante perduta", "text": "Notorious - L'amante perduta (\"Notorious\") \u00e8 un film del 1946 diretto da Alfred Hitchcock.\nNel 2001 l'American Film Institute lo ha inserito al 38\u00ba posto nella lista dei 100 migliori thriller e horror di tutti i tempi, e nel 2002 lo ha inserito all'86\u00ba posto nella lista dei 100 migliori film sentimentali di tutti i tempi. Nel 2006 il film \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nMiami, Florida. 24 aprile 1946. Ore 15:20. Si conclude il processo contro la spia tedesca John Huberman: l'imputato \u00e8 condannato a vent'anni di carcere. Un gruppo di giornalisti e di fotografi attende con impazienza di intervistare la figlia, Elena (Alicia nell'originale inglese), ma sono delusi perch\u00e9 lei se ne va senza rilasciare alcuna dichiarazione.\nTempo dopo, la donna ospita uno sconosciuto a un \"party\" e si mette a corteggiarlo in evidente stato di ubriachezza. Il mattino successivo egli rivela la sua identit\u00e0: si tratta dell'agente segreto T.R. Devlin e l'ha contattata per conto del Governo degli Stati Uniti, per chiederle di partecipare a una missione in Brasile, volta a smascherare un complotto filonazista. Elena, innamorata e desiderosa di riscattare l'onore della sua famiglia, decide di accettare e parte con lui per Rio de Janeiro. Non si sente idonea all'incarico, ma \u00e8 motivata principalmente dai suoi sentimenti; l'agente, invece, agisce in base ai suoi doveri di funzionario.\nDurante il viaggio in aereo riceve la notizia che il padre si \u00e8 suicidato in carcere. A Rio le viene assegnato il compito di carpire informazioni al presunto capo dell'organizzazione nemica, un suo antico corteggiatore respinto, Alessio Sebastian, amico di suo padre. Tuttavia, ben presto, si trova in una posizione difficile perch\u00e9 Alessio, innamorato ancora di lei e finalmente convinto di poter essere ricambiato, le propone di sposarlo, sfidando inaspettatamente la madre, madame Anna Sebastian, diffidente e ostile ad Elena.\nDevlin non si oppone al parere favorevole espresso dai suoi superiori sull'opportunit\u00e0 del matrimonio, ma soffre profondamente della situazione, reagendo in maniera amareggiata nei confronti di Elena che, a sua volta amareggiata e delusa a causa della freddezza dell'uomo che ama, si sacrifica per la missione e sposa Alessio. Tramite Devlin mantiene un contatto periodico con i servizi segreti americani per informarli sugli incontri che i nazisti tengono periodicamente in casa di Sebastian e sui loro movimenti.\nQuando arriva alla certezza che la cantina nasconde un segreto, organizza un ricevimento per consentire a Devlin di indagare nella villa di persona. L'agente scopre che la cantina \u00e8 il luogo in cui \u00e8 nascosto il minerale di uranio in bottiglie di vino. Sebastian, esaurite le scorte di champagne, sorprende la moglie e Devlin nei pressi della cantina. Per deviare i sospetti, Devlin bacia appassionatamente Elena, fingendo di esserne l'amante. Ma, nonostante questa manovra diversiva, Alessio fiuta l'inganno: nota che la chiave della cantina gli \u00e8 stata sottratta e che qualcuno vi si \u00e8 introdotto e ha rotto una bottiglia.\nCon la complicit\u00e0 della madre, Alessio vuole far sparire Elena e nello stesso tempo vuole impedire che i suoi complici scoprano che ha sposato una spia. Un veleno mischiato al caff\u00e8 servir\u00e0 allo scopo, agendo lentamente e debilitandola fino alla morte. Colpita da frequenti malori e sempre pi\u00f9 debole, Elena continua a recarsi coraggiosamente agli appuntamenti per fornire informazioni a Devlin, che, notando il peggioramento del suo stato di salute, lo attribuisce all'abuso di alcool. Tuttavia non sopporta pi\u00f9 il tormento che gli procura il ruolo che si \u00e8 assunto e chiede di essere trasferito in Spagna. All'ultimo incontro Elena per\u00f2 non si presenta. Devlin \u00e8 preoccupato e, dopo averne discusso con il suo capo, decide di recarsi personalmente nella casa di Sebastian.\nNella villa \u00e8 in corso una delicata riunione: vistisi pedinati, alcuni membri del gruppo nazista iniziano a sospettare di Sebastian. Di soppiatto Devlin sale ai piani superiori e trova Elena in fin di vita. Le dichiara finalmente il suo amore e la trae in salvo, accompagnandola all'auto e mettendo alle strette il marito, indeciso tra il bloccare la fuga dei due amanti, facendosi scoprire dai suoi complici, o il lasciar fuggire Elena. Il film si conclude con Devlin e Elena che s'allontanano in macchina, mentre Alessio si avvia verso casa, dove dovr\u00e0 rendere conto dell'accaduto alle spie naziste che hanno assistito alla fuga della moglie.\nProduzione.\nHitchcock il 15 settembre 1944 aveva cenato con William Dozier, un produttore della RKO, e gli aveva parlato del soggetto del suo nuovo film; Dozier si era dichiarato interessato. David O. Selznick vendette sceneggiatura, attori e regista alla RKO per ottocentomila dollari e il cinquanta per cento dei profitti.\nSoggetto.\nDavid O. Selznick, durante le riprese di \"Io ti salver\u00f2\", aveva proposto a Hitchcock un racconto dal titolo \"The Song of the Dragon\" di John Taintor Foote. Era stato pubblicato, molti anni prima, nel 1921, in due puntate sul \"Saturday Evening Post\", il 12 e il 19 novembre, e il produttore ne aveva comprato i diritti e l'aveva conservato a lungo nei suoi archivi.. Dal racconto era gi\u00e0 stato tratto un precedente film, \"Convoy\", diretto nel 1927 da Joseph C. Boyle e Lothar Mendes (quest'ultimo non accreditato).\nTitolo.\n\"Notorius\" \u00e8 una parola inglese che contiene un'ambiguit\u00e0 di senso: significa noto, conosciuto, evidente, ma anche famigerato, malfamato. Il titolo del film fa riferimento al comportamento ritenuto generalmente immorale della protagonista.\nSceneggiatura.\nHitchcock utilizz\u00f2 il racconto come punto di partenza, rielaborandolo in modo consistente. L'affianc\u00f2 alla sceneggiatura Ben Hecht, collaboratore alla sceneggiatura anche nel precedente film \"Io ti salver\u00f2\".\nCast.\nIngrid Bergman interpreta la protagonista femminile; fu una scelta fortemente voluta da Hitchcock in persona. L'attrice aveva appena interpretato il ruolo della dottoressa Costanza Peterson in \"Io ti salver\u00f2\" ed era dunque alla sua seconda collaborazione col regista britannico; con Hitchcock otterr\u00e0 ancora un ruolo da protagonista interpretando Lady Henrietta nel film \"Il peccato di Lady Considine\". \u00abMolti notarono che raramente nella storia del cinema un'attrice era stata ripresa con tanta delicatezza e una tale adorazione\u00bb.\nCary Grant interpreta il protagonista maschile, il poliziotto Devlin, anch'egli, dopo \"Il sospetto\", alla sua seconda collaborazione con Hitchcock, con cui lavorer\u00e0 altre due volte nel decennio successivo: in \"Intrigo internazionale\" e \"Caccia al ladro\". \u00abLa sua recitazione \u00e8 perfettamente tesa sulla corda dell'ironia e il sottofondo mefistofelico della sua eleganza fa capolino nelle inquadrature che lo riprendono alle spalle\u00bb.\nClaude Rains interpreta il ruolo del cattivo tedesco Alessio Sebastian, perdutamente innamorato di Elena, dando al personaggio verosimiglianza, tenerezza e sincerit\u00e0, tanto da apparire quasi \"migliore\" del suo rivale ufficiale Devlin, proprio come desiderava Hitchcock. Rains aveva gi\u00e0 recitato con Ingrid Bergman in \"Casablanca\".\nLeopoldine Konstantin interpreta il ruolo della anziana madre di Alessio, che le fu affidato da Hitchcock in virt\u00f9 del suo status di importante attrice teatrale, nota soprattutto per avere lavorato nel 1911-1912 con il \"Deutsches Theater\" di Max Reinhardt, ma che era sconosciuta negli ambienti cinematografici. Questa sar\u00e0 la sua unica interpretazione in un film americano, ma rimarr\u00e0 assolutamente memorabile: grazie anche alla maestria del regista, il ritratto di madre tirannica, acuta e possessiva che l'attrice incarna \u00e8 di grande forza e incisivit\u00e0.\nRiprese.\nLe riprese durarono dall'ottobre del 1945 al febbraio del 1946.\nDistribuzione.\nPresentato in concorso al Festival di Cannes 1946, la prima si ebbe il 6 settembre 1946.\nAccoglienza.\nIl successo di pubblico e di critica fu grandissimo; il numero delle sale in cui era proiettato dovette essere raddoppiato.\nBotteghino.\nIl costo originario era stato di due milioni di dollari: l'utile netto fu di otto milioni di dollari.\nCritica.\nIl film \u00e8 diventato un \"cult movie\". Tra i vari estimatori, Fran\u00e7ois Truffaut dichiara che \u00e8 il film che preferisce, almeno fra quelli in bianco e nero del maestro, e lo definisce \u00abla quintessenza di Hitchcock\u00bb. \u00abContiene poche scene ed \u00e8 di una purezza magnifica; \u00e8 un modello di come dovrebbe essere costruita una sceneggiatura. In questo film Hitchcock \u00e8 riuscito a ottenere il massimo degli effetti col minimo di elementi\u00bb. No\u00ebl Simsolo afferma: \u00abNotorius \u00e8 uno dei pi\u00f9 bei film della storia del cinema. Hitchcock ha 47 anni e ha girato 32 film. La sua maturit\u00e0 permette a questo film di essere un diamante di una purezza inalterabile\u00bb. \u00c9ric Rohmer e Claude Chabrol dichiararono: \u00abQuando usc\u00ec in Francia, questo splendido film - uno dei pi\u00f9 belli di Hitchcock - trov\u00f2 diversi critici disposti a giudicare il soggetto banale o nauseante. Ma gi\u00e0 il loro modo di riassumere l'intreccio dimostrava che non l'avevano capito\u00bb.\nMacGuffin.\nHitchcock stesso racconta a Truffaut che insieme a Ben Hecht era alla ricerca del MacGuffin e come, dopo diverse ipotesi, avesse optato per la soluzione pi\u00f9 semplice: un campione di uranio nascosto in una bottiglia di vino. L'idea dell'uranio cre\u00f2 qualche problema con i servizi segreti, perch\u00e9 proprio in quel periodo l'America stava preparando la bomba atomica. Bench\u00e9 la pellicola fosse uscita nelle sale nel 1946, il soggetto, in cui si fa riferimento all'uranio per costruire la bomba atomica, era infatti stato scritto un anno prima che fosse sganciata la bomba su Hiroshima.\nTecnica cinematografica.\nL'illuminazione.\n\u00abIn questo film fatto di primi piani, la materia mirabilmente esaltata dall'illuminazione di Ted Tetzlaff (volti, metallo, vetro, gioielli, tappeti e pavimenti a piastrelle) brilla d'uno splendore ora gelido, ora incandescente\u00bb.\nTemi.\n\"Notorius\" \u00e8 stato definito \"film di spionaggio\", \"m\u00e9lo\", persino \"commedia sofisticata\". Michael Renov lo definisce \"romance thriller\".\n\u00c8 l'ultimo film antinazista di Hitchcock, che conclude la serie di film di impegno politico, \"Il prigioniero di Amsterdam\", \"Sabotatori\", \"Prigionieri dell'oceano\", e i due documentari \"Bon Voyage\" e \"Aventure malgache\" girati dal regista durante la seconda guerra mondiale.\nIl conflitto fra amore e dovere.\n\u00c8 una storia sul conflitto tra amore e dovere, fra morale individuale e bene collettivo, cio\u00e8 su ci\u00f2 che \u00e8 immorale per il singolo, ma che non sarebbe pi\u00f9 tale se fatto per il bene supremo della collettivit\u00e0 cui questo appartiene. Ma \u00e8 soprattutto una storia d'amore, una donna divisa fra due uomini, uno di cui \u00e8 innamorata, ma che \u00e8 incapace di avere fiducia in lei, l'altro che l'ama teneramente, ma che lei \u00e8 costretta a tradire doppiamente, sia come moglie che come spia.\nIl complesso edipico.\nSottotraccia, ma presente, c'\u00e8 anche il tema del conflitto edipico, proprio della cinematografia matura del regista: la madre di Alessio \u00e8 una figura imperiosa e inibente, di cui il figlio lamenta le interferenze nella vita amorosa, salvo poi rendersi conto che la genitrice, nel caso di Elena, aveva ragione a non fidarsi.\nIl bere.\nDrink alcolici, doppi whisky, cocktail di frutta, la bottiglia di champagne che Devlin dimentica sulla scrivania del capo, tazze di caff\u00e8 avvelenate, finte bottiglie di vino d'annata che contengono uranio, champagne che pericolosamente cala durante il ricevimento. Il bere \u00e8 un motivo ricorrente del film. Elena appare all'inizio del film ubriaca, Devlin non crede che sia capace di cambiar vita e ancora, verso la fine, scambia i sintomi dell'avvelenamento per effetti dell'alcol: continuamente l'accompagna l'ombra della depravazione.\nSequenze celebri.\nTre scene sono i cardini del film:\nErrori.\nNel doppiaggio italiano, durante la festa che Elena d\u00e0 all'inizio del film, lei dice a Devlin che \u00e8 il caso di uscire perch\u00e9 in casa c'\u00e8 \"aria metifica\" invece che \"aria mefitica\"."}
{"id": "301055", "revid": "287204", "url": "https://it.wikipedia.org/wiki?curid=301055", "title": "Giovanni Fabbroni", "text": "Biografia.\nUomo di vasta cultura, si occup\u00f2 di scienze naturali, di economia politica, di chimica e di agronomia. Fin dal 1775 \u00e8 assistente di Felice Fontana con cui collabora, non senza contrasti, all'organizzazione del Reale Museo di fisica e storia naturale di Firenze, di cui sar\u00e0 direttore dal 1805 al 1807. Accompagn\u00f2 il Fontana all'estero per acquistare strumenti e materiali per il nuovo museo, e fu con lui a Rovereto, Milano, Torino e Ginevra e nel 1776 a Parigi, e qui fu ammesso nella celebre Loggia delle \"Nove sorelle\", dove il 7 aprile 1778 fu presente all'iniziazione di Voltaire. Tra il 1777 e il 1778 scrive il trattato \"Reflexions sur l'\u00e9tat actuel de l'agricolture\", un'opera che ha molto successo nel Granducato di Toscana, e che riguarda la fertilit\u00e0 dei suoli. Nel 1783 diviene socio dell'Accademia dei Georgofili (fungendo da tramite fra questa istituzione e il Museo) e dal 1784 \u00e8 segretario per le corrispondenze.\nAssume quindi un ruolo crescente nella societ\u00e0 fiorentina e si erge come difensore del liberismo in tutti i campi dell'economia e paladino di una riforma tecnica e scientifica dell'agricoltura. Si occupa quindi di diffondere nuove piante e affronta i problemi relativi alla vinificazione, all'allevamento, all'uso dei concimi.\nSostiene le riforme del granduca Pietro Leopoldo, in particolare quella delle Comunit\u00e0 e della libert\u00e0 frumentaria. Scrive anche saggi a difesa degli ordinamenti politico-istituzionali del Granducato, come il \"De Toscana\", e saggi di carattere minerario, come \"Dell'Antracite o carbone di cava detto volgarmente carbone fossile\" (1790).\nDurante il regno di Ferdinando III di Toscana diviene membro della Commissione internazionale per la riforma dei pesi e delle misure e assume anche altri incarichi nell'economia e nell'agricoltura.\nNel 1800 viene nominato direttore della Zecca di Firenze. Durante l'occupazione napoleonica mantiene il suo ruolo nella Commissione per il nuovo sistema metrico decimale e nel 1810 diviene direttore del Bureau des ponts et chauss\u00e9es per i dipartimenti italiani dell'Impero napoleonico, ufficio che dirige direttamente da Parigi.\nDurante la Restaurazione \u00e8 il responsabile delle miniere del Granducato di Toscana. Ha compiuto anche alcune importanti ricerche nel campo dell'elettrochimica che hanno favorito l'accoglienza della pila di Volta.\nIl cratere Fabbroni sulla Luna porta il suo nome.\nL'archivio.\nPresso la biblioteca del Museo Galileo \u00e8 conservata una cospicua raccolta di documenti d'archivio denominata Fondo Fabbroni: si tratta di numerose lettere e note riguardanti la storia del Reale Museo di fisica e storia naturale che consentono di far luce sulle diverse attivit\u00e0 di studio e di ricerca promosse da tale istituto, nonch\u00e9 su diverse questioni relative alla gestione. Da un gran numero di questi documenti, che Fabbroni volle conservare in questo suo archivio privato, risulta poi con grande evidenza il conflitto in atto con Felice Fontana. Il fondo rappresenta cos\u00ec uno spaccato della vita politica e culturale della Toscana in un periodo di grandi rivolgimenti politico-istituzionali e fornisce interessanti spunti sul quadro scientifico di fine Settecento e inizi Ottocento. Il Museo conserva inoltre altri documenti di particolare interesse relativi a Fabbroni, che completano il Fondo: lettere del periodo compreso fra il 1797 e il 1800 riguardanti trattative con il Governo francese, fra le quali una minuta a Napoleone, lettere di argomento scientifico, documenti personali e scritti.\nOltre a questi documenti originali, il Museo Galileo possiede la riproduzione in microfilm delle Fabbroni papers conservate presso l'American philosophical society di Filadelfia e altri documenti (in stampa da microfilm e in riproduzione fotografica) conservati presso altre biblioteche e archivi italiani e stranieri."}
{"id": "301056", "revid": "1593509", "url": "https://it.wikipedia.org/wiki?curid=301056", "title": "Costi capitalizzati", "text": "I costi capitalizzati o patrimonializzati sono i costi pluriennali sostenuti da un'impresa all'interno di un dato esercizio economico che per\u00f2 non vengono considerati all'interno del conto economico in quanto non sono di competenza esclusiva dell'esercizio, avendo carattere pluriennale.\nVengono pertanto \"capitalizzati\", ovvero portati all'attivo dello stato patrimoniale. Essendo costi di utilit\u00e0 pluriennale, viene considerata di competenza dell'esercizio solo una quota parte dell'importo complessivo, detta quota ammortamento, rappresentante la parte di costo di competenza dell'esercizio (iscritta nel Conto Economico, in quanto partecipa alla formazione del reddito d'esercizio con il suo utilizzo nel processo produttivo). La somma derivante da queste quote viene iscritta in un \"fondo ammortamento\", una posta a rettifica del valore dello stesso conto di costo iscritto in Stato Patrimoniale (il valore del costo capitalizzato deve essere iscritto in Stato Patrimoniale al netto del valore del Fondo Ammortamento). Tale fondo cresce di anno in anno sommando le quote di ammortamento accantonate fino ad annullare completamente il valore contabile del bene.\nI costi pluriennali possono comunque essere imputati, man mano si rilevano, nei conti di competenza del Conto Economico e quindi successivamente stornarli, a fine anno, con una scrittura di rettifica per iscriverli (in contropartita) nello Stato Patrimoniale (operando cos\u00ec la patrimonializzazione dei detti costi).\nRiguardano per lo pi\u00f9:"}
{"id": "301057", "revid": "599013", "url": "https://it.wikipedia.org/wiki?curid=301057", "title": "Gianluigi Lentini", "text": "Nella sua carriera ha disputato tre finali europee, due col Milan e una col Torino.\nCarriera.\nTorino.\nNato a Carmagnola da genitori siciliani, viene selezionato dai tecnici del settore giovanile del Torino durante un provino nel 1979 e percorre l\u2019intera trafila sino alla formazione Primavera, all\u2019epoca particolarmente prolifica, allenata da Sergio Vatta. Messosi in evidenza per le non comuni doti tecnico-atletiche e per una spiccata propensione al dribbling, l\u2019allenatore granata Radice lo fa esordire in prima squadra, in serie A, ad appena 17 anni, il 23 novembre 1986 (-Torino 2-0).\nNelle sue prime due stagioni da professionista, Lentini colleziona 32 presenze fra campionato e Coppa Italia sino a quando, nell'estate 1988, la societ\u00e0 decide di cederlo in prestito all\u2019Ancona, in Serie B, affinch\u00e9 maturi la necessaria esperienza. Nelle Marche disputa un ottimo campionato \u2013 accumulando 37 presenze e 4 reti \u2013 e dimostra doti di \"leadership\" oltre a un'evidente crescita sotto il profilo fisico.\nA 20 anni fa cos\u00ec rientro al , che nel frattempo \u00e8 stato acquisito da Gian Mauro Borsano dopo la sopravvenuta retrocessione in Serie B; qui Lentini offre un apporto determinante per la vittoria del campionato e il ritorno nella massima categoria. L'anno seguente il calciatore impressiona tutti con la sua prima stagione da titolare in Serie A (34 presenze e 5 reti), guadagnandosi anche la maglia della Nazionale allenata da Azeglio Vicini.\nCon Emiliano Mondonico in panchina e Lentini in campo, i \"granata\" conquistano un sorprendente quinto posto nella stagione 1990-91 oltre la vittoria della Mitropa Cup; segue un terzo posto nella stagione 1991-92, questa coronata dalla finale di Coppa UEFA persa contro l' solamente per la regola dei gol in trasferta (2-2 a Torino 0-0 ad Amsterdam).\nAl termine del campionato 1991-92, la situazione finanziaria dei \"granata\" \u00e8 per\u00f2 al collasso. La mancata vittoria europea, lo scandalo di \"Tangentopoli\" che colpisce anche Borsano e le onerose campagne acquisti del biennio precedente \u2013 effettuate senza adeguate coperture finanziarie \u2013 impongono alcune cessioni illustri, tra cui quella di Lentini, diventato nel frattempo simbolo della tifoseria granata.\nIl 30 giugno 1992 il calciatore firma per il per la cifra \u2013 all'epoca considerata spropositata \u2013 di 18,5 miliardi di lire, scatenando di riflesso la rivolta degli ultras torinisti, sfociata in violente proteste e tafferugli di piazza, verso il presidente Borsano; non viene risparmiato nemmeno Lentini, costretto a uscire di nascosto dalla sede dell'ANSA dove venne intervistato, sotto una pioggia di monetine lanciate dai tifosi che \"a posteriori\" anticiper\u00e0 di un anno quella ben pi\u00f9 nota \"caduta\" su Bettino Craxi.\nMilan.\nFirmata l'acquisizione da record \u2013 in relazione alla quale vi saranno poi indagini giudiziarie (Processo Lentini) per il presunto pagamento di altri 10 miliardi fuori bilancio \u2013 il presidente Silvio Berlusconi mette il calciatore a disposizione del tecnico Fabio Capello; in maglia rossonera Lentini ottiene un ingaggio annuo netto di 4 miliardi di lire.\nCon 30 partite e 7 gol (tra cui una bella rovesciata sul campo del e una doppietta alla ), pur non brillando e venendo criticato per la propria mondana vita extra-calcistica, si afferma fra i titolari dello schieramento milanista e viene impiegato dal 1' anche nella finale di Champions League di Monaco di Baviera, perduta contro l'. Al termine della stagione vince il suo primo Scudetto.\nNella notte del 2 agosto 1993, al rientro dopo aver preso parte al torneo organizzato per il centenario del , \u00e8 coinvolto in un grave incidente automobilistico lungo l'Autostrada Torino-Piacenza: lo schianto avvenne perch\u00e9, avendo sostituito una gomma forata con il \"ruotino\", acceler\u00f2 troppo e perse il controllo dell'auto schiantandosi a quasi 200\u00a0km/h. Si salv\u00f2 miracolosamente dopo due giorni di coma, ma avendo picchiato fortemente il capo le conseguenze a livello neurologico furono gravi, ebbe iniziali difficolt\u00e0 a parlare fluentemente e i riflessi divennero pi\u00f9 lenti. Questo rallent\u00f2 decisamente il suo rientro agonistico e ci volle del tempo perch\u00e9 riacquistasse potenza e velocit\u00e0 nella corsa.\nTorna in campo verso la fine della stagione 1993-1994, accumulando per\u00f2 dieci sole presenze in totale e vince la sua prima Champions League da spettatore (Milan- 4-0). Non avendo mai raggiunto un adeguato stato di forma, salta il Mondiale del 1994.\nL'anno seguente Lentini fatica a ritrovare la maglia da titolare ma sul finire della stagione torna a giocare con costanza e nelle sette partite di campionato che precedono la finale di Champions League, va a segno per 5 volte. Contro gli olandesi dell'Ajax perci\u00f2 ci si aspettava, lui per primo, che venisse schierato tra i titolari, anche perch\u00e9 il Milan era gi\u00e0 costretto a dover rinunciare a Savi\u0107evi\u0107 per infortunio. Invece inspiegabilmente Capello lo lasci\u00f2 in panchina e lo fece entrare a soli cinque minuti dalla fine della partita (pochi istanti prima della rete di Kluivert che consegn\u00f2 la vittoria ai \"lancieri\"). La delusione fu tale che perse voglia e stimoli, portando Lentini a dichiarare successivamente: \"Quella sera \u00e8 finita la mia carriera\". Nel 1995-1996, non pi\u00f9 brillante come prima dell'incidente e in dissidio con l'allenatore, colleziona 9 sole presenze in campionato.\nConclude la sua esperienza in rossonero con 63 presenze e 13 reti in campionato, avendo conquistato 3 Scudetti, 1 Champions League, 3 Supercoppe italiane e 1 Supercoppa Europea.\nIl passaggio all'Atalanta e il ritorno al Torino.\nNell'estate del 1996 passa all' e, ritrovato Emiliano Mondonico come tecnico, si mette in evidenza con una discreta forma fisica, realizzando 4 gol in 31 partite e contribuendo al buon campionato della squadra orobica (che vede in rosa, tra gli altri, Filippo Inzaghi e Domenico Morfeo). La stagione si rivela particolarmente favorevole a Lentini, che ritrova perfino la convocazione in Nazionale in occasione di un'amichevole con la Bosnia.\nL'anno dopo torna al Torino, nel frattempo sceso nuovamente in Serie B e desideroso di costruire una formazione ambiziosa, che possa garantirgli nuovamente la risalita nel massimo campionato. Lentini \u00e8 titolare nel tridente di mister Reja e il 27 settembre 1997 torna al gol in granata dopo cinque anni, nella vittoria interna per 2-1 contro il Genoa. L'esterno gioca con continuit\u00e0 (34 presenze e 3 reti), ma non riesce a consegnare la promozione ai suoi, fermati dal nello spareggio di Reggio Emilia.\nNella stagione 1998-1999 il \"Toro,\" alla terza stagione consecutiva lontano dal massimo campionato, si affida nuovamente al suo mentore Mondonico, che Lentini ritrova per la terza volta in carriera. Al termine di una proficua stagione giocata da spalla del capocannoniere Ferrante, il 6 giugno 1999 Lentini va a segno sul campo della , contribuendo alla vittoria esterna per 4-1 che garantisce ai granata la matematica certezza del ritorno in Serie A.\nNel 1999-2000, gioca infine la sua ultima stagione in Serie A, collezionando 24 presenze in campionato senza riuscire a evitare la nuova retrocessione dei granata. Conclude la sua esperienza al Torino con 249 partite e 31 reti complessive.\nIl Cosenza e la parte finale della carriera.\nNel gennaio del 2001 passa al allenato da Bortolo Mutti con cui sfiora subito la promozione in Serie A persa nella parte finale della stagione. La stagione successiva \u00e8 allenato da Luigi De Rosa, con cui conquista una salvezza. Nel 2003 il Cosenza subisce la retrocessione d'ufficio dalla Serie B alla Serie D; della compagine silana diventa il capitano, sia in Serie B, sia nei Dilettanti. Con il Cosenza in quattro stagioni mette a segno 9 reti in 84 gettoni di presenza.\nNel 2004 si trasferisce al , societ\u00e0 piemontese militante in Eccellenza e l'anno dopo (2005-2006) i biancoazzurri ottengono la promozione in Serie D, grazie anche al contributo di Lentini che firma 19 reti in 29 presenze. La stagione seguente, nella categoria superiore appena raggiunta, l'esterno realizza 12 gol in 25 partite, non sufficienti per\u00f2 ad evitare l'immediato ritorno del Canelli in Eccellenza dopo gli spareggi play-out persi contro il .\nDopo il grave incidente d'auto del 1993, in cui rischi\u00f2 la vita, \u00e8 protagonista di un nuovo incidentale, questa volta meno grave: il 6 settembre 2006, a bordo del suo scooter, si scontra con un'auto nel tragitto verso il campo d'allenamento; nella caduta si lesiona il tendine di un ginocchio, costringendolo all'operazione.\nRinnova il contratto con il Canelli anche per la successiva stagione di Eccellenza. Dalla stagione 2008-2009 indossa per un campionato e mezzo la maglia rossoblu della squadra che milita in Promozione piemontese e nel dicembre 2009 passa alla Nicese, esordendo in maglia giallorossa con una rete. Infine, nel campionato 2011-2012 torna nella sua citt\u00e0 natale Carmagnola e viene tesserato dalla squadra locale che milita nel campionato di Promozione Piemonte-Valle d'Aosta. \nA fine stagione si ritira.\nNazionale.\nHa vestito per 13 volte la maglia della nazionale maggiore. Ha esordito in azzurro il 13 febbraio 1991 a Terni nell'amichevole Italia-Belgio (0-0), quando vestiva ancora la maglia del Torino. Ha collezionato anche 2 presenze con l'Under-21 esordendo il 29 novembre 1989.\nDopo il ritiro.\nAl termine della sua carriera \u00e8 tornato a vivere a Carmagnola, dove si \u00e8 messo a vendere miele."}
{"id": "301071", "revid": "125033597", "url": "https://it.wikipedia.org/wiki?curid=301071", "title": "Terremoto del Belice del 1968", "text": "Il terremoto del Bel\u00ecce del 1968 fu un violento evento sismico, di magnitudo momento 6,4, che nella notte tra il 14 e il 15 gennaio 1968 colp\u00ec una vasta area della Sicilia occidentale, la Valle del Bel\u00ecce, compresa tra le province di Trapani, Agrigento e Palermo.\nIl sisma.\nLa prima forte scossa si avvert\u00ec alle ore 13:28 locali del 14 gennaio, con gravi danni a Montevago, Gibellina, Salaparuta e Poggioreale; una seconda alle 14:15. Nelle stesse localit\u00e0 ci fu un'altra scossa molto forte, che fu sentita fino a Palermo, Trapani e Sciacca. Due ore e mezza pi\u00f9 tardi, alle 16:48, ci fu una terza scossa, che caus\u00f2 danni gravi a Gibellina, Menfi, Montevago, Partanna, Poggioreale, Salaparuta, Salemi, Santa Margherita di Belice, Santa Ninfa e Vita. Nella notte, alle ore 2:33 del 15 gennaio, una scossa molto violenta caus\u00f2 gravissimi danni e si sent\u00ec fino a Pantelleria. Ma la scossa pi\u00f9 forte si verific\u00f2 poco dopo, alle ore 3:01, che caus\u00f2 gli effetti pi\u00f9 gravi. A questa seguirono altre 16 scosse.\nLe vittime accertate ufficialmente variano: secondo alcune fonti furono complessivamente 231 e i feriti oltre 600, pochi rispetto ai danni perch\u00e9 molti abitanti avevano trascorso la notte all'aperto; secondo altre le vittime furono 296. Altri scrivono addirittura di 370 morti, circa 1.000 feriti e 70.000 sfollati circa.\nI pochi muri ancora rimasti in piedi crollarono completamente in seguito alla fortissima scossa avvenuta il 25 gennaio, alle ore 10:56. Dopo questa ultima scossa le autorit\u00e0 proibirono anche l'ingresso nelle rovine dei paesi di Gibellina, Montevago e Salaparuta.\nFurono registrate strumentalmente 345 scosse, con 81 di queste con magnitudo pari o superiore a 3 tra il 14 gennaio e il 1\u00ba settembre 1968.\nI soccorsi.\nI primi soccorsi giunti in prossimit\u00e0 dell'epicentro, approssimativamente posto tra Gibellina, Salaparuta e Poggioreale, trovarono le strade quasi risucchiate dalla terra. In conseguenza di ci\u00f2 molti collegamenti con i paesi colpiti erano ancora impossibili ventiquattro ore dopo il violento sisma. Ci\u00f2 rese ancora pi\u00f9 confusa l'opera dei soccorritori gi\u00e0 poco coordinati e gli interventi furono del tutto frammentati.\nNei giorni seguenti visitarono la zona il presidente della Repubblica Giuseppe Saragat e il ministro dell'Interno Paolo Emilio Taviani. Furono impegnati nei soccorsi pi\u00f9 di mille vigili del fuoco, la Croce Rossa, l'Esercito, i carabinieri. Il pilota di uno degli aerei impegnati nella ricognizione della zona dichiar\u00f2 di avere visto \"uno spettacolo da bomba atomica [...] Ho volato su un inferno\".\nCi furono vittime anche tra i soccorritori: 5 agenti di polizia il 15 gennaio e 2 agenti morirono successivamente nella scossa del 25 gennaio a Alcamo, morti nel crollo di un palazzo mentre portavano i primi soccorsi, oltre al carabiniere Nicol\u00f2 Cannella (medaglia d'oro al valor civile) e a 4 vigili del fuoco deceduti in seguito alla forte scossa del 25 gennaio a Gibellina.\nI resoconti.\nIl resoconto fornito dagli inviati dei grandi giornali del tempo permette una ricostruzione dei fatti e della storia del periodo. Il giornalista Giovanni Russo, inviato del Corriere della Sera, nel suo viaggio attraverso tutti i centri colpiti intervist\u00f2 molti dei superstiti, descrivendo senza enfasi il disastro che si era compiuto. Egli constat\u00f2 di persona che Gibellina, Salaparuta e Montevago erano stati rasi al suolo e che i superstiti, avendo perso le poche cose che avevano, vivevano in uno stato di totale indigenza. Tra le macerie delle povere case crollate scavando faticosamente furono trovati centinaia di morti. I feriti furono migliaia e, con enorme difficolt\u00e0, furono trasportati negli ospedali di Palermo, Sciacca e Agrigento.\nIl Corriere della Sera del 20 gennaio 1968 evidenziava lo stato in cui si trovarono a lavorare i medici impegnati nel soccorso ai feriti: l'inviato speciale Mario Bernardini, intervistando il prof. Giuseppe Ferrara, primario chirurgo dell'ospedale di Sciacca (che il giornalista defin\u00ec \"... il pi\u00f9 efficiente centro sanitario della zona terremotata\", nel quale si ebbero punte di trecento feriti ricoverati), evidenziava come i chirurghi di tutti gli ospedali in cui erano stati smistati i feriti si trovavano a fronteggiare una situazione d'emergenza, sovente operando in sala operatoria senza soluzione di continuit\u00e0 per pi\u00f9 giorni, mentre continuavano le scosse di terremoto. \nRaccontava il prof. Ferrara: \"\u00abStavamo operando, il pavimento ci ballava sotto i piedi. Sentivo accanto a me la suora assistente che recitava le sue preghiere mentre mi porgeva i ferri, attenta e precisa come sempre [...] Eravamo in sala chirurgica dalle 8 del mattino. Non c'era un momento di sosta fra un intervento e l'altro. Finito di operare un ferito ne arrivava subito un altro, qualche volte ce ne portavano due insieme e non c'era tempo da perdere perch\u00e9 quasi tutti erano in fin di vita. Per\u00f2 li abbiamo salvati e ora stanno bene [...] Uno solo di tutti quelli che abbiamo operato \u00e8 morto. Aveva perso le gambe ed ambedue le arterie erano recise [...] Gli altri, senza una gamba, senza un braccio, li abbiamo tutti salvati. L'intervento pi\u00f9 difficile fu una trapanazione del cranio: era una bambina di quattro anni che i vigili avevano trovato a Gibellina, fra le braccia della madre morta. Ci guardammo sconsolati: ce l'avremmo fatta? And\u00f2 bene. Adesso migliora giorno per giorno\u00bb\".\nSempre il Corriere della Sera - del 23 gennaio 1968 - riport\u00f2 la notizia che quella bambina di cui parlava il prof. Ferrara, \"[...] tratta in fin di vita dalle macerie di Gibellina e operata al cranio dalla \u00e8quipe chirurgica dell'ospedale di Sciacca, ha ritrovato il padre, un emigrante che lavora a Basilea\". Fu, questa, solo una delle innumerevoli storie di vera tragedia che migliaia di persone vissero a causa delle conseguenze del terremoto. Continuava Mario Bernardini: \"I medici hanno fatto una colletta raccogliendo settantamila lire che serviranno al pover'uomo per portarsela via appena possibile. Dopo tante lacrime, uno spiraglio di sole\".\nEgisto Corradi, altro inviato del Corriere della Sera, parlando della zona di Santa Ninfa, descrisse minuziosamente lo stato di assoluta precariet\u00e0 in cui si svolsero i soccorsi nei primi giorni successivi al sisma: \"\u00abLa pioggia ha ridotto la piana ad un acquitrino nel quale si affonda fino alle caviglie [...] Macchine ed autocarri si sono impantanati sia tra le tende che lungo la strada, continuamente bloccata da ingorghi\u00bb\". Nell'articolo veniva messa in evidenza anche la mancanza di coordinamento in merito alla distribuzione degli aiuti alimentari che arrivavano da tutta Italia.\nLe conseguenze.\nTra i 14 centri colpiti dal sisma vi furono paesi che rimasero completamente distrutti: Gibellina, Poggioreale, Salaparuta e Montevago. I paesi di Santa Margherita di Belice, Santa Ninfa, Partanna e Salemi ebbero dall'80 al 70% di edifici distrutti o danneggiati gravemente.\nAltri paesi che hanno subito danni ingenti sono: Calatafimi Segesta, Camporeale, Castellammare del Golfo, Chiusa Sclafani, Contessa Entellina, Menfi, Sambuca di Sicilia, Sciacca, Vita.\nIn particolare a Castellammare del Golfo si ebbero gravi danni al Palazzo Crociferi, la Chiesa di Maria Santissima degli Agonizzanti e alla Chiesa Madre. Questi edifici, simbolo della citt\u00e0, vennero dichiarati inagibili e le funzioni che svolgevano per un periodo vennero spostati altrove. Per mettere in sicurezza la Chiese Madre occorsero anni e in sostituzione a questa venne collocata in Piazza Petrolo una chiesa prefabbricata che avrebbe svolto la funzione di matrice, fin quando i lavori di messa in sicurezza sarebbero terminati.\nIl terremoto del 1968 mise drammaticamente a nudo lo stato di arretratezza in cui vivevano quelle zone della Sicilia occidentale, in primo luogo nella stessa fatiscenza costruttiva delle abitazioni in tufo, crollate senza scampo sotto i colpi del sisma. Le popolazioni di quei paesi erano composte in gran parte da vecchi, donne e bambini, visto che i giovani e gli uomini erano gi\u00e0 da tempo emigrati in cerca di lavoro. Questo dato rappresentava il disagio sociale che lo Stato conosceva e trascurava, cos\u00ec come trascur\u00f2 le conseguenze del sisma, che hanno rappresentato, in fatto di calamit\u00e0 naturali, uno dei primi, e tristemente celebri, \"casi italiani\" nella storia del dopoguerra: l'impreparazione logistica, l'iniziale inerzia dello Stato, i ritardi nella ricostruzione, le popolazioni costrette all'emigrazione, lo squallore delle baracche per coloro che restavano.\nLa ricostruzione.\nUn mese dopo il sisma, nella provincia di Trapani 9.000 senza tetto erano ricoverati in edifici pubblici, 6.000 in tendopoli, 3.200 in tende sparse e 5.000 in carri ferroviari, mentre 10.000 persone erano emigrate in altre province.\nGli abitanti vissero per mesi nelle tendopoli e poi per anni nelle baraccopoli. Nel 1973 i baraccati erano 48.182, nel 1976 erano ancora 47.000.\nLe ultime 250 baracche con i tetti in eternit furono smontate solo nel 2006.\nAnche i successivi e tardivi stanziamenti economici per la ricostruzione diedero luogo ad opere monumentali, come quelle di Gibellina, citt\u00e0-museo \"en plein air\" issata a vessillo della ricostruzione in quanto progettata da famosi architetti e artisti, che non ebbe per\u00f2 effetti sull'occupazione lavorativa per gli abitanti e sui luoghi di socializzazione degli abitanti. La ferrovia Salaparuta-Castelvetrano, che collegava la maggior parte dei centri dell'area terremotata con la zona costiera, non venne mai pi\u00f9 ricostruita, nonostante avesse un buon traffico viaggiatori. Venne finanziata e costruita l'autostrada Palermo-Mazara del Vallo.\nGli anni che seguirono il terremoto furono costellati da appalti, buone intenzioni, proclami, stanziamenti. Fatto sta che ancora oggi non tutto \u00e8 stato ricostruito; e tornano cos\u00ec attualissime le lotte che Danilo Dolci intraprese a favore della popolazione e contro il malaffare politico-mafioso. Leggendario l'impegno da lui profuso, le frasi scritte sui muri dei ruderi, quali: \"La burocrazia uccide pi\u00f9 del terremoto\", \"Qui la gente \u00e8 stata uccisa nelle fragili case e da chi le ha impedito di riappropriarsi della vita col lavoro\", \"Governanti burocrati: si \u00e8 assassini anche facendo marcire i progetti\" per sensibilizzare l'opinione pubblica nazionale.\nComplessivamente, per una ricostruzione non del tutto completata, sono stati spesi ai valori attuali oltre 6 miliardi di euro.\nIl Belice oggi.\nDopo decenni di interminabili lavori, la valle del Bel\u00ecce si \u00e8 lentamente risollevata e gli antichi paesi della valle sono stati in gran parte ricostruiti in luoghi distanti da quelli originari interessati dal terremoto: nuove abitazioni, infrastrutture urbanistiche e stradali hanno riportato condizioni di vivibilit\u00e0 ma hanno anche profondamente modificato il volto di quella parte della Sicilia.\nIl 14 gennaio 2018 si tenne a Gibellina, una delle citt\u00e0 simbolo del sisma, la commemorazione delle vittime e il ricordo del terremoto nella manifestazione istituzionale di Belice 50\u00ba.\nNei media.\nNel 2008, per l'anniversario del terremoto, \u00e8 stato girato dal regista Salvo Cuccia il documentario \"Bel\u00ecce 68, terre in moto\".\nIn esso si descrive la situazione a seguito del terremoto e la situazione attuale della valle; vi sono riportati numerosi filmati tratti da trasmissioni televisive dell'epoca e interviste a personaggi politici, tra cui Giulio Andreotti.\nNel 2009 Edizioni Grafiche Santocono pubblica col titolo \"I figli del terremoto\" un'intervista del giornalista Antonino D'Anna a mons. Antonio Riboldi, all'epoca vescovo emerito di Acerra, che era stato prete nella valle del Belice in quegli anni e aveva condiviso la vita nelle baracche. In queste \"memorie\" mons. Riboldi rievoca anche i viaggi della speranza dei bambini dinanzi a Aldo Moro, Sandro Pertini e Paolo VI."}
{"id": "301095", "revid": "812213", "url": "https://it.wikipedia.org/wiki?curid=301095", "title": "Ortonovo", "text": ""}
{"id": "301115", "revid": "1522738", "url": "https://it.wikipedia.org/wiki?curid=301115", "title": "Agnes Skinner", "text": "Agnes Skinner, nella serie televisiva \"I Simpson\", \u00e8 la madre del preside Seymour Skinner.\nIl personaggio.\n\u00c8 una donna anziana, che vive a Springfield col figlio. Forse per il fatto di essere iperprotettiva, controlla il figlio in ogni momento della sua vita, anche quella privata. \u00c8 anche per questo che il preside non riesce in alcun modo a coronare il suo sogno d'amore con la maestra Edna Caprapall, perch\u00e9 in ogni loro momento d'intimit\u00e0, compare Agnes per vietare al figlio, che lei considera ancora come un bambino, di frequentare donne.\nIn realt\u00e0 non \u00e8 la vera madre del direttore perch\u00e9, in un episodio, il vero Skinner ritorna a Springfield dicendo che era stato catturato in Vietnam e lo Skinner che conosciamo \u00e8 in realt\u00e0 un impostore. Ma alla fine dell'episodio il vero Skinner se ne va lasciando la situazione immutata e tutti continueranno a considerarlo quello di sempre.\nAgnes in alcune puntate si riunisce col suo gruppo di amiche, formato da Edna Caprapall, Marge Simpson, Maude Flanders, Luann Van Houten e Helen Lovejoy. Durante la serie l'abbiamo anche vista 'trescare' con l'uomo dei fumetti e il Sovrintendente Chalmers e seguire corsi per calmare la rabbia stradale o per alcolisti anonimi. Ha inoltre l'hobby di ritagliare foto di torte dalle riviste e collezionarle, nonostante non ami i dolci. Inoltre, nel secondo episodio della sedicesima stagione si toglie i capelli, rivelando di essere calva.\nDoppiaggio italiano.\nNella versione italiana \u00e8 stata doppiata prima da Wanda Tettoni. Dalla quinta stagione in poi Agnes assume pi\u00f9 importanza nella serie ed \u00e8 stata doppiata da Serena Michelotti fino alla morte della doppiatrice. Dopo la morte della Michelotti \u00e8 subentrata Francesca Guadagno fino alla 29\u00aa stagione. Dalla 30\u00aa stagione \u00e8 doppiata da Gilberta Crispino e poi da Chiara Salerno\nAccoglienza.\n\u00c8 uno dei personaggi femminili ricorrenti, ma compare esclusivamente come madre di Seymour, personaggio pi\u00f9 sviluppato.\nLa rivista \"Complex\" la piazza all'11\u00ba posto in una classifica dei personaggi pi\u00f9 sottovalutati dei \"Simpson\", osservando che in ogni puntata in cui appare faccia una grande battuta, e che il suo rapporto con il figlio, alla Norman Bates, \u00e8 una delle cose migliori della serie."}
{"id": "301117", "revid": "2108263", "url": "https://it.wikipedia.org/wiki?curid=301117", "title": "Costantino XI Paleologo", "text": "Ultimo Imperatore dei Romei, regn\u00f2 dal 6 gennaio 1449 fino al 29 maggio 1453, data della presunta morte avvenuta durante l'assedio di Costantinopoli, che fu portato avanti dall'Impero ottomano e che pose fine, dopo 1058 anni di esistenza, all'Impero bizantino. Costantino viene venerato come santo e martire dalla Chiesa ortodossa, e da alcune Chiese cattoliche di rito orientale, anche per il suo tentativo di ricomposizione dopo il Grande Scisma.\nBiografia.\nGiovent\u00f9.\nEra quartogenito di Manuele II Paleologo e di Elena Draga\u0161 e dunque anche nipote, per via materna, del principe serbo Costantino Draga\u0161. I suoi fratelli erano: Giovanni VIII, anch'egli imperatore bizantino e suo predecessore, i despoti di Morea Teodoro II, Demetrio e Tommaso, e il despota di Tessalonica Andronico.\nNell'impero bizantino non era raro che una persona per motivi di prestigio portasse due cognomi, uno del padre e uno della madre; inoltre Costantino era il figlio prediletto di Elena, ragion per cui \u00e8 noto sia come Paleologo che come Dragases, dal nome della famiglia materna, di origini serbe, di despoti della Macedonia. Era anche molto ammirato dal fratello maggiore Giovanni, che per questo motivo lo designer\u00e0 come suo erede nonostante vi fossero altri fratelli pi\u00f9 anziani.\nAlla guida del despotato di Morea.\nNel 1423 Giovanni VIII part\u00ec in cerca di aiuti contro la continua minaccia rappresentata dall'Impero ottomano, ma prima di lasciare la capitale, nomin\u00f2 il fratello Costantino reggente del trono bizantino. Durante l'assenza del fratello, sotto la guida della madre Elena, Costantino sigl\u00f2 un trattato di pace col sultano ottomano Murad II.\nDopo il suo ritorno il fratello lo nomin\u00f2, nel 1428, despota di Morea, acquisendo il controllo della costa del Mar Nero e dell'Acaia. Fin da subito dimostr\u00f2 grandi capacit\u00e0, anche grazie agli sforzi profusi nella riconquista della regione a discapito dei Tocco, despoti d'Epiro e signori del Peloponneso. Costantino infatti organizz\u00f2 un imponente esercito posto alla guida del generale Giorgio Sfranze al quale i Tocco non poterono opporre resistenza. La riconquista della Morea fu suggellata dal matrimonio tra Costantino e Maddalena Tocco, figlia di Leonardo II e sorella di Carlo II; il matrimonio fu celebrato nel luglio 1428 e, secondo le usanze, Maddalena assunse il nome bizantino di Teodora. Circa un anno dopo il matrimonio, nel novembre 1429, Teodora mor\u00ec senza aver partorito figli.\nCostantino prosegu\u00ec con la sua politica espansionistica dei territori bizantini, sollevando cos\u00ec numerose proteste dai signori veneziani e francesi del luogo, che avevano stretto legami matrimoniali con la famiglia dei Paleologi. Nel 1430 l'esercito di Costantino, dopo un lungo assedio, conquist\u00f2 la citt\u00e0 di Patrasso (all'estremo nord della Morea), i cui signori erano legati a papa Martino V, assumendo il controllo dell'intera Morea, fatta eccezione per le citt\u00e0 veneziane di Corone e Modone, e ponendo fine al conflitto iniziato nel 1259. Dopo questi successi l'esercito bizantino, oltrepassato l'istmo di Corinto, entr\u00f2 in Beozia, territorio appartenente all'Impero ottomano, dove la sua avanzata fu fermata dagli eserciti del generale ottomano Turakhan Bey.\nRitornato a Costantinopoli, continu\u00f2 ad esercitare per alcuni anni le funzioni di reggente del trono imperiale, mentre il fratello era impegnato in Occidente al concilio di Ferrara, nel vano tentativo di giungere alla riunificazione della Chiesa cattolica con la Chiesa ortodossa. L'obiettivo finale di Giovanni era, ancora una volta, quello di ottenere aiuti militari contro l'avanzata ottomana che iniziava a premere sui gi\u00e0 esigui territori rimasti ai bizantini. Costantino, affiancato dalla madre Elena, fronteggi\u00f2 con forza le tensioni popolari che tale tentativo di riunione, non voluta n\u00e9 dal clero n\u00e9 tantomeno dai fedeli ortodossi, stava sollevando; successivamente esercit\u00f2 personalmente le funzioni di governo in pi\u00f9 occasioni, a causa delle cattive condizioni di salute del fratello, tornato in patria nel febbraio 1440.\nA met\u00e0 del 1440 torn\u00f2 in Morea per riprendere l'amministrazione dei territori affidatigli e durante il viaggio fece tappa nell'isola di Lesbo, dove si spos\u00f2 in seconde nozze con Caterina Gattilusio, figlia del signore genovese Dorino I Gattilusio. Anche quest'unione fu tuttavia sfortunata: ella, come la moglie precedente, mor\u00ec dopo un anno di matrimonio, mentre Costantino si trovava in viaggio verso la capitale per accorrere in aiuto del fratello, che stava combattendo contro gli ottomani di Murad II. La situazione di svantaggio per i bizantini spinse Demetrio, fratello di Costantino e Giovanni e da quest'ultimo nominato despota di Mesembria, ad organizzare un esercito nella speranza di usurpare il trono, forte di un'alleanza stretta con gli ottomani nell'estate del 1442. Tale piano tuttavia non fu mai attuato, probabilmente a causa della conquista bizantina di Selimbria, utilizzata dagli ottomani come merce di scambio.\nSecondo alcune fonti, nel 1443 Costantino avrebbe sposato Caterina Notara, appartenente a una delle famiglie bizantine pi\u00f9 influenti dell'epoca, di cui il membro pi\u00f9 importante era il megaduca Luca, fortemente contrario ai tentativi di riunione con il mondo cattolico. Anche questo matrimonio ebbe breve durata a causa della morte della sposa, avvenuta probabilmente un anno dopo. Tuttavia le pi\u00f9 rilevanti fonti storiografiche del tempo, in particolare Sfranze, non fanno menzione di questo terzo matrimonio.\nAlla guida dell'espansione del despotato.\nAl rientro in Morea Costantino continu\u00f2 a concentrare i suoi sforzi nella protezione e nell'espansione dei suoi territori, procedendo nel 1443 alla ricostruzione dell'Hexamilion. Nello stesso anno varc\u00f2 nuovamente l'istmo di Corinto e conquist\u00f2 le citt\u00e0 di Atene e Tebe, costringendo il duca Neri II Acciaiuoli a riconoscerlo come suo signore e a pagargli tributi annuali, consegnando nuovamente il controllo dell'Attica ai bizantini. Il successo di questo tentativo fu dovuto principalmente alle vittorie degli stati cristiani contro gli ottomani, che spronarono Costantino ad avventurarsi in Grecia centrale, ottenendo il controllo di Beozia e Focide e ponendo il confine al Pindo. La vittoria ottomana nella battaglia di Varna il 10 novembre 1444, fu il primo atto che port\u00f2 alla fine all'espansionismo costantiniano. Murad infatti due anni dopo riun\u00ec un imponente esercito e riconquist\u00f2 i territori occupati dai bizantini. Il despota e il suo esercito si rifugiarono lungo l'Hexamilion, tuttavia la travolgente potenza degli ottomani, dovuta anche allo sviluppo di nuove macchine d'assedio, li costrinse alla ritirata. Era il 10 dicembre 1446: gli Ottomani vincitori iniziarono a razziare la Morea, catturando numerosi prigionieri, impedendo cos\u00ec a Costantino di continuare i suoi progetti espansionistici e imponendogli una pace che lo avrebbe costretto a pagare un tributo annuale al sultano.\nL'inizio del regno di Costantino.\nIl 31 ottobre 1448 Giovanni VIII mor\u00ec dopo una lunga malattia e Costantino, che si trovava allora a Mistra, assunse il titolo di Imperatore dei Romei. Il fratello Demetrio tent\u00f2 nuovamente di usurpare il trono, approfittando della morte di Giovanni e dell'assenza di Costantino, ma fu fermato dalla madre Elena, che assunse temporaneamente la reggenza della capitale. Vista la precariet\u00e0 della situazione politica Elena invi\u00f2 due emissari, accompagnati dal figlio Tommaso, chiedendo a Costantino di tornare al pi\u00f9 presto a Costantinopoli.\nNel frattempo Costantino organizz\u00f2 la sua cerimonia di incoronazione presso la chiesa di San Demetrio a Mistra il 6 gennaio 1449, ricevendo il riconoscimento da parte dell'esercito. Non si tratt\u00f2 tuttavia di una vera e propria incoronazione, data la mancanza di un patriarca ortodosso. Il successivo 12 marzo il nuovo sovrano sbarc\u00f2 da una nave veneziana a Costantinopoli e qui ricevette dalla madre le insegne imperiali e la chiave delle tesorerie. Tra i suoi primi atti nomin\u00f2 i fratelli Demetrio e Tommaso come suoi successori alla guida del despotato di Morea.\nProgetti matrimoniali.\nDivenuto imperatore, Costantino volle trovare un'imperatrice per i suoi sudditi. Nell'ottobre del 1449 affid\u00f2 quindi al fidato amico Giorgio Sfranze la ricerca di una moglie, una principessa o iberiana o trapezuntina Per sbalordire i regnanti con cui contrattare il matrimonio, Costantino diede un grande seguito a Sfranze: soldati, nobili, cantori, medici, musici e monaci, con un'ambasceria di doni preziosi. Il primo stato visitato fu l'Iberia, dove Sfranze ebbe un'ottima accoglienza: la gente del luogo non aveva mai visto molti degli strumenti che i bizantini possedevano, come l'organo, e per questo in moltissimi si recarono ad ascoltare l'affascinante musica. Dopo aver visto la principessa iberiana, Sfranze and\u00f2 al vicino impero di Trebisonda, nell'omonima capitale, dove trov\u00f2 un'accoglienza simile a quella iberiana, tanto che Sfranze si trov\u00f2 indeciso sulla scelta per il suo imperatore.\nMentre Sfranze si trovava ancora a Trebisonda, gli giunse la notizia che il sultano ottomano Murad II era appena morto (3 febbraio 1451). Al trono dei sultani era salito il giovane e ambizioso Maometto II, che si capiva avere gli occhi puntati su Costantinopoli. Per mantenere i rapporti di pace che si erano venuti a formare con l'Impero Ottomano, durante il regno di Murad II, l'ambasciatore bizantino pens\u00f2 di far sposare al suo \"basileus\" la vedova di Murad II, Mara Brankovi\u0107, una principessa serba di religione ortodossa. Sfranze invi\u00f2 quindi una lettera all'imperatore, avvisandolo anche degli svantaggi, come il fatto che Mara avesse gi\u00e0 quarantanove anni e difficilmente gli avrebbe dato un erede, o che fosse stata moglie di un infedele, cosa che poteva essere considerata severamente nella capitale. Costantino cap\u00ec immediatamente che quella era un'occasione da cogliere senza esitazioni e chiese consiglio ai suoi pi\u00f9 alti dignitari: date le condizioni in cui versava l'impero e per la sua stessa sopravvivenza, tutti furono d'accordo con la proposta di Sfranze. Immediatamente Costantino mand\u00f2 una lettera a \u0110ura\u0111 Brankovi\u0107, padre di Mara e despota di Serbia, che si dimostr\u00f2 entusiasta dell'unione proposta. Neanche la Chiesa bizantina si oppose alla scelta del \"basileus\". Il matrimonio per\u00f2 non avvenne, a causa del rifiuto di Mara: dopo la morte di Murad II infatti, aveva preso i voti e si era ripromessa di passare tutto ci\u00f2 che le rimaneva da vivere in un monastero.\nSfumato questo progetto, Sfranze consigli\u00f2 di accettare la proposta di nozze del regnante iberiano piuttosto che quella di Giovanni IV Comneno (1429-1459), imperatore trapezuntino. Infatti il re iberiano proponeva come dote di nozze della figlia grandi doni d'oro e d'argento, magnifici gioielli, un immenso guardaroba per la futura imperatrice e 56.000 monete d'oro, oltre all'invio dall'Iberia la somma di 3.000 monete d'oro all'anno, finch\u00e9 ella fosse rimasta imperatrice. Tra settembre e ottobre del 1451, Sfranze ritorn\u00f2 a Costantinopoli, seguito da un ambasciatore iberiano, per annunciare la proposta a Costantino. Portava con s\u00e9 sontuosi regali del re iberiano, tra cui alcuni tessuti preziosi. Costantino immediatamente firm\u00f2 con l'inchiostro rosso dei \"basileis\" una bolla d'oro, in cui dichiarava ufficialmente che avrebbe sposato la principessa iberiana. Nella primavera del 1452 il \"basileus\" consegn\u00f2 la bolla all'ambasciatore iberiano, per rendere nota al suo re la sua decisione; incaric\u00f2 quindi Sfranze di andare a prendere la sua futura sposa. Nonostante il rispetto che Sfranze portava per il suo amico e imperatore, non voleva condurre questa ennesima ambasceria. Era gi\u00e0 stato due lunghi anni fuori dalla capitale e sua moglie minacciava di divorziare e prendere l'abito da monaca. L'imperatore tent\u00f2 di convincerlo ad andare comunque, promettendogli in cambio grandi favori. Nel frattempo, gli Ottomani si stavano preparando ad assediare Costantinopoli e Costantino fu costretto a rinunciare al matrimonio tanto cercato per difendere la sua capitale.\nIl problema ecclesiastico.\nLa situazione religiosa a Costantinopoli era molto confusa. Con il Concilio di Ferrara-Firenze cui aveva partecipato il fratello Giovanni, era stata decisa l'unione della Chiesa cattolica e della Chiesa ortodossa: l'impero bizantino sarebbe cos\u00ec stato sotto la potest\u00e0 spirituale del papa; la netta maggioranza dei bizantini, tuttavia, era contraria e anche gli altri stati che si erano convertiti all'ortodossia si rifiutarono di accettare le decisioni di Costantinopoli. Sul trono patriarcale sedeva Gregorio III, patriarca di rito latino e odiato da quasi tutti i bizantini poich\u00e9 considerato un traditore. Gregorio III, che aveva fatto il possibile per far unire le due Chiese fu per questo, in seguito, esiliato a Roma.\nCostantino XI, vista la precaria situazione dell'impero, non poteva far altro che appoggiare l'unione tra le due Chiese, visto che i turchi ottomani erano ormai alle porte di Costantinopoli e, per sperare di salvare la sua capitale, aveva assolutamente bisogno dell'aiuto dei latini: ci\u00f2 sarebbe stato possibile unicamente tramite l'unione delle due Chiese. La sua coraggiosa posizione per\u00f2 fu pagata a caro prezzo: venendogli infatti a mancare l'appoggio dei sudditi, contrari all'unione con la Chiesa di Roma, non pot\u00e9 mai essere incoronato ufficialmente \"basileus\". Questo per\u00f2 evit\u00f2 anche lo scoppio di una guerra civile tra la minoranza di coloro che appoggiavano i latini e i sostenitori della tradizione ortodossa.\nLa costruzione di una nuova fortezza ottomana sul Bosforo.\nAppena eletto, Costantino XI tent\u00f2 di imporre dazi sulle merci d'importazione nel tentativo di risollevare le quasi vuote casse imperiali, suscitando per\u00f2 le proteste della repubblica di Venezia, che costrinse l'imperatore, in breve tempo, ad abolire le nuove imposte. La decisione di cedere alle proteste veneziane fu dovuta principalmente al fatto che la minaccia turca si stava facendo sempre pi\u00f9 incalzante, soprattutto dopo la morte del sultano Murad II e la salita al trono del giovane Maometto II. Nonostante questi avesse rinnovato il trattato di pace con l'impero bizantino, gi\u00e0 siglato dal padre, la sua politica verso Costantinopoli si manteneva ambigua.\nCostantino, non fidandosi di Maometto II, invi\u00f2 quindi l'ambasciatore Leontari Briennio a Venezia, Ferrara, Napoli e Roma per chiedere appoggio economico ed eventualmente aiuti militari. Le risposte per\u00f2 rimasero vaghe, con promesse che presto furono dimenticate. Il papa Niccol\u00f2 V promise di impegnarsi nella salvaguardia di Costantinopoli ma richiese quale contropartita il reintegro del patriarca Gregorio III e l'accelerazione del processo di riunificazione delle due Chiese, reso assai difficile dalla forte opposizione dei nobili anti-unionisti e del popolo.\nI sospetti di Costantino sulle vere intenzioni del nuovo sultano furono confermati quando, nell'aprile del 1451, gli Ottomani, per ordine di Maometto II, iniziarono a costruire una nuova fortezza a pochi chilometri di distanza da Costantinopoli. Gi\u00e0 il sultano Bayazet I aveva fatto edificare nel XIV secolo una fortificazione sul lato opposto del Bosforo. Attraverso le due fortezze Maometto II avrebbe potuto dominare interamente lo stretto. Oltre a ci\u00f2, il sultano si sarebbe trovato in ottima posizione per attaccare la capitale bizantina. Dopo la costruzione della fortezza, gli Ottomani si diedero al saccheggio sistematico delle zone limitrofe, che culmin\u00f2 col massacro nel villaggio bizantino di Epibation, successivo alla rivolta delle popolazioni locali. Il terrore si diffuse a Costantinopoli. I Bizantini protestarono con gli Ottomani e alle loro voci si aggiunsero anche quelle dei Genovesi della citt\u00e0 di Pera.\nA questa ennesima provocazione Costantino XI rispose con l'ordine d'arresto di tutti i Turchi risiedenti in citt\u00e0 e con la chiusura delle porte di Costantinopoli. Quando iniziarono i lavori, l'imperatore mand\u00f2 subito due successive ambascerie cariche di doni, per indurre il sultano a rispettare il trattato vigente e l'integrit\u00e0 dei piccoli villaggi bizantini che si trovavano sulle coste del Bosforo. Il sultano per\u00f2, respinte le ambascerie, oppose un secco rifiuto. I rappresentanti di una terza ambasceria, inviata due settimane pi\u00f9 tardi da Costantino, furono giustiziati per ordine del sultano. Il 31 agosto del 1451 la costruzione della fortezza ottomana, chiamata \"Boghaz-Kesen\" (cio\u00e8 \"tagliatore dello stretto\" od anche \"del collo\" - ancor oggi esistente col nome di \"Rumeli Hisari\", ovvero \"Fortezza di Rumelia\"), fu completata. Ora le due fortezze dominavano lo stretto e rendevano possibile a Maometto II il controllo del passaggio di ogni nave e l'eventuale arrivo di forze di terra lungo la costa.\nCostruita la fortezza, Maometto II cominci\u00f2 a ordinare perquisizioni sistematiche su tutte le navi transitanti per il Bosforo, a qualsiasi nazionalit\u00e0 appartenessero. Nello stesso tempo lanci\u00f2 duri attacchi alle citt\u00e0 ancora bizantine sul mar Nero, con l'obiettivo di isolare il Peloponneso, affidato ai fratelli dell'imperatore Tommaso e Demetrio. Il 26 novembre dello stesso anno, un vascello veneziano proveniente dal Mar Nero che, fidandosi della neutralit\u00e0 della repubblica, non rispett\u00f2 la disposizione, fu distrutto a cannonate. Dei trenta superstiti che raggiunsero a nuoto la riva, il capitano Antonio Rizzo fu portato a Didymoteicho e impalato, mentre gli altri marinai furono segati in due. Con la politica repressiva adottata dal sultano, l'Occidente prese coscienza del reale pericolo costituito dal sultano.\nLa riunificazione delle due Chiese.\nVista la gravit\u00e0 della situazione, Costantino moltiplic\u00f2 le richieste di aiuto all'Europa occidentale sollecitando l'arrivo da Roma del cardinale Isidoro, previsto ad ottobre, per trattare sulla riunificazione delle due Chiese. Il papa acconsent\u00ec e Isidoro part\u00ec da Roma il 20 maggio del 1452 portando con s\u00e9 una truppa di 200 arcieri napoletani, che furono subito messi a disposizione dell'imperatore.\nOltre al papa, fra tutte le potenze occidentali solo il Regno di Napoli e le due repubbliche di Venezia e di Genova, e principalmente per motivi molto poco ideali, prestarono aiuto reale all'imperatore bizantino. Gli interessi veneziani e genovesi infatti sarebbero stati toccati profondamente dall'assalto dei Turchi contro la capitale bizantina. Se fosse caduta la \"Roma d'Oriente\", sarebbero andati perduti non soltanto beni e immobili di straordinario valore, che le due repubbliche possedevano a Costantinopoli, ma anche le ricche colonie del Mar Nero: tagliate dai collegamenti con la madrepatria, esse sarebbero divenute ben presto preda degli Ottomani. I Genovesi e la loro colonia di Chios mandarono materiale da guerra ed un'eccellente schiera di guerrieri, che si dedicarono con tutta l'anima all'opera di difesa delle mura di Costantinopoli. Venezia invece, impegnata dalla guerra contro il Ducato di Milano, us\u00f2 molta diplomazia: ricevette gli ambasciatori bizantini, fece loro delle promesse, ma poi si limit\u00f2 a inviare a Costantinopoli solo alcune navi.\nIntanto Isidoro aveva portato a compimento la missione affidatagli da papa Niccol\u00f2 V e il 12 dicembre del 1452 (un venerd\u00ec), nella basilica di Santa Sofia, proclam\u00f2 solennemente l'unione della Chiesa d'Oriente con la Chiesa d'Occidente alla presenza di Costantino. Fu cos\u00ec decretata l'unione delle Chiese, gi\u00e0 decisa al Concilio di Ferrara dal fratello Giovanni VIII. Ma la festa dell'unione rimase sostanzialmente limitata ai circoli di Corte: non ci furono festeggiamenti, le chiese di rito latino restarono deserte, compresa la stessa Santa Sofia. Anche coloro che erano pi\u00f9 strettamente legati al \"basileus\" preferirono assistere a funzioni religiose svolte secondo la liturgia ortodossa.\nLa citt\u00e0 era agitata dalle proteste popolari e dalla generale preoccupazione di un imminente attacco degli Ottomani. Costantino ordin\u00f2 di rafforzare le mura e di bloccare nei porti le navi occidentali, con l'intento di indurre i Veneziani presenti a sollecitare l'aiuto della madrepatria. L'inverno pass\u00f2 senza fatti di guerra; da una parte e dall'altra si fecero con tutte le forze i preparativi per l'anno seguente, che avrebbe dovuto portare allo scontro decisivo.\nL'assedio di Costantinopoli.\nNegli ultimi anni la marina ottomana aveva conosciuto un'impressionante espansione. Costantinopoli, che era praticamente imprendibile per via terrestre a causa delle potentissime mura teodosiane, poteva per\u00f2 essere conquistata per fame, attraverso un ferreo blocco marittimo.\nNel marzo del 1453, a Gallipoli, un villaggio sullo stretto dei Dardanelli, si radun\u00f2 una enorme flotta turca, forte di circa 250 imbarcazioni, che si attest\u00f2 davanti alle mura marittime di Costantinopoli. Nel contempo una grande armata terrestre, di circa 100.000 uomini - di cui 60.000 \"bashi-bazuk\" - entr\u00f2 in azione in Tracia, attestandosi davanti alle mura teodosiane di Costantinopoli.\nMaometto II aveva anche un'arma \"segreta\" di cui andava fortemente orgoglioso: un cannone enorme, fabbricato appositamente per lui da Urbano di Transilvania, nel gennaio del 1453. Poteva sparare proiettili di sei quintali a una distanza di un chilometro e mezzo ogni novanta minuti.\nCi vollero duecento uomini per trasportare la bombarda, trainata fino a Costantinopoli da 70 coppie di buoi.\nIl 5 aprile del 1453 Maometto II, tramite un messaggero, intim\u00f2 a Costantino di arrendersi. Se lo avesse fatto, avrebbe avuto salva la vita e sarebbe diventato governatore, risparmiando dai saccheggi e dall'eccidio anche tutta la popolazione di Costantinopoli. Costantino a ci\u00f2 rispose:\nNelle prime ore di venerd\u00ec 6 aprile del 1453 il sultano fece aprire il fuoco su Costantinopoli. I bizantini avevano gi\u00e0 previsto questa mossa e tutti i residenti in citt\u00e0, compresa la parte di popolazione solitamente estranea agli armamenti, come donne, anziani e bambini, avevano gi\u00e0 iniziato a lavorare per rinforzare le mura cittadine.\nCostantino fece rinforzare inoltre anche le mura marittime che si affacciavano sul mar di Marmara e sul Bosforo, lo stretto che mette in comunicazione il Mar Nero con il Mare Egeo.\nIl ricordo della quarta crociata non si era ancora cancellato: i crociati avevano infatti espugnato la citt\u00e0 dal mare, evidenziando cos\u00ec un suo punto debole. I rapporti fra Bizantini e Latini continuavano ad esser tesi. Pochi giorni prima era stata festeggiata la Pasqua, ma anche per questa importante ricorrenza Santa Sofia era rimasta deserta: la riunificazione delle due Chiese sembrava non volesse assolutamente essere accettata dalla popolazione.\nNel febbraio del 1453, il senato veneziano, memore della morte di Antonio Rizzo, decise di mandare in aiuto a Costantinopoli due galere con quattrocento uomini l'una e con la promessa di inviarne altre quindici. Lodevole fu il comportamento del governatore del quartiere veneziano in citt\u00e0, Girolamo Minotto: egli promise infatti tutto l'aiuto che gli fosse stato possibile dare e assicur\u00f2 che nessuna nave veneziana sarebbe salpata senza il suo consenso.\nA Costantinopoli erano inoltre ancorate alcune imbarcazioni genovesi provenienti sia da Galata (insediamento genovese situato dall'altra parte del Corno d'Oro) sia dall'Italia, inviate da papa Niccol\u00f2 V e dalla Repubblica di Genova.\nFra queste ultime vi erano anche due galere con settecento volontari pronti alla lotta, che avevano abbracciato la causa bizantina ed erano pronti a difenderla con la propria vita. Questi uomini d'arme facevano parte dell'esercito privato di Giovanni Giustiniani Longo, appartenente a una delle pi\u00f9 potenti famiglie di Genova ed esperto in poliorcetica (\u03c0\u03bf\u03bb\u03b9\u03bf\u03c1\u03ba\u03b7\u03c4\u03b9\u03ba\u03ac). Papa Niccol\u00f2 V promise inoltre di inviare tre navi cariche di uomini e viveri.\nIn totale Costantino poteva disporre di dieci navi bizantine, otto veneziane, cinque genovesi, una proveniente da Ancona, una catalana e una provenzale, per un totale di ventisei navi: una cifra ben modesta se paragonata alla potente flotta ottomana.\nAncor pi\u00f9 preoccupante era il limitato numero di soldati a sua disposizione: 5.000 bizantini e poco pi\u00f9 di 2.000 latini, per un totale di 7.000 uomini che avrebbero dovuto difendere ventidue chilometri di mura da un esercito di 160.000 Turchi.\nLa mattina del 6 aprile tutti i cristiani erano ai propri posti di combattimento. Costantino e Giovanni difendevano la parte pi\u00f9 vulnerabile delle mura, dove probabilmente si sarebbe riversato l'attacco musulmano, ossia la porta di San Romano. Le mura marittime erano quasi deserte: i pochi soldati presenti erano adibiti per lo pi\u00f9 a compiti di vedetta e di controllo degli spostamenti delle navi ottomane. Il sultano fece bombardare le mura terrestri di Costantinopoli con una violenza sconosciuta fino a quel tempo nella storia degli assedi.\nAl termine di quella prima giornata gli Ottomani avevano demolito buona parte delle mura nei pressi della porta Carsio e tentato ripetutamente di penetrare in citt\u00e0 attraverso le brecce che si erano create, ma senza successo. Nella notte, mentre i musulmani riposavano nei propri accampamenti, la popolazione era riuscita a riparare le brecce. Il sultano, scoraggiato, decise allora di sospendere l'assedio e di attendere l'arrivo di rinforzi.\nQuesti arrivarono l'11 aprile in numero ingente, per un totale di 60.000 uomini aggiuntivi alle forze gi\u00e0 spiegate. Fu ripreso il fuoco, che dur\u00f2 ininterrottamente per quarantotto giorni e che provoc\u00f2 crolli continui di mura in due punti diversi nei pressi del fiume Licino. Le brecce che si creavano venivano per\u00f2 sempre riparate dai cristiani nel corso della notte.\nIn quei giorni arrivarono dallo stretto dei Dardanelli le tre navi genovesi promesse dal Papa, accompagnate da una nave da trasporto carica di grano ed inviata da Alfonso V d'Aragona. Maometto II aveva commesso un errore: aveva lasciato sguarnito lo stretto dei Dardanelli e le quattro navi latine erano entrate nel mar di Marmara indisturbate. Era la mattina del 20 aprile. L'ammiraglio ottomano, Solimano Balto\u011flu, non riusc\u00ec ad impedire che le navi raggiungessero la citt\u00e0..\nDopo ci\u00f2, il sultano escogit\u00f2 un metodo per far entrare le sue navi nel Corno d'Oro, cio\u00e8 sotto la citt\u00e0. Chiese ai suoi ingegneri di progettare una strada dietro Galata, che dal mar di Marmara avrebbe raggiunto l'attuale piazza Taksim per poi sboccare nel Corno d'oro. I fabbri ottomani iniziarono a costruire subito ruote di ferro e binari di metallo, mentre i carpentieri si impegnarono a fabbricare intelaiature di legno tanto grandi da poter racchiudere la chiglia di una nave di media grandezza. Era un'opera colossale, pagata dalle ricche casse ottomane.\nQuando i bizantini videro le navi ottomane nel Corno d'oro rimasero sbalorditi. Ora la situazione si era aggravata: il porto non era pi\u00f9 sicuro e nemmeno le mura, sottoposte ai bombardamenti, erano pi\u00f9 difendibili, essendo malconce in pi\u00f9 punti. Nei primi giorni di maggio, Costantino aveva ormai capito che la fine era vicina: i viveri scarseggiavano e le navi promesse da Venezia non giungevano.\nC'era ancora per\u00f2 qualche speranza che da Venezia fosse partita quella spedizione che era stata promessa. Il 3 maggio, un po' prima di mezzanotte, un brigantino battente bandiera turca e con un equipaggio di dodici volontari travestiti da Ottomani usc\u00ec silenziosamente dal mar di Marmara.\nLa notte del 23 maggio fece ritorno il brigantino. Il capitano della spedizione chiese di parlare con urgenza con Costantino XI e con Girolamo Minotto e rifer\u00ec di aver setacciato per tre settimane il mar Egeo, ma di non aver trovato traccia della spedizione promessa dai Veneziani. Poi il capitano disse che l'equipaggio si era riunito e che un membro aveva proposto di tornare a Venezia, ma era stato messo a tacere. Gli altri undici, invece, avrebbero voluto tornare a riferire all'imperatore ci\u00f2 che era stato scoperto. Costantino allora volle ringraziare i marinai uno a uno, ma con la voce soffocata dalle lacrime, anche i suoi pi\u00f9 fidati avevano le lacrime che scendevano sul loro viso.\nDopo questi fatti, i ministri e i senatori bizantini scongiurarono l'imperatore di abbandonare la capitale e mettersi in salvo. Ma l'imperatore con determinazione rispose:\nSabato 26 maggio Maometto II riun\u00ec il consiglio di guerra e annunci\u00f2 che l'attacco finale sarebbe stato sferrato il giorno 29 maggio, preceduto da un giorno di riposo e di preghiera (28 maggio). Quando il giorno di pausa giunse, tutto tacque e gli Ottomani iniziarono a pregare e a riposarsi in vista del giorno successivo, quando avrebbero scatenato la battaglia decisiva. Mentre i suoi soldati dormivano, il sultano fece un lungo giro di ispezione, torn\u00f2 tardi al campo e solo successivamente and\u00f2 a dormire.\nLa sera del 28 maggio Costantino XI e Giustiniani Longo si misero a presidio della porta di S. Romano. Nell'occasione il \"basileus\" tenne un discorso ai difensori che \u00e8 giunto fino a noi in questa forma, sicuramente enfatizzata nel corso dei secoli:\nIn quell'ultimo luned\u00ec della Costantinopoli bizantina, furono dimenticate tutte le liti e i contrasti tra Bizantini e Latini. Per l'occasione si svolse una lunghissima processione spontanea che si snod\u00f2 in ogni angolo di Costantinopoli. I fedeli attraversarono le vie della capitale con le icone pi\u00f9 adorate.\nL'imperatore riun\u00ec per l'ultima volta, davanti a Santa Sofia i suoi comandanti, e disse loro:\nPoi Costantino li abbracci\u00f2 tutti, dicendo poi:\nDopo di che il \"basileus\" si volt\u00f2 verso la folla adunata davanti a Santa Sofia, e disse:\nPoi si rivolse ai Latini e li ringrazi\u00f2 per tutto ci\u00f2 che avevano fatto per aiutare Costantinopoli, dicendo: \nAnche le differenze religiose furono dimenticate: tutta la popolazione di Costantinopoli si rivers\u00f2 nella chiesa di Santa Sofia, simbolo da quasi un millennio del cristianesimo d'Oriente.\nFu l'ultima liturgia cristiana celebrata nella cattedrale e, probabilmente, la pi\u00f9 commovente di tutta la storia dell'impero bizantino. Poi, a liturgia non ancora finita, irruppe in chiesa Costantino che si inginocchi\u00f2 e chiese perdono dei suoi peccati. L'imperatore ricevette l'eucaristia.\nTornato nella sua reggia, il palazzo delle Blacherne, salut\u00f2 per l'ultima volta i familiari e la servit\u00f9 e, verso mezzanotte, ispezion\u00f2 a cavallo tutte le mura di terra. Era accompagnato dal suo migliore amico, il fedele Giorgio Sfranze.\nMarted\u00ec 29 maggio del 1453 fu l'ultimo giorno di vita della Costantinopoli \"romana\". All'una e mezza di notte Maometto II diede l'ordine di attaccare e le campane delle chiese presero a suonare per avvisare la citt\u00e0 che la battaglia finale era iniziata.\nMaometto II sapeva che se voleva vincere non avrebbe dovuto concedere tregua ai cristiani, in modo tale da evitare di concedere loro occasione e possibilit\u00e0 di potersi riorganizzare. I primi soldati che il sultano mand\u00f2 all'attacco furono i \"bashi-bazuk\", male armati e peggio addestrati, sospinti a colpi di nerbo di bue e di mazze di ferro.\nPer due ore e mezza i \"bashi-bazuk\" continuarono ininterrottamente ad attaccare i cristiani finch\u00e9, alle quattro del mattino, Maometto II ordin\u00f2 alla seconda schiera di combattenti di intervenire. Questa era costituita da reparti di soldati arruolati in Asia Minore, molto ben equipaggiati e addestrati. Questi ultimi furono per\u00f2 subito circondati dai soldati comandati direttamente da Costantino e conseguentemente annientati. Gli ultimi a intervenire nella battaglia furono i reparti di \u00e9lite degli Ottomani, i giannizzeri. Bizantini e latini erano spossati: combattevano ormai da cinque ore ininterrotte e non avrebbero potuto resistere a lungo.\nLa situazione, per i Bizantini, precipit\u00f2 poco dopo l'alba: il capitano Giovanni Longo Giustiniani fu ferito e allontanato dalla battaglia dai suoi uomini. Molti difensori latini interpretarono questa mossa come una fuga disperata e fuggirono alle barche. Maometto II si accorse di ci\u00f2, e ordin\u00f2 ai giannizzeri di concentrare l'attacco sulle postazioni genovesi. I bizantini iniziarono ad arretrare e, trovandosi accerchiati, vennero quasi tutti massacrati. Costantinopoli era ormai perduta e l'impero bizantino, ultimo erede della grande Roma, aveva cessato di esistere, bagnato dal sangue di un manipolo di eroi.\nLa morte.\nLe fonti relative alla morte di Costantino XI si fanno a questo punto discordanti: il gran logoteta Giorgio Sfranze, fedele compagno del \"basileus\", che in quel momento era lontano dalla battaglia, dice unicamente: \nSecondo alcuni cronisti l'imperatore sarebbe rimasto ucciso mentre si dirigeva verso la porta Aurea; altri sostengono invece che cadde nei pressi di Santa Sofia; altri ancora sostengono addirittura che Costantino XI si sia spogliato delle insegne imperiali e che sia fuggito confondendosi tra la popolazione, riuscendo cos\u00ec a salvarsi.\nSecondo la leggenda, Costantino disse:\nDopodich\u00e9 si spogli\u00f2 degli ornamenti imperiali per confondersi tra i soldati e guid\u00f2 la carica finale dei suoi uomini dove rimase ucciso.\nLa maggior parte dei cronisti, oltre che gli storici attuali, sono quasi certi nel sostenere che Costantino XI perdette la vita nei pressi della porta di San Romano: dopo aver lasciato le insegne imperiali, egli si gett\u00f2 nella mischia con valore assieme ai suoi ultimi compagni ancora in vita, e scomparve per sempre dopo aver ucciso, si dice, l'iperbolica cifra di seicento Ottomani. Sembra che le ultime parole di Costantino prima di morire siano state:\nProbabilmente il corpo fu riconosciuto grazie agli stivali che indossava, color porpora, che solo gli imperatori bizantini avevano il diritto di portare. Maometto II lo fece seppellire in una fossa comune, per evitare che i cristiani potessero erigere un mausoleo alla sua memoria, o che potesse diventare luogo di pellegrinaggio dall'Europa. Ma prima di essere sepolto, sembra che al corpo di Costantino fosse mozzata la testa, una mano e fatti tirar fuori gli intestini, per ordine di Maometto II. La testa fu poi fissata sopra la colonna di Costantino I, in modo da umiliare l'impero millenario che era appena caduto, poi Maometto II fece imbalsamare la testa, che gir\u00f2 gli angoli del suo impero.\nLo storico francese Fernand Braudel aveva definito Costantinopoli \u201c\"una citt\u00e0 isolata, un cuore, rimasto miracolosamente vivo, di un corpo enorme da lungo tempo cadavere\"\u201d: con l\u2019eroica morte di Costantino e la conquista turca questo cuore aveva cessato per sempre di battere, segnando la fine di 22 secoli di storia romana, 15 dei quali sotto la guida di 182 imperatori.\nEredit\u00e0.\nCostantino XI divenne il simbolo dei greci durante la guerra per l'indipendenza con l'Impero Ottomano. Oggi l'Imperatore \u00e8 considerato un eroe nazionale in Grecia.\nI compositori contemporanei come Apostolos Kaldaras e Stamatis Spanoudakis hanno scritto canzoni per il \"Re di Marmo re\".\nUna statua che rappresenta Costantino XI - eretta durante la rivoluzione greca contro l'Impero Ottomano, della quale dunque l'imperatore veniva fatto simbolo - si trova di fronte alla cattedrale di Atene, mentre una seconda \u00e8 ubicata nella citt\u00e0 di Mistra, dove venne acclamato imperatore nel 1448.\nNella letteratura.\nIl poeta greco Kostis Palamas ha dedicato a Costantino XI Paleologo un suo brano omonimo. Anche il Premio Nobel per la letteratura Odysseus Elytis scrisse un'ampia lirica dedicata al sovrano, dal titolo \"Morte e resurrezione di Costantino Paleologo\"."}
{"id": "301120", "revid": "838137", "url": "https://it.wikipedia.org/wiki?curid=301120", "title": "Sample per second", "text": "sps \u00e8 l'acronimo di \"Sample per Second\". \nNella teoria dei segnali rappresenta l'unit\u00e0 di misura della frequenza di campionamento. Nella conversione dei segnali analogico/digitali, un segnale analogico tempo continuo viene convertito in una serie di campioni tempo-discreti di periodicit\u00e0 'Ts', ogni campione prende il nome di sample, il numero di campioni per unit\u00e0 di tempo (secondo) prende il nome di frequenza di campionamento.\nTipicamente sono utilizzati multipli del sps, in particolare: \nksps (formula_1) e Msps (formula_2)."}
{"id": "301121", "revid": "2014155", "url": "https://it.wikipedia.org/wiki?curid=301121", "title": "Giovanni II Comneno", "text": "Conosciuto anche come \"Kaloioannis\" (\u039a\u03b1\u03bb\u03bf\u03ca\u03c9\u03ac\u03bd\u03bd\u03b7\u03c2) o \"Caloianni\", ossia \"Giovanni il bello/buono\". Le cronache del tempo lo descrivono scuro di carnagione, dai lineamenti non belli e con i capelli neri, caratteristiche che gli valsero il soprannome di \"Moro\".\nBiografia.\nGiovent\u00f9.\nGiovanni II Comneno era il terzogenito, ma il primo figlio maschio, dell'imperatore bizantino, Alessio I Comneno e di Irene Ducaena. Fin da bambino ebbe al suo fianco come amico fidato e confidente un bambino turco, suo coetaneo, Giovanni Axuch, giunto a Costantinopoli come prigioniero e donato dai crociati a suo padre. Il giovane Giovanni godeva dell'amore incondizionato del padre, ma lo stesso non poteva dirsi della madre Irene, n\u00e9 della sorella Anna Comnena, che invece lo disprezzavano e lo screditavano presso Alessio, sperando ch'egli lo eliminasse dalla linea ereditaria imperiale, per far posto a Niceforo Briennio, marito di Anna. Alessio I tuttavia si fidava del figlio e in ogni caso non avrebbe mai consentito che la dinastia dei Comneni rinunciasse volontariamente al trono di Bisanzio.\nAscesa al trono.\nNell'estate del 1118 Alessio, molto malato, sentiva la morte avvicinarsi e non riusciva pi\u00f9 a reggersi in piedi. Per riuscire a respirare era costretto a stare sdraiato, sorretto da un grosso cuscino. Trasportato nel palazzo dei Mangani, nel tardo pomeriggio del 15 agosto del 1118, chiam\u00f2 il figlio maggiore al suo cospetto. Affidandogli il suo anello imperiale, gli ordin\u00f2 di farsi consacrare immediatamente basileus dei Bizantini. In tutta fretta Giovanni si diresse allora nella basilica di Santa Sofia dove, con una cerimonia assai celere, fu nominato Imperatore bizantino dal patriarca Giovanni IX.\nQuando ritorn\u00f2 alla reggia, la guardia privata imperiale dei Variaghi, per ordine della basilissa Irene, gli imped\u00ec l'accesso. Alla vista dell'anello imperiale, per\u00f2, si scusarono e lo fecero passare, inginocchiandosi al suo passaggio.\nIrene, ignorando le ultime volont\u00e0 del marito, chiese di far proclamare imperatore il marito di Anna. Niceta Coniata, nelle sue cronache ci riporta che Alessio sorrise e ringrazi\u00f2 Dio perch\u00e9 sua moglie non era venuta in tempo a conoscenza dell'incoronazione di Giovanni. Mor\u00ec poche ore dopo, sapendo che il figlio avrebbe dato grande stabilit\u00e0 all'Impero bizantino. Fu sepolto nel monastero dedicato a Cristo Filantropo, ma il nuovo basileus non partecip\u00f2 ai funerali, timoroso di un attentato alla propria vita.\nAttentati di Anna Comnena.\nPer tutta la vita Anna Comnena, primogenita di Alessio, avrebbe avversato Giovanni. Il suo astio iniziale era nato dal fatto che a cinque anni era stata promessa sposa al figlio di Michele VII Ducas, Costantino ed - in teoria - sarebbe in tal modo diventata la futura basilissa. Costantino, per\u00f2, mor\u00ec infante, ed allora fu promessa in sposa a Niceforo Briennio, figlio di quel Niceforo che una ventina di anni prima aveva tentato di impadronirsi del trono di Bisanzio e che nel 1111 fu nominato Cesare da Alessio I.\nAnna per\u00f2 non rinunci\u00f2 mai ad impadronirsi del trono, nemmeno dopo la morte del padre ed infatti il giorno stesso del funerale mand\u00f2 dei sicari ad assassinare il fratello. Questi per\u00f2 fallirono nel loro intento e furono uccisi dalle guardie variaghe.\nPi\u00f9 che mai determinata, organizz\u00f2 allora un'altra congiura, ma il marito, per paura, non vi prese parte, tuttavia lei ag\u00ec lo stesso in compagnia di altri congiurati. Fall\u00ec ancora una volta: le guardie variaghe sventarono nuovamente l'attentato e la imprigionarono, insieme ai suoi scagnozzi.\nNonostante tutto, Giovanni si dimostr\u00f2 clemente: a Niceforo Briennio non fu comminata alcuna condanna e lui, riconoscente, lo serv\u00ec lealmente fino alla morte, avvenuta nel 1136. Alla sorella, bandita da corte, furono confiscate tutte le terre ed i beni. Umiliata ed abbandonata da tutti, si fece monaca. Per il resto della sua vita si dedic\u00f2 alla biografia di suo padre (la celeberrima Alessiade).\nInizi.\nDurante il suo regno il basileus ebbe anche un altro soprannome (oltre a il \"Moro\", che dur\u00f2 per poco), che divenne molto pi\u00f9 popolare, cio\u00e8 il \"Bello\"; non per il suo aspetto, ma per il suo carattere. Giovanni infatti non sopportava le persone poco serie e non tollerava il troppo lusso. Per questo nell'impero bizantino del XII secolo era amato. Era apprezzato non solo perch\u00e9 distribuiva spesso donativi al popolo, ma anche perch\u00e9 non era ipocrita, credeva sinceramente nei valori della religione ortodossa, era giudice retto e clemente; doti queste abbastanza rare per un uomo di potere.\nDi solito non sceglieva i suoi consiglieri tra i familiari ed il pi\u00f9 fidato tra loro era Axuch, l'amico d'infanzia, che venne nominato \"Gran Domestico\" (comandante cio\u00e8 dell'esercito imperiale).\nCome era tradizione della sua famiglia, aveva l'animo del soldato. Il prozio, il padre e successivamente anche il figlio furono attivi nelle vicende militari, ma mentre suo padre si limitava a mantenere un atteggiamento difensivo, lui ne assunse uno pi\u00f9 marcatamente offensivo: il suo sogno era quello di riconquistare tutte le terre dell'Impero bizantino, a quell'epoca ancora in mano ai musulmani, e riportare l'impero alla sua antica gloria. I sudditi pensavano che la sua vita fosse solo un'unica prolungata campagna militare: nei suoi ventidue anni d'impero pass\u00f2 pi\u00f9 tempo con l'esercito che a corte, e quando i suoi quattro figli iniziarono a essere autonomi talora li port\u00f2 con s\u00e9 trasmettendo loro le tradizioni della famiglia dei Comneni.\nDimostr\u00f2 ben presto grandi qualit\u00e0 e fu il prototipo dell\"'imperatore soldato\", coraggioso, audace e di una totale integrit\u00e0 morale. Fu considerato dai suoi sudditi come il \"pi\u00f9 grande dei Comneni\" ed anche come il \"Marco Aurelio di Costantinopoli\". Ma le fonti storiche ed in particolare gli scritti degli storici Giovanni Cinnamo e Niceta Coniata, come quelli del poeta Teodoro Prodromo, mancano essenzialmente di obiettivit\u00e0. Gli storici moderni lo considerano con ben maggiore circospezione, considerando i suoi risultati poco efficaci.\nI campagna in Asia Minore.\nGli stati europei, in quel periodo, non rappresentavano una minaccia reale in quanto sovente in lotta tra loro. Grazie a questa contingenza, l'Imperatore pot\u00e9 concentrare le forze dell'Impero bizantino per lanciarle alla riconquista dell'Asia Minore: nella penisola aveva sotto controllo le coste settentrionali, occidentali, meridionali fino al fiume Meandro, ma l'Attalia era raggiungibile solo via mare. Egli voleva fare questa spedizione contro i turchi, non solo per ingrandire i territori dell'impero, ma anche perch\u00e9 i turchi avevano contravvenuto al trattato di pace che avevano firmato col padre.\nSbarcato in Asia Minore alla testa di un grande esercito, attacc\u00f2 senza esitazione i turchi selgiuchidi vincendoli pi\u00f9 volte, riuscendo a respingerli al d\u00ec l\u00e0 del fiume Meandro, conquistando poi Laodicea, ed annettendo poi l'Attalia all'Impero bizantino. A fine autunno, assieme ad Axuch, ritorn\u00f2 trionfante a Costantinopoli.\nGuerra nelle frontiere europee.\nGiovanni non dovette temere particolari minacce dall'Europa cristiana e ci\u00f2 gli consent\u00ec di rafforzare i confini dell'Impero. Infatti un grave pericolo si profilava alle porte: i Peceneghi si erano ribellati e avevano devastato la Macedonia e la Tracia. L'imperatore, raccolto l'esercito, li sconfisse abilmente con una guerra lampo, nell'agosto 1122 presso Stara Zagora. Molti Peceneghi vennero deportati come coloni, ed altri invece vennero inquadrati nell'esercito bizantino.\nPochi anni dopo intervenne contro i serbi di Rascia, che furono sconfitti, insieme a dalmati e croati e costretti a riconoscere l'autorit\u00e0 bizantina.\nTra il 1124 e il 1128, lott\u00f2 con successo anche contro gli ungari, nonostante Giovanni avesse preso in moglie una figlia (Piroska, chiamata poi Irene) del re Ladislao.\nOstilit\u00e0 con Venezia.\nNel 1122 la repubblica di Venezia dichiar\u00f2 guerra all'Impero bizantino. La ragione del conflitto fu il mancato riconoscimento ai veneziani delle concessioni di esenzione dai dazi, fatte precedentemente dal padre Alessio I. Quando il doge Domenico Michele chiese la riconferma di tali diritti, Giovanni rispose con un netto rifiuto.\nLa guerra fu inevitabile e l'8 agosto del 1122 salparono dal porto di Venezia 71 navi da guerra sotto il comando del doge e dirette a Corf\u00f9. La citt\u00e0 fu messa sotto assedio per sei mesi, ma senza apprezzabili risultati. Resisi conto di non poterla espugnare, i veneziani si diressero verso le isole dell'Egeo. Nell'arco di tre anni conquistarono Rodi, Chio, Samo, Lesbo ed Andro. Non soddisfatti, essi puntarono verso Cefalonia, ma Giovanni mand\u00f2 loro incontro i suoi ambasciatori promettendo il riconoscimento dei loro passati privilegi a patto che restituissero all'Impero bizantino le isole che avevano conquistato e fornissero aiuto marittimo per una futura campagna bizantina contro i turchi. Venezia accett\u00f2, e si evit\u00f2 cos\u00ec la prosecuzione di una guerra costosa e pericolosa.\nL'imperatore comunque incoraggi\u00f2 ed increment\u00f2 i commerci con Pisa e Genova al fine di contrastare il monopolio veneziano sul Mediterraneo.\nII campagna in Asia Minore.\nTra il 1130 e il 1135, con un grande esercito sbarc\u00f2 nuovamente in Asia Minore e condusse cinque successive campagne contro l'emiro turco Gh\u0101z\u012b ibn Danishmend, divenuto signore di buona parte dell'Asia Minore. Tutte le cinque campagne furono vittoriose e per questo, nel 1133, al suo ritorno a Costantinopoli, fu organizzato un trionfo degno dell'antico Impero Romano, salvo il fatto che il carro con i quattro cavalli bianchi che portavano l'Imperatore non era ornato d'oro ma d'argento. Questa scelta fu fatta per motivi economici contingenti, ma gli addobbi esposti nella citt\u00e0 si rifacevano alla magnificenza romana: le strade erano un tripudio di tessuti (damascati e broccati) e alle finestre furono esposti preziosi tappeti. Furono montate gradinate per accedere alle mura teodosiane, fino a Santa Sofia, dove sarebbe passato il corteo, e al momento dell'inizio della festa, le gradinate erano ricolme di popolo festante. L'Imperatore avanz\u00f2 fiero tra le strade della citt\u00e0, tenendo con la mano destra la sacra icona della Vergine, che aveva portato con s\u00e9 in tutte le sue campagne, mentre con la mano sinistra innalzava una croce.\nL'anno dopo torn\u00f2 in Asia Minore e condusse un'altra campagna vittoriosa, coronata dalla morte dello stesso emiro Gh\u0101z\u012b; nei primi mesi del 1135 torn\u00f2 poi a Costantinopoli.\nIn soli cinque anni aveva riconquistato una buona parte dell'Asia Minore, con i territori perduti da Bisanzio da ormai un secolo. Giovanni non aveva pi\u00f9 rivali; in Europa la situazione era calma e ai turchi era stata appena inflitta una cocente sconfitta. Pot\u00e9 cos\u00ec prepararsi a riprendere i territori che considerava di diritto bizantini, anche se assoggettati al potere crociato: il regno armeno della Cilicia e il principato normanno di Antiochia, fondato da Boemondo I di Antiochia.\nFine della minaccia siciliana.\nNel 1130, l'avvento al trono di Sicilia di Ruggero II non fu gradito da Giovanni. Il nuovo re infatti poteva vantare diritti su Antiochia ed essere il futuro re di Gerusalemme.\nL'Imperatore sapeva inoltre che Ruggero aveva delle mire sul trono di Costantinopoli, cos\u00ec pag\u00f2 l'Imperatore Lotario II di Germania, perch\u00e9 muovesse guerra ai Siciliani. Lotario accett\u00f2 anche perch\u00e9 in tal modo avrebbe avuto l'opportunit\u00e0 di condurre una lucrosa campagna militare contro il regno di Sicilia con i soldi dell'Impero bizantino.\nGuerra contro gli stati crociati.\nVenuto meno il potenziale pericolo del regno di Sicilia dall'orizzonte bizantino, la sua attenzione si concentr\u00f2 sugli stati crociati di Siria-Palestina. Le operazioni cominciarono nel 1137: Giovanni si diresse verso il regno armeno alla testa di un grande esercito, pronto a muovere battaglia. Questa volta le sue truppe non erano formate solo da soldati professionisti bizantini, ma anche da diversi reparti alleati, tra i quali uno di Peceneghi, uno di turchi ed uno di armeni, tutti ostili alla famiglia dei Ruben.\nIn breve tempo, l'esercito bizantino conquist\u00f2 le citt\u00e0 di Adana, Tarso e poco dopo quasi tutta la Cilicia. Leone, re della Piccola Armenia, si ritir\u00f2 sui monti del Tauro insieme ai suoi due figli, cessando cos\u00ec di essere una minaccia per i bizantini. L'imperatore inizi\u00f2 allora l'avanzata verso il principato d'Antiochia, conquistando in breve tempo Isso e poi Alessandretta, arrivando a schierare il suo esercito alle porte di Antiochia, iniziando poi con i trabucchi a scagliare massi di pietra contro la citt\u00e0.\nRaimondo di Poitiers, principe d'Antiochia, mand\u00f2 un emissario a Giovanni chiedendogli di nominarlo suo vicario imperiale in cambio della sottomissione alla sua autorit\u00e0. Giovanni non accett\u00f2 ed impose una resa incondizionata. Raimondo rispose di non poter consegnare la citt\u00e0 senza prima aver chiesto il consenso al Re di Gerusalemme Folco V d'Angi\u00f2, il quale - fra lo stupore di quanti non ricordavano (o non volevano ricordare) il giuramento di vassallatico prestato ad Alessio I da Boemondo di Taranto - rispose che Antiochia era storicamente parte dell'Impero bizantino ed il suo Imperatore aveva quindi il diritto di riprendersela.\nIl 29 agosto 1137 Antiochia si arrese a Giovanni; non smentendo il suo carattere, evit\u00f2 spargimenti di sangue, impedendo ai suoi soldati di fare razzie. Raimondo consegn\u00f2 le chiavi della citt\u00e0 dopo aver ottenuto la promessa di ricevere in feudo le citt\u00e0 che l'esercito bizantino - con l'aiuto delle forze crociate - fosse riuscito ad espugnare e cio\u00e8 Aleppo, Shayzar, Emesa ed Hama. In pi\u00f9 il patriarca latino di Antiochia, fu sostituito con uno ortodosso.\nGuerra contro i musulmani.\nDopo questo successo, alla guida del suo esercito, si diresse di nuovo verso la Piccola Armenia, dove in brevissimo tempo cattur\u00f2 tutti i principi armeni facendoli poi trasportare nelle prigioni di Costantinopoli.\nNon si sentiva ancora pronto ad invadere la Siria ed ordin\u00f2 ai suoi vassalli crociati di unire i loro eserciti a quello bizantino. Nel marzo del 1138 giunse ad Antiochia, dove stazionavano due contingenti di templari, uno comandato da Raimondo e l'altro da Jocelin di Courtenay, conte di Edessa. Giovanni non nutriva particolare fiducia nei due, vista la scarsa simpatia che essi avevano sempre mostrato nei riguardi dell'impero.\nAssedio di Shayzar.\nLa campagna contro i musulmani, inizi\u00f2 con dei successi per i bizantini, che riuscirono a conquistare delle piccole citt\u00e0 fortificate. Giovanni prefer\u00ec evitare lo scontro con la citt\u00e0 d'Aleppo, in mano zengide, in quel momento difficile da conquistare senza provocare indubbie perdite nelle file del suo esercito, sperava di poter conquistare le citt\u00e0 attorno per lasciare isolata Aleppo. Quindi si diresse verso la citt\u00e0-fortezza di Shayzar, che controllava tutta la valle dell'Oronte (attuale Nahr al-\u02bfAs\u012b), per bloccare l'esercito di Zengi, signore di Aleppo.\nGiovanni fece circondare la cittadella e dette l'ordine al suo esercito di iniziare l'assedio, ma mentre infuriava la battaglia, ci\u00f2 che pi\u00f9 temeva si verific\u00f2 puntualmente: n\u00e9 Raimondo, n\u00e9 Jocelin, vollero combattere con lui per banali motivi di gelosia e di inespresso astio nei suoi confronti.\nQuando giunse la notizia che Zengi si stava avvicinando, non rest\u00f2 allora altro da fare che levare le tende e sgomberare il terreno, nel timore fra l'altro di perdere i suoi pesanti trabucchi, cos\u00ec essenziali negli assedi. Fortuna volle che, prima d'impartire l'ordine di ritirata, il signore musulmano di Shayzar (che non sapeva dell'imminente arrivo di Zengi) offr\u00ec la pace a Giovanni, rassegnandosi a che la citt\u00e0 diventasse tributaria all'Impero bizantino, e garantendo inoltre a Giovanni la restituzione della croce a suo tempo perduta da Romano IV Diogene a Manzicerta nel 1071. L'imperatore accett\u00f2 ed immediatamente ripieg\u00f2 su Antiochia, evitando prudentemente di scontrarsi con l'esercito nemico che si stava avvicinando.\nGiovanni II ad Antiochia.\nEntr\u00f2 trionfante in citt\u00e0, tutta addobbata a festa, e convoc\u00f2 i suoi vassalli latini ai quali proclam\u00f2 la necessit\u00e0 di continuare la guerra contro gli arabi. Da allora in poi la progettazione di tutte le campagne militari fu fatta ad Antiochia.\nImpose a Raimondo di cedere la citt\u00e0 all'Impero bizantino e le cronache dell'epoca, anche se non riportano la reazione di Raimondo a tale richiesta, raccontano che Jocelin rassicur\u00f2 l'Imperatore sull'arrivo in citt\u00e0 di tutti i baroni latini, compreso pure Raimondo, per discutere insieme dell'intera questione.\nQuando tale incontro si realizz\u00f2, Jocelin propose a Raimondo di diffondere in citt\u00e0 la (falsa) voce secondo la quale l'imperatore intendeva cacciare via tutti i latini e che per tal motivo bisognava attaccarlo subito per prenderlo alla sprovvista.\nIn breve esplose la sommossa e Jocelin torn\u00f2 alla reggia facendo finta di essere scampato per miracolo al linciaggio. Giovanni cap\u00ec che le cose si mettevano male: il suo esercito era a due chilometri da Antiochia e la sua vita era in pericolo. Si accontent\u00f2 quindi del rinnovo del giuramento da parte di tutti i baroni latini e si mise sulla via del ritorno. Mentre viaggiava verso Costantinopoli, combatt\u00e9 contro i turchi, che avevano nuovamente invaso i territori bizantini e li vinse. Finalmente verso la fine della primavera del 1139, l'imperatore era tornato a casa, dopo tre anni di guerra.\nRapporti con la Chiesa Cattolica.\nDopo lo scisma del 1054 dovuto alla scomunica del patriarca greco Michele Cerulario, diversi pontefici cercarono di riallacciare i rapporti con la Chiesa bizantina. Una lettera solenne, scritta dal basileus a Papa Innocenzo II nell'aprile del 1143, dimostra quanto Giovanni II fosse desideroso di conseguire l'unit\u00e0 tra le due Chiese.\nD'accordo con l'imperatore, pastori e teologi bizantini si mostrarono disposti a riesaminare con la chiesa romana le questioni controverse, in un clima di maggiore apertura e con spirito di riconciliazione. Il dialogo fra le due chiese fu favorito anche dal fatto che Bisanzio, a quei tempi, per la sua felice posizione geografica situata tra Oriente ed Occidente, era diventata il crocevia di commerci e di traffici che interessavano vari stati e regioni d'Europa e vi si potevano facilmente incontrare genti che provenivano dalla Russia, da Venezia, da Amalfi, ed anche commercianti inglesi, genovesi, francesi.\nI fedeli cristiani, sia di rito latino che di rito greco, si incontravano e dialogavano tra loro senza ostilit\u00e0, anzi con reciproco rispetto e, secondo gli storici, il regno di Giovanni II Comneno fu caratterizzato anche dal sorgere di fondazioni religiose.\nLa lettera, scritta prima in greco e poi in latino reca la firma autografa dell'imperatore.\nUltima campagna e la morte.\nDopo solo quattro anni, tutte le conquiste fatte in Siria da Giovanni erano state vanificate ed i crociati avevano perso di nuovo il controllo dei territori settentrionali di Outremer, subendo la reazione dei musulmani.\nDovette allora partire nuovamente, nella primavera del 1142, per difendere i territori conquistati, accompagnato dai suoi quattro figli. Arrivato per\u00f2 in Attalia il suo erede al trono, Alessio, mor\u00ec di una febbre improvvisa, il 2 agosto. Ordin\u00f2 al secondogenito Andronico e al terzogenito Isacco, di portare la salma del fratello a Costantinopoli, per rendergli una degna sepoltura. Durante il viaggio per\u00f2, anche Andronico mor\u00ec dello stesso morbo che aveva colpito Alessio. Quando la notizia arriv\u00f2 a Giovanni, il suo dolore fu insopportabile: aveva perso in pochi giorni due figli.\nVolle continuare la campagna per il bene dell'impero, giunto ad Antiochia, seppe che Raimondo di Poitiers si era ribellato a lui. Gli invi\u00f2 allora un ultimatum, intimandogli la resa. Raimondo si trov\u00f2 in una difficile situazione perch\u00e9 se avesse consegnato la citt\u00e0 all'Imperatore, la moglie Costanza lo avrebbe detronizzato, mentre l'altra possibilit\u00e0 era la guerra. Nel frattempo sopraggiunse l'inverno e Giovanni decise di tornare in Cilicia per riprendere l'offensiva in primavera, visto che l'assedio di Antiochia poteva essere di lunga durata.\nNel marzo del 1143, in una banale battuta di caccia, l'imperatore rest\u00f2 ferito da una freccia avvelenata. Sentendo la morte vicina, il 5 aprile, domenica di Pasqua, radun\u00f2 i suoi consiglieri intorno al suo letto e li inform\u00f2 che il suo erede al trono non sarebbe stato il terzogenito Isacco, bens\u00ec il suo quartogenito Manuele I Comneno.\nSi tolse quindi dal capo la corona e la pos\u00f2 sulla testa di Manuele. Mor\u00ec tre giorni dopo e Manuele provvide alla sua sepoltura. Il suo corpo fu trasportato a Costantinopoli dal nuovo imperatore e figlio, Manuele I, che lo seppell\u00ec vicino ai due fratelli morti.\nGiovanni II Comneno era stato un grande imperatore ed aveva ridato forza a all'impero in Oriente. La sua inattesa morte ad appena cinquantatr\u00e9 anni blocc\u00f2 lo slancio bizantino verso Oriente, impedendo che l'Anatolia tornasse sotto la sovranit\u00e0 dell'Impero bizantino.\nFamiglia.\nGiovanni II Comneno si spos\u00f2 con Piroska d'Ungheria, che poi fu chiamata Irene, nel 1104.\nGiovanni ed Irene ebbero otto figli:"}
{"id": "301124", "revid": "2181598", "url": "https://it.wikipedia.org/wiki?curid=301124", "title": "Terra bruciata (guerra)", "text": "L'espressione terra bruciata (o, pi\u00f9 raramente, \"strategia fabiana\") indica una strategia bellica, solitamente adoperata da un esercito in ritirata, consistente nel distruggere tutte le risorse che non si \u00e8 in grado di asportare in modo da non lasciare possibilit\u00e0 di approvvigionamento al nemico.\nAlcune volte questa tattica fu persino utilizzata per la distruzione di risorse economiche, come ad esempio l'incendio dei pozzi petroliferi durante le guerre del Golfo.\nAntichit\u00e0.\nGi\u00e0 nel 514 a.C. gli Sciti utilizzarono questa tattica contro i persiani guidati da Dario il grande: di fronte all'avanzata del temibile e pi\u00f9 attrezzato esercito invasore, gli Sciti preferirono ritirarsi nelle steppe distruggendo le fonti di cibo e avvelenando i pozzi d'acqua; come risultato una grande parte delle sue truppe mor\u00ec di fame e disidratazione e Dario fu costretto a cessare l'invasione e ad ammettere la sconfitta.\nNel IV secolo a.C. il generale greco Senofonte riporta, nella sua \"Anabasi\", che gli Armeni bruciavano le fonti di cibo durante la loro ritirata di fronte all'avanzata dell'armata dei Diecimila, che si inoltrava nei loro territori in fuga dai persiani.\nNel 334 a.C. il generale greco Memnone di Rodi sugger\u00ec ai satrapi persiani l'adozione della \"terra bruciata\" contro l'avanzata delle truppe di Alessandro Magno, ma il suggerimento non fu messo in atto.\nEpoca romana.\nIl metodo di praticare distruzioni punitive delle propriet\u00e0 e soggiogare popolazioni durante le campagne militari era definito dagli antichi Romani \"vastatio\".\nLa prima testimonianza di utilizzo della \"terra bruciata\" si ha tra il 27 a.C. ed il 14 d.C., nella \"Ab Urbe Condita\" di Tito Livio.\nNell'undicesimo capitolo del libro XXII, nell'ambito della seconda guerra punica, l'autore racconta dei provvedimenti emanati nel 217 a.C.\ndal dittatore Quinto Fabio Massimo Verrucoso, entrato in carica dopo la terribile disfatta della battaglia del Lago Trasimeno: \n\"Edictoque proposito ut, quibus oppida castellaque immunita essent, ut ii commigrarent in loca tuta, ex agris quoque demigrarent omnes regionis eius qua iturus Hannibal esset tectis prius incensis ac frugibus corruptis ne cuius rei copia esset\". \nFabio Massimo, conosciuto poi col nomignolo di \"Cunctator\" (\"Temporeggiatore\"), prescrisse a tutti coloro che vivevano nei borghi privi di cinte murarie di mettersi al sicuro nelle fortezze pi\u00f9 vicine e ordin\u00f2 che nell'abbandonare le loro fattorie e le loro case, essi avrebbero dovuto incendiare e distruggere qualsiasi cosa potesse essere di una qualche utilit\u00e0 per i cartaginesi.\nSempre nel libro XXII, nel nono capitolo, Livio riporta che Fabio Massimo e il suo \"magister equitum\" Marco Minucio Rufo ebbero dal Senato l'incarico di rinforzare le mura della citt\u00e0 e di \"pontesque rescinderent fluminum\", ovvero di \"tagliare i ponti sui fiumi\": anche questa strategia pu\u00f2 rientrare nella tattica della \"terra bruciata\" ed \u00e8 molto simile alla tattica moderna che prevede di bombardare o minare i ponti.\nDurante la seconda guerra punica, tra il 218 e il 202 a.C., anche i Cartaginesi utilizzarono questo metodo durante l'attraversamento in armi dell'Italia e dopo la fine della terza guerra punica, nel 146 a.C., il senato romano decise di utilizzare lo stesso metodo per distruggere permanentemente la capitale nemica Cartagine: le costruzioni furono rase al suolo e i materiali di costruzione di cui erano fatte furono dispersi, cos\u00ec che nemmeno fosse possibile individuarne il sito originario. I campi furono dati alle fiamme, sebbene la storia secondo la quale vi venne cosparso sale al fine di renderli sterili \u00e8 considerata apocrifa da alcuni autori.\nAltri due episodi di utilizzo della \"terra bruciata\" nella storia romana si tennero durante la campagna per la conquista della Gallia: narra infatti Gaio Giulio Cesare, nel suo \"De bello Gallico\", che il primo fu applicato nel 58 a.C\ndalle popolazioni celtiche degli Elvezi, costrette ad abbandonare i loro territori nel sud della Germania e Svizzera a causa delle continue incursioni di trib\u00f9 germaniche. Gli Elvezi pianificarono di migrare verso sud-ovest in Gallia e, secondo Cesare, per non cedere alla tentazione di tornare sui loro passi e nell'intento di non lasciarsi alle spalle nulla di valore, al partire dai propri villaggi distrussero tutto ci\u00f2 che non potevano trasportare con loro. Agli Elvezi, tuttavia, fu sbarrato il passo da un esercito combinato di Galli e Romani e quindi, obbligati a rientrare nei loro territori, dovettero ricostruire quanto loro stessi avevano distrutto.\nIl secondo caso \u00e8 di maggiore interesse militare: nel.52 a.C. durante la campagna che si concluse con la Battaglia di Alesia, i Galli, sotto il comando di Vercingetorige, pianificarono di attirare le armate romane nel cuore della Gallia e qui intrappolarle; una volta circondati i Romani, devastarono sistematicamente le campagne di quello che attualmente \u00e8 il Benelux, causando immensi problemi logistici agli invasori, ma il trionfo finale di Cesare sull'alleanza gallica dimostr\u00f2 come l'impiego della tattica non potesse, da solo, decidere la campagna militare, e dunque insufficiente per evitare ai Galli la sottomissione a Roma.\nAltri popoli.\nLa tattica in questione veniva spesso utilizzata dai Daci, come avvenne durante la prima campagna di Traiano nel 101: le armate daciche preferirono inizialmente ritirarsi verso l'interno, ripetendo quanto avevano gi\u00e0 sperimentato con successo nell'86 contro Cornelio Fusco e l'esercito di Domiziano; la speranza era di costringere il nemico romano ad abbandonare le linee di comunicazione ed approvvigionamento, oltre ad isolarlo nel cuore delle montagne della Transilvania. Le sculture della Colonna traiana, infatti, mostrano fortezze deserte, greggi distrutte, colline abbandonate e qualche spia dacica in attesa delle future mosse dell'esercito romano. Durante la marcia di avvicinamento viene segnalato da Cassio Dione un solo attacco delle avanguardie del popolo germanico dei Buri, alleati dei Daci. Ma Traiano che era un abile e navigato generale, continu\u00f2 a procedere verso l'interno con la massima cautela, preoccupandosi che la sua avanzata fosse al riparo da possibili imboscate, costruendo strade, ponti e forti lungo il suo cammino, riuscendo cos\u00ec a conquistare la regione.\nEpoca moderna.\nNel 1709 la tattica della \"terra bruciata\" fu utilizzata dai Russi prima contro l'esercito svedese di Carlo XII durante la campagna di Poltava e successivamente nel 1812 contro le armate francesi di Napoleone nella la campagna di Russia.\nFu anche utilizzata nel 1941, durante la Seconda Guerra Mondiale, dai sovietici durante l'invasione nazista e soprattutto dai tedeschi durante la loro lunga ritirata dal territorio sovietico inizialmente conquistato."}
{"id": "301126", "revid": "2039709", "url": "https://it.wikipedia.org/wiki?curid=301126", "title": "Nepenthes", "text": "Nepenthes \u00e8 un genere di piante carnivore, unico genere della famiglia monotipica delle Nepenthaceae. Il suo nome deriva dal greco antico \u03bd\u03b7- \"ne\" \"non\", e \u03c0\u03ad\u03bd\u03b8\u03bf\u03c2 \"p\u00e9nthos\" \"dolore\" e fa riferimento a un episodio dell'Odissea, in cui una regina egizia porge ad Elena un \"nepenthes pharmakon\", un farmaco che lenisce il dolore tramite la cancellazione dei ricordi. Il nome \"Nepenthes\" fu attribuito da Linneo, poich\u00e9 egli immaginava come un botanico, che dopo un lungo e travagliato viaggio nel sud-est asiatico avesse trovato questa stupefacente pianta nel suo habitat naturale, si sarebbe sentito ripagato di ogni sforzo e tutti i suoi affanni sarebbero stati dimenticati, come successo ad Elena.\nDescrizione.\nIl genere \"Nepenthes\" include circa 170 specie, principalmente terrestri, raramente epifite. Le piante consistono di uno stelo lungo fino a 15 m, di circa 1\u00a0cm di diametro. Lungo lo stelo sono posizionate foglie alternate, la cui nervatura centrale si estende oltre l'apice formando un viticcio. Il viticcio termina con una trappola, una sacca munita di opercolo chiamata ascidio. Gli insetti, attirati dal nettare secreto da ghiandole cosparse sull'ascidio, cadono all'interno, dove vengono digeriti da un liquido contenente pepsina e assimilati dalla pianta. Quando l'ascidio \u00e8 ancora in via di formazione, l'opercolo \u00e8 chiuso, e si apre solo quando la trappola \u00e8 matura. Contrariamente a una credenza comune, l'opercolo non ha capacit\u00e0 di movimento, non si chiude ogni volta che l'ascidio intrappola un insetto. Esso contribuisce ad attirare la preda ed evita che la pioggia riempia la trappola, compromettendone il funzionamento e appesantendo la pianta. Raggiunta una certa altezza, variabile da specie a specie, gli steli di \"Nepenthes\" producono foglie con viticci che si arrotolano su s\u00e9 stessi. Come nella pianta di vite, questo espediente permette di arrampicarsi o sostenersi sulla vegetazione circostante, onde evitare che lo stelo collassi e per massimizzare l'esposizione al sole.\nStoria botanica.\nPrima di essere ufficialmente posizionate nel nuovo genere \"Nepenthes\" nel 1753 (ed erroneamente anche dopo), queste piante furono descritte sotto diversi nomi. Nel 1658 \u00c9tienne de Flacourt, governatore del Madagascar, le chiama \"Amramatico\" (riferendosi a \"N. madagascariensis\"). Nel 1677 Thomas Bartholin, medico danese, le chiama \"Miranda herba\" (\"N. distillatoria\"). Nel 1680 Jacob Breyne, mercante olandese, le chiama \"Bandura zingalensium\" (\"N. distillatoria\"). Nel 1683 Herman Niklas Grim, medico svedese, le chiama \"Planta mirabilis destillatoria\" (\"N. distillatoria\"). Nel 1696 Leonard Plukenet le chiama \"Utricaria vegetabilis zeylanensium\" (\"N. distillatoria\"). Circa nello stesso periodo Georg Eberhard Rumphius, botanico tedesco, le chiama \"Cantharifera\" (\"N. mirabilis\" e \"N. maxima\"). Nel 1737 Johannes Burmann usa il nome \"Bandura zeylanica\" (\"N. distillatoria\"). Nello stesso anno Linneo usa per la prima volta il nome \"Nepenthes\" (per \"N. distillatoria\"), ma la categoria genere non esiste ancora. La pubblica Linneo nel 1753, ed insieme anche il genere \"Nepenthes\". Nel 1790 Jo\u00e3o de Loureiro, prete portoghese, le chiama \"Phyllamphora mirabilis\" (\"N. mirabilis\").\nNel 1874 Joseph Dalton Hooker e L. Tate rilevano la presenza di enzimi nella pianta e dimostrano il suo processo digestivo.\nDistribuzione e habitat.\nIl genere \"Nepenthes\" \u00e8 diffuso soprattutto nell'Arcipelago malese. La maggiore biodiversit\u00e0 si trova in Borneo, Sumatra e Filippine, con la pi\u00f9 alta in assoluto sulle montagne del Borneo. L'intera distribuzione di queste piante include Madagascar (\"N. madagascariensis\" \"e\" \"N. masoalensis\"), Seychelles (\"N. pervillei\"), Sri Lanka (\"N. distillatoria\"), India, (\"N. khasiana\"), la parte occidentale dell'Australia (\"N. mirabilis\", \"N. rowanae\", e \"N. tenax\") e la Nuova Caledonia (\"N. vieillardii\"). La maggior parte delle specie ha una distribuzione limitata, spesso a una sola montagna o una sola isola. \"Nepenthes mirabilis\" \u00e8 la specie pi\u00f9 diffusa, con popolazioni che vanno dall'Indocina all'Australia.\nTassonomia.\nComprende le seguenti specie:\nIbridi e cultivar.\nEsistono decine di ibridi naturali e centinaia di ibridi e cultivar creati in coltivazione. Qui di seguito sono elencati i pi\u00f9 comuni in commercio in Italia:\nColtivazione.\nLa coltivazione varia innanzitutto a seconda dell'altitudine a cui cresce la specie. Le piante di pianura (sotto i 1000 m) preferiscono temperature notturne che non scendano sotto i 15-20\u00a0\u00b0C (quelle diurne possono salire fino a 30-40\u00a0\u00b0C) e si adattano quindi pi\u00f9 facilmente ad essere coltivate come normali piante tropicali, in casa in inverno e fuori d'estate. Le piante di montagna (sopra i 1000 m) esigono temperature notturne intorno ai 10\u00a0\u00b0C per tutto l'anno (quelle diurne dovrebbero restare intorno ai 25-35\u00a0\u00b0C), ragion per cui sono le pi\u00f9 difficili da far sopravvivere. La dicotomia montagna/pianura non \u00e8 netta: esistono specie cosiddette intermedie che, crescendo in natura ad esempio tra i 600 m e i 1200 m, in coltivazione possono essere pi\u00f9 adattabili a notti sia calde che fredde; oppure, una specie pu\u00f2 essere definita di pianura ma, se l'esemplare coltivato viene da una colonia a 980 m, ovviamente soffrir\u00e0 pi\u00f9 facilmente il caldo; e ancora, c'\u00e8 differenza tra le esigenze di una pianta di montagna proveniente da una colonia a 1100 m e quelle di una proveniente da una colonia a 2800 m.\nSubito dopo la temperatura, il fattore pi\u00f9 importante \u00e8 la luce. Nell'immaginario collettivo, le piante carnivore in generale, e le Nepenthes in particolare, crescono nel buio della foresta tropicale. In realt\u00e0 esse vivono in luoghi aperti, dove ricevono la luce diretta del sole per gran parte della giornata. A questo bisogna aggiungere l'influenza di latitudine (il genere Nepenthes \u00e8 diffuso proprio fra i due tropici, dove la luce solare \u00e8 pi\u00f9 forte) e altitudine (a 2000 m la luce \u00e8 pi\u00f9 forte che in pianura). Il problema pi\u00f9 frequente delle piante coltivate in casa \u00e8 che smettono di produrre ascidi, proprio perch\u00e9 vengono tenute all'ombra per paura che si brucino. Andrebbero invece gradualmente abituate a ricevere la luce diretta del sole per pi\u00f9 ore possibili (qualche scottatura durante il processo di adattamento \u00e8 normale, macchie o sfumature rosse sono segno di salute e non di deperimento). I successi ottenuti coltivando Nepenthes in pieno sole, all'esterno, in estate, nel meridione d'Italia, sono numerosi. Sempre che questo non contrasti col fattore temperatura, che resta al primo posto.\nAl terzo posto c'\u00e8 l'umidit\u00e0 dell'aria. La maggior parte delle specie cresce in ambienti con umidit\u00e0 intorno all'80%. Tuttavia, chi ha poca esperienza tende a dare pi\u00f9 importanza all'umidit\u00e0 che alla luce, e questo di nuovo risulta in piante che crescono grandi e veloci, ma senza produrre ascidi. L'umidit\u00e0 di un giardino (50-60%) \u00e8 invece sufficiente. Non sempre per\u00f2 si ha un giardino a disposizione, e le piante in inverno vanno comunque riportate in casa, dove l'umidit\u00e0 purtroppo \u00e8 intorno al 20%. Nebulizzare serve a poco: se l'aria \u00e8 molto secca, alzare l'umidit\u00e0 per venti minuti \u00e8 inutile. In inverno quindi, con poche ore di luce e umidit\u00e0 ridotta al minimo, le piante smettono di crescere, o smettono comunque di produrre ascidi, o nel caso siano in sofferenza per altri motivi (composto sbagliato, acqua sbagliata etc), possono anche morire del tutto.\nLa poca luce e la poca umidit\u00e0 durante l'inverno spingono i coltivatori pi\u00f9 appassionati a munirsi di serra o terrario, dove le luci artificiali e l'ambiente chiuso permettono di regolare i suddetti fattori a piacere. A quel punto il problema diventano lo spazio (un esemplare adulto arriva velocemente a 1-2 metri) e le bollette della luce.\nUna volta provveduto a temperatura, luce e umidit\u00e0, non sar\u00e0 un problema assicurarsi di usare composto e acqua adeguati. Un composto di torba e perlite in parti uguali, come per le altre piante carnivore, \u00e8 gradito da quasi tutte le specie di Nepenthes. Alcune sembrano crescere meglio in sfagno e perlite, alcuni coltivatori aggiungono corteccia fine al composto per renderlo pi\u00f9 aperto. Molti risultati, positivi o negativi, potrebbero essere causati non tanto dal terriccio in s\u00e9 ma dall'abbinamento di un particolare terriccio alla coltivazione in un particolare ambiente (ad esempio: lo sfagno trattiene molta acqua, potrebbe essere un bene o un male, coltivare una pianta in sfagno a Catania o a Milano d\u00e0 risultati diversi). Le teorie e le discussioni sul tema sono un dibattito aperto da decenni. \nL'acqua dev'essere necessariamente piovana o distillata, non si pu\u00f2 usare l'acqua del rubinetto n\u00e9 quella lasciata semplicemente decantare. Di solito si compra l'acqua demineralizzata in taniche, \u00e8 la stessa usata per il ferro da stiro. Molti collezionisti comprano dei filtri per demineralizzare l'acqua (ben diversi dai normali filtri per depurare l'acqua da bere). \u00c8 meglio non usare fertilizzanti di alcun tipo, non sono necessari e possono facilmente provocare danni. Il composto va tenuto umido nella stagione di crescita, pi\u00f9 asciutto durante l'inverno. Le piante che si trovano comunemente nei negozi, se sane e nell'ambiente giusto, possono essere tenute con 1\u00a0cm di acqua nel sottovaso nella stagione di crescita, ma in genere si sconsiglia l'acqua stagnante con le altre specie, a meno che non si abbia una certa esperienza (come per il composto, determinate specie coltivate in determinati ambienti gradiranno l'acqua stagnante pi\u00f9 di altre).\nIl rinvaso va effettuato con molta cautela, le radici sono fibrose e delicate. Rinvasare lasciando intatto il vecchio pane di terra e mettendolo semplicemente in un vaso pi\u00f9 grande non pone problemi e pu\u00f2 essere fatto in qualunque momento dell'anno. Rinvasare rimuovendo tutto il terreno vecchio dalle radici rischia di essere invece un colpo fatale, specialmente perch\u00e9 dopo il travaso l'umidit\u00e0 dev'essere mantenuta altissima fino all'attecchimento, e poi fatta di nuovo scendere gradualmente nell'arco di settimane per evitare shock. Le piante in vendita nei negozi si trovano gi\u00e0 nel terriccio del rivenditore, che quindi \u00e8 la miscela giusta (torba semplice o con aggiunta di perlite, la mancanza di perlite non \u00e8 un grosso problema). Di solito per\u00f2 \u00e8 stata bagnata con acqua del rubinetto, che col tempo rovina la torba. A quel punto si tratta di decidere se limitarsi a bagnare il terreno dall'alto con l'acqua giusta, e cos\u00ec pian piano \"ripulirlo\", o se rimuovere il terriccio vecchio del tutto mettendo a rischio la pianta. Quando si ha poca esperienza, la prima opzione \u00e8 sempre quella pi\u00f9 sicura, perch\u00e9 un terriccio di scarsa qualit\u00e0 mostra i suoi effetti sulla pianta nell'arco di settimane o mesi (durante i quali si pu\u00f2 fare ulteriore esperienza, e capire cosa funziona e cosa no nelle proprie tecniche di coltivazione), mentre un travaso fatto male pu\u00f2 uccidere l'esemplare in 24 ore.\nSe il terreno nel vaso comincia a peggiorare come qualit\u00e0 semplicemente perch\u00e9 sono passati gi\u00e0 alcuni anni dall'acquisto, e la pianta mostra un chiaro peggioramento (ingiallimento delle foglie, crescita lenta), si pu\u00f2 anche ricorrere a una via di mezzo: rimuovere il pane di terra dal vaso, grattarne via delicatamente lo strato pi\u00f9 esterno fino a che non si incontrano le radici (circa un terzo del composto, o comunque la parte che viene via pi\u00f9 facilmente), e rimettere il pane di terra nel vaso riempiendo lo spazio mancante con terriccio fresco, dove a quel punto le radici cresceranno.\nSe vengono coltivate in giardino, queste piante possono catturare insetti per conto proprio. Se si trovano in un ambiente senza insetti, si pu\u00f2 riempire ogni ascidio per un terzo di acqua (nel caso non ce ne sia) e buttarci dentro qualche insetto. Nutrendo gli ascidi, la pianta cresce pi\u00f9 velocemente e con foglie e ascidi pi\u00f9 grandi, ma il solo nutrimento non pu\u00f2 supplire a un ambiente non adatto.\nCultura di massa.\nQuesto genere ha ispirato il pok\u00e9mon Victreebel."}
{"id": "301131", "revid": "21371", "url": "https://it.wikipedia.org/wiki?curid=301131", "title": "Efficienza Paretiana", "text": ""}
{"id": "301133", "revid": "777251", "url": "https://it.wikipedia.org/wiki?curid=301133", "title": "Alessio I Comneno", "text": "Biografia.\nAscesa al trono e abdicazione di Niceforo III Botaniate.\nAlessio I Comneno era il figlio terzogenito di Giovanni Comneno e nipote di Isacco I Comneno. Giovanni non aveva accettato il trono del \"basileus\" al momento dell'abdicazione del fratello Isacco (22 novembre 1059), al quale di conseguenza succedettero quattro imperatori di altre casate fino al 1081.\nNel 1062 sotto il regno di Costantino X Ducas, all'et\u00e0 di soli quattordici anni, partecip\u00f2 alla sua prima campagna militare combattendo contro i turchi Selgiuchidi e dando cos\u00ec inizio a una brillante carriera militare. Sotto Romano IV Diogene (1067-1071), Alessio divenne generale e si distinse in guerra contro i Turchi. Con Michele VII Ducas (1071-1078) e Niceforo III Botaniate (1078-1081) fu anche impiegato, insieme al fratello maggiore Isacco Comneno, contro i ribelli in Anatolia, Tracia e in Epiro nel 1071.\nMa il successo dei Comneni dest\u00f2 la gelosia dell'imperatore Niceforo e dei suoi ministri, che li costrinsero a prendere le armi per difendere se stessi, contro la minaccia di attentati: questa \u00e8 la versione fornita dalla figlia Anna Comnena nella biografia di Alessio I, l\"Alessiade\". In realt\u00e0, la ribellione dei Comneni fu l'ultimo atto di una lunga serie di guerre civili, in cui i generali tentarono di rovesciare il regime senatoriale dell'aristocrazia della capitale, a quel tempo rappresentato dal vecchio imperatore Niceforo.\nAlessio, in qualit\u00e0 di Grande Domestico () delle armate dell'Occidente aveva gi\u00e0 eliminato, al servizio di Botaniate, gli usurpatori Niceforo Briennio il Vecchio e Niceforo Basilacio nella battaglia di Kalavrye nel 1078. Alla fine del 1080 era insorto a Nicea anche Niceforo Melisseno, contro cui Alessio non intervenne. Il generale cerc\u00f2 prima di tutto l'appoggio di parte della corte, facendosi adottare dall'imperatrice Maria d'Alania, una principessa alana del Caucaso che si era sposata in prime nozze con Michele VII e poi in seconde nozze col successore Niceforo III Botaniate.\nSuccessivamente, i Comneni si allearono con i loro antichi rivali, la famiglia dei Ducas: sposata Irene Ducaena, figlia di Andronico Ducas (il traditore dell'imperatore Romano IV durante la battaglia di Manzicerta), Alessio ottenne l'appoggio del \"cesare\" Giovanni Ducas, coinvolgendo nella ribellione anche il suo braccio destro, Giorgio Paleologo. Rabbonito Niceforo Melisseno (diventato nel frattempo suo cognato sposando sua sorella Eudocia Comnena) con la promessa del titolo di \"Cesare\", le due famiglie si incontrarono a Tzurullon, in Tracia, e decisero che Alessio sarebbe stato incoronato basileus. Botaniate saggiamente non oppose resistenza (l'esercito di Alessio era appunto accampato a Tzurullon) e si ritir\u00f2 in un monastero. Alessio quindi divenne imperatore la domenica di Pasqua, del 4 aprile 1081, all'et\u00e0 di trentatr\u00e9 anni.\nDivenuto imperatore, Alessio adott\u00f2 il figlioletto di Michele VII e di Maria, il principe Costantino Ducas, proclamandolo suo erede al trono, e convivendo ufficialmente con Maria nel palazzo di Mangana. Anna Comnena, nella sua \"Alessiade\", rigetta sbrigativamente l'ipotesi che Alessio e Maria avessero una relazione, indicandola come una maldicenza nata nell'ambiente di corte per l'invidia verso la carriera fulminea di Alessio: la permanenza di Maria al palazzo sarebbe dovuta al fatto che fosse straniera, senza famiglia, e pertanto si sarebbe legata ai Comneni ben prima dell'abdicazione di Niceforo. Anna Comnena adduce a conferma la testimonianza di avere sentito direttamente dall'imperatrice Maria questa versione dei fatti (Anna infatti per un lungo periodo visse assieme a Maria nel palazzo di Mangana). Il coinvolgimento di Alessio con Maria continu\u00f2 e poco dopo la nascita di sua figlia Anna, ella fu fidanzata a Costantino Ducas e trasferita a vivere al palazzo di Mangana con lui e Maria. La situazione tuttavia mut\u00f2 drasticamente nel 1087, quando nacque il figlio primogenito, Giovanni II Comneno: l'impegno di Anna con Costantino fu annullato, ella fu trasferita al palazzo imperiale per vivere con sua madre Irene e sua nonna, la formidabile Anna Dalassena, e la condizione di erede di Costantino fin\u00ec. Alessio si estrani\u00f2 da Maria, che venne privata del suo titolo imperiale, poco dopo l'adolescente Costantino mor\u00ec e Maria fu confinata in un convento.\nConflitti durante il regno di Alessio (1081-1091).\nIl regno di Alessio dur\u00f2 quasi trentasette anni e fu caratterizzato da una serie quasi ininterrotta di conflitti, anche se l'imperatore riusc\u00ec quasi miracolosamente a evitare un attacco contemporaneo da Oriente e da Occidente. Nella fase iniziale del suo regno dovette respingere il formidabile attacco dei Normanni, condotto da Roberto il Guiscardo e suo figlio Boemondo, sbarcati nel 1081, con un forte esercito in Epiro forti dell'appoggio di Papa Gregorio VII. Il papa era infatti impegnato nella guerra delle investiture con Enrico IV, imperatore del Sacro Romano Impero, e aveva bisogno dell'alleanza militare di Roberto: in cambio, il sovrano normanno ottenne una giustificazione formale all'invasione.\nIl 18 ottobre i Normanni sconfissero l'esercito imperiale nella battaglia di Durazzo, grazie a questa vittoria presero con facilit\u00e0 Durazzo, Valona e Corf\u00f9, era la prima sconfitta che Alessio subiva nella sua carriera militare. Nemmeno il sostegno veneziano era stato sufficiente a bloccare l'avanzata normanna, che dopo il blocco della flotta normanna a Durazzo aveva convinto l'imperatore nel maggio 1082 a ricompensare i Veneziani con la \"Crisobolla\" del 1082, con cui, oltre a concedere al doge Domenico Silvo il titolo di \"protosebastos\" e al Patriarca di Grado quello di \"hyperthymos\", riconosceva soprattutto ai Veneziani il diritto di commerciare senza esazione di alcun dazio in tutti i territori dell'impero e di avere assegnato un quartiere a Costantinopoli affacciato sul Corno d'Oro.\nIntanto, dissidi interni con il partito filo-tedesco (secondo Anna, frutto dell'alleanza fra Alessio ed Enrico IV) richiamarono Roberto in Italia e i domini normanni in terra bizantina furono affidati a Boemondo. Egli penetr\u00f2 in profondit\u00e0 nel territorio bizantino, attraverso Joannina e Trikala, fino a Larissa, in Tessaglia, dove pose l'assedio il 23 aprile 1083. Alessio, che dall'esperienza fatta con Roberto si era convinto che \u00ab\"il primo assalto della cavalleria dei latini era irresistibile\"\u00bb, decise di incominciare le operazioni con tattiche di guerriglia. Solo dopo vari tentativi decise lo scontro aperto e Alessio vinse nei dintorni di Larissa una fondamentale battaglia: Boemondo, imbaldanzito dai successi fino ad allora ottenuti, non seppe come reagire, e si ritir\u00f2 verso le posizioni stabilite (Durazzo e Valona sulla costa), occupando Kastoria, e stabilendovi un forte distaccamento di conti, con a capo Gualtieri I di Brienne (che Anna chiama \"Bryennius\"). Alessio quindi assedi\u00f2 subito Kastoria, e la prese nell'ottobre/novembre del 1083, offrendo garanzie e denaro ai conti che fossero passati dalla sua parte. Boemondo, vedendo i rovesci militari e soprattutto il tradimento aperto di parte dei conti, non pot\u00e9 fare altro che salpare verso la Puglia e chiedere l'aiuto del padre, Roberto.\nRoberto ritorn\u00f2 quindi rapidamente in Grecia, ma fu ripetutamente sconfitto dai veneziani in una serie di battaglie navali, di cui l'ultima fu la famosa battaglia di Butrinto. Si ripar\u00f2 con la sua flotta a Corf\u00f9, ma improvvisamente si ammal\u00f2 e mor\u00ec a Cefalonia il 17 luglio 1085. Suo figlio Ruggero Borsa, appoggiato dalla madre Sichelgaita di Salerno, eredit\u00f2 i domini paterni in Italia (a scapito di Boemondo) e nonostante le proteste di Boemondo decise che le sorti normanne in territorio bizantino fossero ormai segnate: torn\u00f2 col corpo di Roberto in Italia e dovette affrontare una furiosa tempesta nell'attraversare lo stretto di Otranto. Alessio (come dice Anna) \u00ab\"tir\u00f2 un sospiro di sollievo\"\u00bb alla notizia che Roberto era morto, e riconquist\u00f2 rapidamente i territori persi.\nIn Anatolia, la situazione rimase quasi sempre turbolenta: Alessio si trovava a dover gestire una situazione molto difficile conseguente alla sconfitta di Romano IV nella battaglia di Manzicerta (1071). I turchi Selgiuchidi infatti, dopo quella vittoria, non vedendo pagato il loro tributo di liberazione nei confronti di Romano (che non era riuscito a riprendersi il trono), avevano invaso tutta l'Asia Minore. Intorno al 1080 Suleyman ibn Qutulmish, nipote del sultano selgiuchide Alp Arsl\u0101n, il vincitore di Manzicerta, controllava gi\u00e0 tutto il territorio dell'Asia Minore dalla Cilicia all'Ellesponto, fondando su questo territorio bizantino il sultanato di al-R\u016bm, cio\u00e8 il \"sultanato romeo\", con capitale Iconio (attuale Konya). Alessio si rassegn\u00f2 al fatto che tutta l'Asia minore fosse sotto dominio turco, e concluse un trattato di pace con Suleyman nel giugno 1081, con il quale al sultano veniva riconosciuto il dominio su Nicea e in cambio si impegnava a non saccheggiare la Bitinia con il suo capoluogo Nicomedia, che rimaneva in mano all'impero.\nDissidi interni fra gli eredi del sultano Malik Shah I, figlio di Alp Arsl\u0101n, portarono a una frammentazione politica dell'immenso impero dei turchi Selgiuchidi e a una serie di guerre civili, nelle quali Suleyman fu costretto al suicidio presso Antiochia nel 1085. Ci\u00f2 permise ad Alessio di concentrarsi per circa un decennio sul fronte europeo; tuttavia, nel caos che regnava nei territori turchi, l'emiro selgiuchide Abu l-Qasim si impadron\u00ec di Nicea, e giunse ad attaccare Nicomedia, mentre l'emiro \u00c7aka (Zachas, o Tsacha) occupava Smirne e le isole di Lesbo e Chio con una potente flotta corsara, nel 1090.\nIn Occidente, dopo le trionfanti conquiste di Basilio II Bulgaroctono che aveva annesso l'impero di Bulgaria, nuove invasioni dei Peceneghi e poi dei Cumani in Tracia avevano riportato i Balcani nel caos: per di pi\u00f9, i manichei Bogomili avevano fatto causa comune con questi nuovi popoli invasori.\nIn particolare, i Peceneghi, di molto superiori numericamente all'esercito bizantino, giunsero a minacciare da vicino Costantinopoli, mentre \u00c7aka con la sua flotta si apprestava all'assedio dal mare, intuendo che il punto debole della citt\u00e0 era proprio sul mare. Allo stesso tempo, \u00c7aka prendeva accordi con i Peceneghi, in modo che occupassero il Chersoneso.\nL'inverno 1090-1091 fu il pi\u00f9 duro del regno di Alessio: l'incubo di un attacco contemporaneo sulla capitale da est e da ovest si stava avverando, mentre \u00ab\"il durissimo inverno bloccava le uscite su ogni lato, via terra e via mare\"\u00bb. Alessio si salv\u00f2 col primo dei suoi capolavori politici: si alle\u00f2 con i Cumani, una popolazione nomade di lingua turca che era penetrata nei Balcani assieme ai Peceneghi, seguendo il vecchio schema romano di alleanza con i barbari. La battaglia decisiva si ebbe ai piedi del monte Levunium (Levounion), presso il fiume Maritza, il 29 aprile 1091, e si risolse in una quasi completa distruzione dei Peceneghi. Anna Comnena riporta la grandissima impressione che fece a Costantinopoli questa grandiosa vittoria, che veniva dopo decenni di continue sconfitte per l'Impero:\nRotto l'accerchiamento, fu facile sbarazzarsi di \u00c7aka: Alessio, anche in questo caso, comp\u00ec un piccolo capolavoro. Nel 1092 a Suleyman era succeduto come sultano suo figlio Qilij Arslan I, che aveva trasferito la corte e l'harem da Iconio a Nicea dopo l'assassinio di Ab\u016b l-Q\u0101sim, consolidando in questo modo il potere della dinastia selgiuchide di R\u016bm in Asia Minore. Alessio volse quello che poteva essere un pericolo potenziale a suo vantaggio, rinnovando il vecchio trattato di pace con Kili\u011f Arslan, e servendosi dell'amicizia del sultano per eliminare \u00c7aka, che venne brutalmente assassinato, nel 1092, nonostante fosse suocero del nuovo sultano.\nQuesta doppia vittoria rappresenta il primo grande successo della politica spregiudicata di Alessio, e sar\u00e0 un paradigma anche per i successivi anni di regno: Alessio, avendo usato i Cumani contro i Peceneghi e Kili\u011f Arslan contro \u00c7aka (e prima ancora, i Veneziani contro i Normanni), non esiter\u00e0 a usare i Turchi contro i Crociati e i Crociati contro i Turchi, in un alternarsi di alleanze che apparir\u00e0 come codardia agli occhi degli storici occidentali, ma che rappresent\u00f2 il genio dell'uomo e la massima raffinatezza della diplomazia bizantina.\nLa Prima Crociata (1096-1099).\nNel 1096, quando le nubi minacciose che incombevano sull'impero bizantino, da Oriente e Occidente sembravano diradarsi, Alessio dovette affrontare le difficolt\u00e0 provocate dall'arrivo dei cavalieri della Prima crociata. \u00c8 ancora controverso il fatto se Alessio avesse richiesto o no una crociata in Oriente: sicuramente egli fece una richiesta di aiuto a Papa Urbano II, accompagnata da richieste di trattative per una riunificazione ecclesiastica, nel 1089, ma molto probabilmente si trattava solo della richiesta di un corpo di spedizione per combattere i Turchi. Nello stesso periodo critico (1090-1091) in cui Costantinopoli era accerchiata, ci fu probabilmente una richiesta di aiuto al conte Roberto II di Fiandra: Anna parla di 500 cavalieri e di un \u00ab\"regalo di 150 cavalli\"\u00bb che arrivarono quando Ab\u016b l-Q\u0101sim minacciava Nicomedia, nella primavera del 1090. Questo fatto fu usato in seguito come \"prova\" di una richiesta di una crociata: erano tuttavia richieste generiche di aiuto in un momento critico per l'impero. Non ci fu mai un invito a intraprendere una crociata, anche perch\u00e9 il concetto stesso di \"crociata\" era estraneo al sentire orientale: fonti filo-latine posteriori (Teodoro Scutariote) parlano di un appello fatto al papa durante il Concilio di Piacenza del 1095, tuttavia queste fonti secondo alcuni storici moderni sono assai dubbie. Fra gli scrittori occidentali, Bernoldo di Costanza nel suo \"Chronicon\" compila un resoconto dettagliato del Concilio di Piacenza, a cui con tutta probabilit\u00e0 partecip\u00f2 personalmente, e menziona una richiesta di aiuto da parte di ambasciatori Bizantini: tuttavia, la sua voce \u00e8 isolata, e questa richiesta d'aiuto non compare in nessun'altra opera coeva in Occidente.\nIl primo gruppo di Crociati, guidato da Pietro l'eremita (che Anna chiama sarcastica \u039a\u03bf\u03c5\u03ba\u03bf\u03cd\u03c0\u03b5\u03c4\u03c1\u03bf\u03c2), arriv\u00f2 a Costantinopoli il 1\u00ba agosto del 1096, destando la costernazione e l'imbarazzo di Alessio: egli infatti pensava a un aiuto da parte dell'occidente nella sua guerra contro i Turchi, e non all'immenso stuolo di gente comune che si era invece riversato sulle sue terre, creando non poco scompiglio fin dal suo apparire nei Balcani.\nAlessio affront\u00f2 il problema spedendo la moltitudine in Asia Minore (6 agosto 1096). Fin quasi subito emersero differenze e gelosie fra Franchi e Normanni: questi ultimi, circa 10.000 in tutto, saccheggiarono i dintorni di Nicea compiendo crudelt\u00e0 orribili contro la popolazione civile, in massima parte bizantina e quindi cristiana (Anna riferisce che arrivarono a infilzare e arrostire al fuoco persino i neonati). Quando tornarono al campo, nei pressi di Elenopoli, nacquero dissidi con i Franchi, che invece erano rimasti al campo. I Turchi abilmente sfruttarono queste invidie: quando i Normanni attaccarono la vicina citt\u00e0 di Xerigordos, lasciarono che essi penetrassero in citt\u00e0, prendendola poi con un furioso assedio, nel quale i Normanni o morirono, o furono presi prigionieri e spediti in Khorasan. Successivamente, i Turchi liquidarono anche il grosso delle forze di Pietro l'Eremita: Anna riferisce che lo stratagemma fu quello di diffondere nell'accampamento dei Franchi la falsa notizia che i Normanni avrebbero preso Nicea, e non avrebbero voluto dividere con nessuno il bottino. Anna aggiunge poi ironica:\nI Turchi invece li attendevano in un'imboscata nei pressi del fiume Drakon, dove non si salv\u00f2 quasi nessuno. L'intera operazione denotava una certa ambiguit\u00e0 nelle posizioni di Alessio (che Anna non conferma n\u00e9 smentisce), dato che Qilij Arslan I era in quel periodo in pace con l'impero bizantino. Il disastro fu talmente grande, che le ossa dei morti furono usate in seguito per consolidare le mura di Nicea. Anna testimonia che molti decenni dopo si potevano ancora vedere le mura della citt\u00e0 fatte di pietre mescolate a ossa.\nIl secondo e assai pi\u00f9 serio stuolo di cavalieri, guidato da Goffredo di Buglione, arriv\u00f2 a Costantinopoli nel dicembre 1096 con la promessa di rifornirlo con vettovaglie in cambio di un giuramento di fedelt\u00e0 feudale e della promessa che le vittorie da esso conseguite avrebbero fatto recuperare all'impero bizantino un numero di citt\u00e0 importanti e di isole \u2014 Nicea, Chio, Rodi, Smirne, Efeso, Filadelfia, Sardi, e di fatto gran parte dell'Asia Minore (1097\u20131099).\nTuttavia, \u00e8 innegabile che l'intenzione di alcuni cavalieri fosse evidentemente quella di coronare l'antico sogno normanno di conquista dell'impero: soprattutto da parte di Boemondo, il quale era animato da sentimenti di vendetta dopo la sconfitta di Larissa del 1083. Per questo motivo, a Boemondo non fu concesso il titolo di \"domestico dell'est\", come egli aveva inizialmente chiesto, per paura che se ne servisse per danneggiare gli interessi dell'impero. Ottenuto il giuramento feudale di quasi tutti i conti, Alessio fece traghettare le armate al di l\u00e0 del Bosforo nell'aprile 1097, mentre prendeva segretamente accordi con Raimondo di Saint-Gilles, conte di Tolosa, che era avversario personale di Goffredo di Buglione.\nLa prima operazione congiunta dell'esercito bizantino (comandato da Tatikios) e crociato fu la conquista di Nicea, che era stata lasciata inspiegabilmente sguarnita dal sultano Kilij Arslan, in quel momento impegnato in battaglia contro i Turchi della dinastia Danishmendidi a Melitene, in Armenia, l'assedio cominci\u00f2 il 14 maggio. La mattina del 19 giugno i Crociati videro con stupore sulle torri della citt\u00e0 issate le bandiere bizantine, infatti questi ultimi non fidandosi dei Crociati si erano accordati con la guarnigione turca che consegn\u00f2 la citt\u00e0 a patto che non ci sarebbero stati saccheggi e carneficina, cosa che sarebbe sicuramente successa con la conquista crociata. La citt\u00e0 fu affidata a Manuele Butumite, i Crociati iniziarono a parlare di tradimento da parte dei Bizantini, ma questa mossa appariva consigliabile anche per salvare i civili di Nicea che erano Bizantini e non Turchi.\nLa marcia dell'esercito bizantino-crociato fu poi rapidissima, e segu\u00ec la vecchia strada romana che portava da Nicea a Dorileo e Iconio, e poi puntava a nord, verso Cesarea in Cappadocia, e infine, passando per Germanicea, terminava ad Antiochia: i Turchi furono ripetutamente sconfitti a Dorylaeum il 1\u00ba luglio 1097, a Hebraike, dove fu sconfitto il sultano Qilij Arslan I in persona, e infine ad Augustopoli. A questo punto i Turchi si ritirarono nell'interno dell'Anatolia, e l'esercito crociato punt\u00f2 direttamente su Antiochia, dove arriv\u00f2 il 21 ottobre 1097. Nel lungo assedio che ne segu\u00ec (fino al 3 giugno 1098), l'esercito bizantino inspiegabilmente si rifugi\u00f2 a Cipro per ordine di Taticius. Gli storici Latini imputano questa defezione alla vigliaccheria di Alessio; Anna dice che essa invece fu dovuta a uno stratagemma dell'odiatissimo Boemondo, che voleva fondare ad Antiochia un principato indipendente, rompendo quindi in modo fraudolento il giuramento fatto ad Alessio prima della partenza. La verit\u00e0 \u00e8 che probabilmente Alessio non aveva nessuna intenzione di impegnarsi a fondo nella conquista di una citt\u00e0 cos\u00ec importante e cos\u00ec lontana, e voleva invece consolidare prima i territori appena strappati ai turchi in Asia Minore. Cos\u00ec si spiega facilmente il fatto che invi\u00f2 quasi subito suo cognato Giovanni Ducas a conquistare Smirne ed Efeso, e poi anche Filadelfia e Sardi nel giugno 1098.\nI Crociati affrontarono quindi da soli il potente esercito turco, al comando di Kirbogha (\u039a\u03bf\u03c5\u03c1\u03c0\u03b1\u03b3\u03ac\u03bd), emiro di Mosul, mandato dal sultano di Khorasan per rioccupare Antiochia: i Crociati, contro ogni aspettativa (\"aiutati da una potenza divina\" dice Anna) sbaragliarono l'esercito turco il 26 giugno 1098. Boemondo (come era prevedibile) fond\u00f2 un principato indipendente: le violente proteste di Alessio non ebbero nessun effetto, e i Crociati proseguirono rapidamente nella conquista della costa della Siria. Conquistata la costa siriana, i Crociati giunsero rapidamente a Gerusalemme, che fu presa il 15 luglio 1099. Alessio appoggi\u00f2 la candidatura di Raimondo IV di Tolosa a re di Gerusalemme, in modo da arginare le ambizioni di Boemondo, ma alla fine la corona fu offerta a Goffredo di Buglione.\nFu a questo punto che le ambizioni frustrate di Raimondo e le preoccupazioni di Alessio per la presenza di Boemondo ad Antiochia, vera e propria spina nel fianco nei possedimenti dell'impero, trovarono un potente punto di contatto. Quando i Crociati furono sconfitti di l\u00ec a poco a Ramleh, Alessio da abile politico sfrutt\u00f2 la situazione a proprio vantaggio: invi\u00f2 subito un'ambasceria al califfo fatimide, riscattando i conti che erano stati presi in ostaggio, tra cui vi era anche Goffredo, comprando cos\u00ec la loro neutralit\u00e0. Contemporaneamente, si accord\u00f2 con Raimondo per rafforzare la presenza dei Crociati sulla costa siriana: per i Bizantini, egli chiese che Laodicea e di fatto tutte le citt\u00e0 della costa siriana venissero riconsegnate all'impero, mentre in cambio Raimondo creava per s\u00e9 la contea di Tripoli. I Bizantini sostennero finanziariamente Raimondo: Alessio ordin\u00f2 al duca di Cipro, Eumazio Philokales, di collaborare con i Crociati nella costruzione del castello di Monte Pellegrino. In tal modo, Raimondo poteva efficacemente controllare eventuali mosse di Boemondo.\nL'ardito piano di Alessio, e in particolare la consegna di Laodicea ai Bizantini, costrinse Boemondo a venire allo scoperto, rivelando i piani lungamente nascosti: il nipote Tancredi fu inviato ad assediare Laodicea. Raimondo \"tent\u00f2 di dissuaderlo\" (cos\u00ec dice Anna), ma invano. Raimondo torn\u00f2 alla sua roccaforte di Tripoli, mentre Tancredi entrava in Laodicea (1100). Antiochia rimaneva quindi la spina nel fianco della politica orientale di Alessio.\nIl secondo conflitto normanno (1105-1107).\nGli eventi di Laodicea furono l'inizio delle ostilit\u00e0 aperte fra Boemondo e l'impero. Tuttavia, Boemondo dovette combattere contemporaneamente anche con i Turchi, il che facilit\u00f2 enormemente il compito di Alessio. Infatti, non appena i Latini furono sconfitti nella battaglia di Harran (1104), Alessio fulmineo occup\u00f2 le fortezze della Cilicia, Tarso, Adana e Mamistra, mentre la flotta bizantina, comandata dall'ammiraglio Cantacuzeno, occupava Laodicea e le altre citt\u00e0 costiere fino a Tripoli.\nBoemondo si rese conto di essere troppo debole, lasci\u00f2 Tancredi ad Antiochia, e torn\u00f2 in Italia (Anna dice che addirittura fece il viaggio dentro una bara, diffondendo la voce che Boemondo fosse morto, in modo da arrivare inosservato in occidente). Viaggi\u00f2 poi in tutta Italia e Francia in cerca di aiuto, e nei suoi viaggi fu lui a contribuire maggiormente alla leggenda del tradimento di Alessio. Nonostante gli intenti di Boemondo fossero palesi, egli ottenne il sostegno di papa Pasquale II: quest'ultimo appoggi\u00f2 l'idea di una \"crociata\" contro i Bizantini, stabilendo quindi una significativa differenza rispetto alla politica neutra nei confronti di Costantinopoli del suo predecessore, Urbano II.\nAlessio per\u00f2 non attese i movimenti di Boemondo, e rafforz\u00f2 le difese di Durazzo, e si stabil\u00ec col grosso dell'esercito a Tessalonica. Il senso di sgomento per una probabile invasione normanna fu per\u00f2 grande: Anna racconta in una pagina affascinante dell\"Alessiade\":\nRaccolto un esercito, Boemondo attravers\u00f2 il mare Adriatico da Otranto a Valona il 9 ottobre 1107, e si ripresent\u00f2 sotto le mura di Durazzo, esattamente come ventisei anni prima: ma non aveva capito che i rapporti di forza erano notevolmente cambiati. Anzi, la sorprendente differenza fra l'esercito di Alessio nelle due battaglie di Durazzo mostra quanto si fosse rafforzato, di anno in anno, di battaglia in battaglia, l'esercito bizantino. In particolare, mentre nel 1081 mancava del tutto una flotta bizantina (tanto che Alessio in quella occasione dovette affidarsi completamente ai Veneziani), nel 1107 la flotta comandata da Isacco Contostefano (e poi, sostituito Isacco, da Mariano Mavrocatacalon, cognato di Anna e uno dei collaboratori pi\u00f9 fidati di Alessio) fu determinante nel tagliare completamente i rifornimenti di Boemondo dalla Puglia. Contemporaneamente, Alessio interrompeva le comunicazioni con l'entroterra: una parte dell'esercito normanno fu sconfitto due volte da Cantacuzeno presso Valona (nell'ultima battaglia fu preso prigioniero il comandante in capo dell'esercito normanno, il conte Ugo di Saint Pol). L'assedio di Durazzo divenne quindi impossibile, e addirittura dileggiato dagli assediati, Boemondo fu costretto dopo meno di un anno a venire a patti, e ad accettare l'umiliante trattato di Devol (dal nome della citt\u00e0 di Diabolis, ora Devoll, in Albania, settembre 1108). Il trattato stabiliva che Boemondo rinunciasse a qualsiasi pretesa di dominio sul mar Adriatico; Boemondo inoltre si riconosceva vassallo di Alessio e confermava il possesso bizantino di Laodicea e delle fortezze in Cilicia (Tarso Adana e Mamistra). In compenso si vedeva riconosciuto il potere su Antiochia, col titolo di \"sebastocratore\", cio\u00e8 sotto forme simili a quelle di un dominio feudale: alla morte di Boemondo, il \"feudo\" d'Antiochia sarebbe comunque passato sotto il dominio diretto bizantino.\nDopo sei mesi Boemondo moriva: Tancredi per\u00f2 rimaneva saldo nel suo possesso di Antiochia, e i tentativi di Alessio di coalizzare i principi crociati in Terrasanta contro Tancredi fallirono. Il trattato di Devol sembra quindi avere mancato il suo scopo principale, cio\u00e8 la resa di Antiochia; tuttavia, rafforzava notevolmente il dominio bizantino sul mar Adriatico e sui Balcani, spostando quindi definitivamente il baricentro dell'impero bizantino dall'Oriente e dall'Asia Minore all'Occidente. Se il trattato stabiliva quindi le linee generali della politica per gli anni a venire, metteva per\u00f2 l'impero bizantino in linea di collisione diretta con l'altra grande potenza balcanica, cio\u00e8 il regno d'Ungheria. \u00c8 significativo che tra i firmatari del trattato di Devol ci siano anche i rappresentanti del kral (cio\u00e8, re) d'Ungheria; Alessio, con la sua consueta preveggenza, favor\u00ec il matrimonio di suo figlio Giovanni con Piroska d'Ungheria (poi chiamata Irene), figlia del re Ladislao I d'Ungheria.\nGli ultimi anni (1110-1118).\nDurante gli ultimi anni di vita Alessio perse gran parte della sua popolarit\u00e0. Gli ultimi anni (1110-1118) furono contrassegnati da persecuzioni dei seguaci delle eresie pauliciane e dei bogomili\u00a0\u2013 uno dei suoi ultimi atti fu mandare al rogo Basilio, un capo bogomilo con cui egli aveva ingaggiato una disputa teologica. La descrizione trionfante del rogo di Basilio nell'ippodromo da parte di Anna \u00e8 disgustosa, e rappresenta bene il clima di sospetto e di disputa teologica che caratterizz\u00f2 questi ultimi anni di regno. C'\u00e8 poi da dire che la persecuzione contro i bogomili aveva pi\u00f9 che altro un carattere politico, in quanto essi costituivano (secondo la testimonianza precisa di Anna) una specie di enclave politica nella citt\u00e0 di Filippopoli, e quindi potevano rappresentare un motivo di destabilizzazione nel cuore dei Balcani (come era gi\u00e0 successo negli anni 1090-1091). Dal resoconto di Anna Comnena si intravede in questa repressione dei bogomili anche una certa avversione per il neoplatonismo, e in particolare per Giovanni Italo, che era succeduto a Michele Psello nella carica di \"Console dei filosofi\". Infatti, in un passo molto significativo, Anna contesta in egual misura manichei e filosofi neoplatonici, e dice di Porfirio che:\nAlessio inoltre riprese il confronto con i Turchi (1110\u20131117): infatti, nel 1110 il figlio di Kili\u011f Arslan, Maliksh\u0101h, riusciva a liberarsi dalla servit\u00f9 dei Selgiuchidi di Aleppo (Kili\u011f Arsl\u0101n era morto in battaglia nel 1107 contro Ridwan ibn Tutush, re di Aleppo), e aveva ristabilito le sorti del Sultanato selgiuchide di R\u016bm, tanto da minacciare l'impero con le solite scorrerie fino a Nicea, che assediarono nel 1113 ma con un nulla di fatto. Nel frattempo un nuovo pericolo veniva da Occidente, rischiando di aprire la guerra su due fronti, infatti una marina composta da Pisani e Genovesi minacciava di saccheggiare la costa ionica dell'impero. Alessio per non rischiare la guerra su due fronti, firm\u00f2 un trattato con i Pisani, a cui concedeva una base commerciale permanente a Costantinopoli. In tal modo Alessio pot\u00e9 concentrarsi per poter risolvere definitivamente la questione turca, e si lanci\u00f2 in una grande campagna contro i Turchi, riuscendoli a vincere grazie anche a una nuova formazione, chiamata \"parataxis\", nei dintorni di Filomelio (1116). Secondo quanto racconta Anna, la nuova formazione dest\u00f2 lo stupore e lo sgomento di Manalugh, il vecchio comandante delle truppe del nuovo sultano Maliksh\u0101h. Alessio per\u00f2 non si fid\u00f2 di procedere oltre, verso Iconio, e quindi il confine alla sua morte rimase fissato alla citt\u00e0 di Filomelio, fu l'ultima vittoria che Alessio ottenne, in quanto non combatt\u00e9 pi\u00f9 dopo questa, visto il suo precario stato di salute.\nMorte.\nLa morte di Alessio (15 agosto 1118) dovette essere dolorosa. Anna parla di \"gotta\" ma sottolinea pure che Alessio era estremamente parco nel mangiare; dalla descrizione nella fine del XV libro dell\"Alessiade\" si intuisce per\u00f2 che Alessio mor\u00ec per enfisema polmonare (forse per i frequenti attacchi d'asma?). L'agonia fu aggravata dalle ansie della successione che sua moglie Irene voleva alterare a favore del marito di sua figlia Anna, Niceforo Briennio, per il quale fu creato lo speciale titolo di \"panhypersebastos\" (\"sopra tutti onoratissimo\"). Questi intrighi secondo alcuni storici contemporanei disturbarono perfino le sue ultime ore di agonia. \u00c8 significativo peraltro che Anna in questo punto della sua narrazione sia alquanto confusa e reticente: Zonara e Niceta Coniata riempiono molti dei vuoti di Anna, ma erano anche ammiratori entusiasti di Giovanni II Comneno, il quale, secondo Anna, non appena seppe che il padre stava morendo, si affrett\u00f2 ad occupare il palazzo imperiale, lasciando al capezzale la madre Irene e le sorelle Anna, Eudocia e Maria. Date queste circostanze storiche (chi riporta i fatti non era presente, e chi era presente non li riporta), \u00e8 probabile che le ultime ore di Alessio Comneno rimarranno per sempre avvolte nel mistero.\nQuest'ultimo episodio mostra come Alessio fu fino alla fine estremamente sensibile all'influsso delle donne della sua famiglia: se negli ultimi anni fu sotto l'influenza della moglie Irene (che Anna stessa definisce molto devota e dedita solo allo studio delle sacre scritture), per gran parte del suo regno egli fu sotto la forte influenza di sua madre Anna Dalassena, una donna dotata di una sensibilit\u00e0 e saggezza politiche fuori dal comune. Ella, in modo unico e inconsueto, fu infatti incoronata come \"imperatrice augusta\" (ossia basilissa) al posto della moglie Irene. Dalassena fu l'effettiva amministratrice dell'impero bizantino durante le lunghe assenze di Alessio nelle campagne militari, ed ebbe una fortissima influenza sull'educazione dei numerosi figli di Alessio, fra cui la stessa Anna Comnena. A questo proposito, rimane tuttora un mistero il motivo per cui nell\"Alessiade\" Anna Comnena non parli (se non di sfuggita) della morte di Anna Dalassena.\nPolitica interna.\nIl complesso di riforme tese a migliorare e rafforzare l'esercito sotto il regno di Alessio sono la base di quella che \u00e8 nota agli storici come \"rinascita\" dei Comneni. Tuttavia, per fare questo, e per scalzare dal potere imperiale l'aristocrazia burocratica della capitale che aveva dominato per gran parte dell'XI secolo (i famosi \"quattordici imperatori\" di Michele Psello), Alessio si alle\u00f2 con i poteri nobiliari locali: cio\u00e8, si alle\u00f2 con le grandi famiglie nobiliari di proprietari terrieri contro le quali avevano combattuto senza sosta tutti gli imperatori del X secolo, da Romano I Lecapeno fino a Basilio II. In questo senso, la riforma dei Comneni secondo alcuni storici \u00e8 superficiale, e accelera invece il processo di destrutturazione della piccola propriet\u00e0 terriera dei contadini-soldati (stratioti) su cui si basava il sistema dei thema inaugurato da Eraclio I (610-641). Il contadino-soldato, da piccolo proprietario diventa quindi un suddito del pronoiario (vedi sezione successiva), con delle forme simili al feudalesimo occidentale. Essendo questo in antitesi con il concetto statale (centralista) romano, anche se nell'immediato ci\u00f2 permise di ricostituire un esercito, sulla lunga distanza le concessioni fatte all'aristocrazia terriera finirono per accelerare il collasso dell'impero verso la catastrofe della Quarta crociata.\nIl sistema della \"pr\u00f2noia\".\nUn esempio di questa progressiva feudalizzazione \u00e8 dato dal sistema usato per arruolare sudditi Bizantini, quello della \"pronoia\": come ricompensa per il servizio militare prestato, si consegnavano ai cittadini illustri dei terreni perch\u00e9 li amministrassero (\u03b5\u1f30\u03c2 \u03c0\u03c1\u03cc\u03bd\u03bf\u03b9\u03b1\u03bd). L'usufruttuario non era padrone del fondo (che era invece propriet\u00e0 dello Stato): non poteva quindi venderlo, e inizialmente neppure lasciarlo in eredit\u00e0, la pronoia infatti finiva generalmente alla morte del concessionario. Tuttavia, il concessionario poteva gestire tutti i beni presenti sul fondo, contadini compresi, i quali pagavano a lui le tasse e gli altri introiti del terreno: il concessionario era insomma il rappresentante dello Stato per i cittadini del fondo.\nA rendere questo istituto ancora pi\u00f9 simile a un feudo fu la sua militarizzazione: inizialmente infatti, quando fu introdotta verso la met\u00e0 dell'XI secolo, la pronoia non aveva nessun carattere militare. Sotto il regno di Alessio invece, la concessione di un terreno in pronoia implicava che il concessionario partecipasse alle guerre (di solito, a cavallo e con l'armatura), e accompagnato da una truppa di fanteria, pi\u00f9 o meno numerosa a seconda dell'estensione del fondo.\nSvalutazione e riforma monetaria (1092).\nDal punto di vista pi\u00f9 strettamente economico, il prezzo pagato per il rafforzamento dell'esercito e l'espansione territoriale fu per\u00f2 elevato: inflazione, appalto delle imposte, corruzione.\nAlessio infatti eredit\u00f2 un impero con un esercito debole, e con le finanze dissestate: il vecchio sistema fiscale dei thema basato sul contadino-soldato (stratiota) era crollato nei decenni precedenti, tanto che nelle sue prime campagne contro i Normanni e contro i Peceneghi, Alessio fu costretto a vendere persino gli arredi ecclesiastici per fare fronte alle spese del suo esercito. In seguito, Alessio riscatt\u00f2 parte dei beni impegnati: tuttavia, fu costretto ad esercitare una pressione fiscale senza precedenti.\nSegno dell'inflazione fu la circolazione, assieme al consueto \"nomisma\" d'oro, di monete di leghe inferiori. Questo da un certo punto di vista fu un vantaggio per il fisco, che metteva in circolazione monete di valore inferiore, ma poi nella tassazione esigeva monete in valore pieno; Alessio per\u00f2 nel 1092 si vide costretto a varare un'imponente riforma monetaria, in cui fissava un'equivalenza fra monete d'oro e monete di altre leghe. Venne abolito l'uso del nomisma d'oro puro, introducendo l\"hyperpyron\" (letteralmente, \"super-puro\"), una moneta che pesava quanto il vecchio nomisma (4.55 grammi), ma era di una lega leggermente inferiore all'oro puro (20 carati e mezzo contro i 24 del nomisma). L\"hyperpyron\" era invece sicuramente \"puro\" rispetto ai \"nomisma\" di leghe inferiori che circolavano nei decenni precedenti.\nLa vecchia equivalenza 1 nomisma = 12 milaresia, la tradizionale moneta d'argento di 2 o 3 grammi, venne sostituita da quella che legava 1 hyperpyron = 48 aspron trachy, che era una moneta di 4.55 grammi di una lega (\"biglione\") di rame e argento, al 6% di argento. In sostanza, si passava da una equivalenza oro/argento 1:8 a una decisamente pi\u00f9 bassa, 1:3,3. La vecchia moneta aurea si era quindi svalutata a quasi un terzo del suo valore originale. L'hyperpyron avr\u00e0 comunque una storia lunga, sopravvivendo al disastro della quarta crociata (1204): l'ultima emissione di hyperpyron risale alla coreggenza di Giovanni V Paleologo e Giovanni VI Cantacuzeno (1347-1354).\nEvoluzione dei titoli.\nSegno di tutti questi fenomeni sociali (feudalizzazione, inflazione, corruzione) fu anche la progressiva svalutazione di alcuni titoli: il titolo di cesare (\u039a\u03b1\u03af\u03c3\u03b1\u03c1), che sotto il regno di Romano IV Diogene era ancora un titolo elevato, al tempo di Alessio passa in secondo piano con l'introduzione del titolo del sebastocratore (\"sebastos\" pi\u00f9 \"autocrator\"), creato appositamente per il fratello Isacco Comneno. Con questo stratagemma Alessio pot\u00e9 adempiere senza problemi alla promessa fatta al pretendente Niceforo Melisseno di assegnargli il titolo di cesare. La burocrazia bizantina si produsse poi in una serie infinita di combinazioni: si assiste in questo periodo alla creazione di titoli altisonanti, come \"panhypersebastos\", \"panentimohypertatus\", \"protosebastos\", che evidentemente dovevano assolvere efficacemente allo scopo di placare la vanit\u00e0 umana. Titoli altisonanti vennero concessi anche a stranieri: il doge di Venezia diventa \"sebastos\" (come pure Boemondo nel trattato di Devol), e si registra persino un turco insignito del titolo di duca di Anchialos.\nAnna riporta poi con estrema precisione tutta una serie di titoli usati nell'esercito (\"exousiasta\", \"thalassocrator\", \"duca della flotta\", \"drungarius\") il cui significato preciso non \u00e8 ancora noto, e che non compaiono (o compaiono, ma sono di importanza inferiore) nella \"cronografia\" di Michele Psello. Un altro esempio di svalutazione dei titoli \u00e8 dato dalla gerarchia nei thema: mentre fino a pochi decenni prima, la gerarchia stratego-catapano-duca aveva ancora significato, sotto Alessio il ruolo venerando dello stratego scompare del tutto. A capo dei vari thema (che peraltro si riducono molto di estensione e importanza) vengono creati solamente duchi, mentre i catepani sono solamente poco pi\u00f9 che un collaboratore dei duchi.\nRapporti con la Chiesa.\nInizialmente, sotto Alessio i rapporti con la Chiesa furono tesi: un elemento di tensione era l'istituto del \"charisticium\", simile alla pr\u00f2noia, in cui i monasteri e propriet\u00e0 dei monasteri venivano affidati a un concessionario. Ma mentre prima di Alessio il concessionario era un'autorit\u00e0 ecclesiastica, sotto Alessio fu l'imperatore stesso a dare in concessione propriet\u00e0 ecclesiastiche a laici, come una sorta di beneficio in cambio per esempio del servizio militare. Questo fu dovuto alla estrema necessit\u00e0 di denaro a cui l'impero doveva fare fronte nei numerosi conflitti del regno di Alessio: ai tempi della prima guerra contro i normanni Alessio si vide costretto persino a confiscare i tesori delle chiese. La reazione da parte degli ecclesiastici fu violenta, e Alessio nel 1082 emise una crisobolla in cui vietava nel futuro la confisca dei beni ecclesiastici.\nTuttavia, nel seguito i rapporti con la Chiesa furono molto buoni: nel caso della lotta contro i Bogomili e nella disputa con Giovanni Italo, l'accordo fra Alessio e il Patriarca di Costantinopoli Nicola III Kyrdiniates (detto il \"Grammatico\") fu completo. Alessio inoltre si adoper\u00f2 in favore dei monasteri rigidamente ascetici, garantendo ampi diritti di immunit\u00e0 e di autonomia politica al monastero di San Giovanni a Patmo e ai monaci del Monte Athos.\nNel 1107 Alessio attu\u00f2 una riforma del clero, con cui veniva istituito un ordine di predicatori, che dovevano avere a cura la morait\u00e0 popolare nelle proprie parrocchie. Da ricordare che Alessio fece edificare un grande ospedale e ostello per i poveri, che si trovava nell'attuale zona del palazzo di Topkap\u0131.\nFonti.\nLa principale fonte sulla vita di Alessio I Comneno \u00e8 l'Alessiade scritta da Anna Comnena, figlia primogenita di Alessio: essa \u00e8 una biografia molto dettagliata della vita di Alessio, e copre pressappoco il lasso di tempo dal regno di Romano IV Diogene, fino alla morte di Alessio avvenuta nel 1118. Edward Gibbon, il famoso storico britannico del XVIII secolo, ha un giudizio molto negativo sull'Alessiade. Anche studi moderni evidenziano alcune incongruenze: Anna \u00e8 reticente su fatti che potrebbero mettere in cattiva luce l'imperatore (per esempio, i rapporti col sultano Kili\u011f Arslan); \u00e8 abbastanza imprecisa nelle date, anticipando fatti posteriori, qualche volta omettendole del tutto; la sua geografia \u00e8 molto vaga; ha una fastidiosa abitudine a nascondere alcuni fatti, in particolare il racconto delle ultime ore di Alessio (libro XV) \u00e8 quanto mai confuso e poco convincente. Infine, Anna parla pochissimo del fratello Giovanni II Comneno, che succedette al padre: dai pochi riferimenti, si nota un'animosit\u00e0 non comune, dovuta al fatto che Anna sper\u00f2 per anni di succedere al trono. Quando questa sua ambizione rimase frustrata, Anna partecip\u00f2 con la madre Irene a una congiura per abbattere il fratello, ma venne scoperta e per questo esiliata in un convento, dove pass\u00f2 il resto della sua vita.\nGli storici moderni (come Georgij Aleksandrovi\u010d Ostrogorskij) tendono a considerare l'Alessiade nel suo complesso come una fonte di primo piano, dato che Anna fu pur sempre un personaggio di rilievo a corte, e che poteva quindi disporre di testimonianze e documenti originali in qualsiasi momento. La stessa Anna dice che parte dell'Alessiade \u00e8 desunta dalla storia di Niceforo Briennio, e parte dai dialoghi fra Alessio Comneno e Giorgio Paleologo, o fra Alessio e l'imperatrice Irene, a cui lei stessa fu presente. La storia sarebbe stata poi completata da informazioni di seconda mano, che Anna con tutta probabilit\u00e0 aggiunse, integrandole con le memorie personali, nei lunghi anni in cui fu confinata in convento, mor\u00ec nel 1153, sotto il regno del nipote Manuele I Comneno (1143-1180). Una prova della veridicit\u00e0 dell\"Alessiade\" sarebbe la presenza di parecchi fatti non riportati da storici latini contemporanei, in particolare nel racconto della prima crociata: per esempio, l'Alessiade \u00e8 l'unica fonte che contiene il testo integrale del trattato di Devol.\nAltre fonti coeve sono una \"storia\" incompiuta scritta dal marito di Anna, Niceforo Briennio, e che copre il periodo 1057-1081. L'opera tratta brevemente dell'ascesa della famiglia dei Comneni, ma si interrompe a met\u00e0 del regno di Niceforo III Botaniate. Da essa Anna trae notizie soprattutto per quanto riguarda l'ultimo periodo del regno di Botaniate, tuttavia non pu\u00f2 essere messa a paragone con l'Alessiade, in quanto egli non era un bravo scrittore, infatti la sua opera \u00e8 scritta con termini semplici con poche similitudini e metafore.\nUn'altra fonte di primo piano \u00e8 la parte conclusiva dell'Epitome di Giovanni Zonara, un alto funzionario imperiale che visse a cavallo fra il regno di Alessio e di Giovanni. Pur essendo dipendente dall'Alessiade, il racconto di Zonara aggiunge dettagli importanti che mancano nella storia di Anna Comnena: Zonara infatti fu probabilmente a conoscenza di una fonte indipendente, che non ci \u00e8 stata trasmessa. Alcune incongruenze fra il racconto di Zonara e l\"Alessiade\" sono dovute al fatto che Zonara fu un ammiratore entusiasta dell'imperatore Giovanni.\nNiceta Coniata ci fornisce una descrizione completa sulla morte di Alessio e la successione svelta di Giovanni, raccomandata dal padre, per non permettere alla moglie e alla sorella di potergli rubare il trono. Dalla breve descrizione che Niceta fa del rapporto tra Alessio e Giovanni, si pu\u00f2 ben capire che Alessio amava molto il proprio figlio primogenito. Niceta \u00e8 da considerarsi la fonte pi\u00f9 attendibile per la morte di Alessio.\nFamiglia.\nDal matrimonio con Irene Ducaena, Alessio ebbe nove figli:"}
{"id": "301135", "revid": "1573940", "url": "https://it.wikipedia.org/wiki?curid=301135", "title": "Semaeostomeae", "text": "Le Semeostomee (Semaeostomeae ) sono un ordine di cnidari scifozoi che annovera le meduse pi\u00f9 comuni.\nDescrizione.\nSono riconoscibili per il manubrio prolungato in quattro braccia allungate ed increspate, mentre dai margini dell'ombrella pendono tentacoli pi\u00f9 o meno allungati (es. \"Aurelia\", \"Pelagia\", ecc.). I polipi sono alti pochi millimetri, talvolta assenti per modificazione del ciclo biologico. \nTassonomia.\nSemaeostomeae insieme con Rhizostomeae formano la sottoclasse delle Discomeduse.\nL'ordine Semaeostomeae comprende le seguenti famiglie:"}
{"id": "301136", "revid": "1573940", "url": "https://it.wikipedia.org/wiki?curid=301136", "title": "Rhizostomeae", "text": "Rhizostomeae \u00e8 un ordine di Cnidari Scifozoi, il cui nome significa \u201ccon bocca a radice\u201d, in quanto queste meduse sono caratterizzate da un manubrio suddiviso in moltissimi canali intercomunicanti ed aperti esternamente attraverso molteplici pori succiatori (detti ostioli). Mancando un'apertura boccale unica e definita, l'alimentazione \u00e8 tipicamente microfaga. Anche la cavit\u00e0 gastrica \u00e8 strutturata in numerosi canali che formano una rete assai complicata. I polipi delle rizostomee strobilano formando una efira per volta. Alcune rizostomee, grazie alla simbiosi con alcune microalghe, hanno perduto le loro batterie urticanti (es. \"Mastygias\").\nGeneralmente sono state osservate alle basse latitudini, nell'Oceano Pacifico.\nTassonomia.\nL'ordine Rhizostomeae \u00e8 suddiviso in due sottordini e 10 famiglie:"}
{"id": "301137", "revid": "287204", "url": "https://it.wikipedia.org/wiki?curid=301137", "title": "Chiesa nativa americana", "text": "La Chiesa nativa americana (conosciuta anche come peyotismo o religione del peyote) \u00e8 la pi\u00f9 diffusa religione indigena tra i nativi americani in Canada, Messico e Stati Uniti. La Chiesa nativa americana \u00e8 una religione sincretica, che combina elementi del cristianesimo e delle religioni tradizionali, e comprende l'utilizzo di un enteogeno, il peyote, un cactus privo di spine con effetti psichedelici.\nTale religione \u00e8 praticata in pi\u00f9 di 50 trib\u00f9 native americane e ha fra i 100.000 e i 300.000 aderenti.\nStoria.\nLa Chiesa nativa americana \u00e8 nata nello stato dell'Oklahoma, introdotta nella regione delle Grandi Pianure dal Messico.. Uno dei suoi primi leader fu il capo comanche Quanah Parker.\nIl peyote \u00e8 utilizzato in diverse regioni del Messico dai tempi delle civilt\u00e0 precolombiane come medicina tradizionale per la psiche e per lo spirito, oltre che per comunicare con il soprannaturale. Alla met\u00e0 del XIX secolo, l'uso del peyote si diffuse nell'area delle grandi pianure degli Stati Uniti, soprattutto tramite il popolo apache.\nCredenze.\nLe credenze degli aderenti alla Chiesa nativa americana variano considerevolmente da una trib\u00f9 all'altra. Tra le varie credenze si possono citare: Ges\u00f9 \u00e8 considerato un eroe nativo americano, un intercessore per l'uomo oppure un guardiano spirituale; fede nella Bibbia; il peyote viene personificato in un dio e associato con Ges\u00f9. Gli aderenti alla Chiesa credono in un Dio supremo (il Grande Spirito) ma anche in numerosi d\u00e8i minori e spiriti. La \"Via del peyote\" esorta all'amore fraterno indiano (cio\u00e8 al nazionalismo indiano), alla cura per la famiglia, all'auto-sostenersi con il lavoro, ed all'astinenza dall'alcool.\nI membri della Chiesa hanno una fortissima consapevolezza della comunit\u00e0. Una buona vita \u00e8 considerata essere una che sia gentile e responsabile, e che, soprattutto, incarni l'amore. Molti nativi americani hanno aderito alla Chiesa e si sono affidati ad essa quando le loro vite sono state distrutte dall'abuso di droghe o alcool o da problemi familiari.\nIl rito del peyote.\nIl rito del peyote di solito inizia alle ore 20 di sabato e continua lungo tutta la notte. Il rituale comprende la preghiera, l'ingestione del peyote, i \"canti del peyote\", i rituali dell'acqua, e la contemplazione; termina domenica mattina con la colazione. Si ritiene che il rituale del peyote possa permettere la comunione con gli d\u00e8i e gli antenati e dare forza, fornire una guida e guarire. La guarigione pu\u00f2 essere psichica o fisica, o entrambe.\nI membri della Chiesa credono che l'ingestione comunitaria di peyote e le assemblee aiutino i partecipanti a raggiungere una giusta relazione con s\u00e9 stessi e con Dio. Questo porta alla capacit\u00e0 di vivere una buona vita giorno per giorno.\nRelazione con le altre religioni.\nPer quanto riguarda la disposizione d'animo e il modo ideale di comportarsi, la Chiesa nativa americana \u00e8 affine a varie forme di cristianesimo, ma ha anche molte affinit\u00e0 con i valori di alcune forme di buddismo, ad esempio lo Zen. Il famoso studioso buddista Zen Daisetz Teitaro Suzuki scrisse che gli aspetti della vita sono: una vita di umilt\u00e0, una vita di lavoro, una vita di servizio, una vita di preghiera e gratitudine, ed una vita di meditazione. Tutto questo \u00e8 molto vicino a ci\u00f2 che la Chiesa nativa americana considera essere una vita giusta.\nProblemi legali.\nLa Chiesa nativa americana ha affrontato molte vicissitudini legali, dovute al fatto che il peyote \u00e8 classificato come droga controllata negli Stati Uniti. Nel 1978 \u00e8 stato approvato l\"'Indian Religious Freedom Act\", per fornire protezione legale per l'uso della pianta da parte della Chiesa."}
{"id": "301138", "revid": "339392", "url": "https://it.wikipedia.org/wiki?curid=301138", "title": "Inno nazionale britannico", "text": ""}
{"id": "301139", "revid": "122897295", "url": "https://it.wikipedia.org/wiki?curid=301139", "title": "Ispra", "text": "Ispra (\"Ispra\" in dialetto varesotto) \u00e8 un comune italiano di abitanti della provincia di Varese in Lombardia affacciato sulla riva sinistra del lago Maggiore. Vi ha sede il Centro Comune di Ricerca (C.C.R.) o Joint Research Center (JRC) che occupa circa un terzo del territorio comunale.\nGeografia fisica.\nIl paesaggio \u00e8 modulato dal Lago Maggiore, sul quale lspra si affaccia con uno sviluppo molto esteso sulla costa nominata \"sponda magra\" o, pi\u00f9 recentemente, \"costa fiorita\". Una ripida collina, articolata nei due rilievi del Monte del Prete e del Monte dei Nassi, si inoltra a promontorio nel Verbano, delimitando piccole insenature, con pendii rocciosi segnati dalle tracce di antiche fornaci da calce. Ispra ha una territori con un'altimetria che varia dai 193\u00a0m s.l.m. ai 311 m s.l.m.\nToponomastica.\nAlla natura rocciosa di questo paesaggio si deve, secondo la para-etimologia di Gaudenzio Merula (\"De Gallorum Cisalpinorum antiquitate ac origine\", Lione 1538), l'origine del nome del paese: \"Hisprum quasi asperum ob saxorum difficultates\". Viene citata come \"Ispolla\" sulla mappa del Ducato di Milano nella Galleria delle carte geografiche.\nStoria.\nIl territorio fu abitato sin dall'et\u00e0 preistorica e ne sono testimonianza alcuni ritrovamenti di manufatti di selce, sulla sponda del lago, in localit\u00e0 Lavorascio. Nella torbiera che si estendeva sotto il colle di Barza, tra Quassa e Angera, fu trovata nel secolo scorso una piroga preistorica che oggi \u00e8 conservata nel Museo dell'Isola Bella. Se l'et\u00e0 del bronzo, con la civilt\u00e0 delle palafitte, \u00e8 ben documentata nelle immediate vicinanze, sulle sponde del lago di Cadrezzate, a lspra si sono scoperte tracce consistenti che testimoniano della presenza stabile di popolazioni dell'Et\u00e0 del Ferro appartenenti alla Cultura di Golasecca protoceltica. \nMedioevo.\nIl pi\u00f9 antico documento che cita il nome del paese \u00e8 una pergamena dell'anno 826, che si trova nell'Archivio di Stato di Milano. Da allora molti documenti riferiscono della vita di un abitato di ampiezza non trascurabile. Molte delle memorie sopravvissute, relativamente al medioevo, riguardano la vita religiosa.\nNel XIII secolo il paese poteva contare sette tra chiese e cappelle, mentre i nobili di Ispra sono ricordati tra coloro che maggiormente concorsero all'edificazione del vicino Eremo di Santa Caterina del Sasso di Leggiuno, verso il quale il paese conserv\u00f2 sempre particolare devozione.\nLungo il piccolo fiume Quassera, nella pianura verso Angera, si combatt\u00e9 nel 1276, anche con la presenza di forti milizie straniere, la cruenta battaglia tra i Torriani e i sostenitori all'Arcivescovo Ottone Visconti per il dominio dello Stato di Milano. Una superstite testimonianza delle vicende civili e militari di quei tempi si trova nei ruderi del Castello di San Cristoforo sulla cima del Monte del Prete (il colle principale) che sovrasta il nucleo pi\u00f9 antico del centro abitato e che gi\u00e0 nel XVI secolo aveva perso le sue funzioni difensive.\nEt\u00e0 moderna.\nNel 1400 Ispra venne infeudata ai ricchi marchesi Moriggia di Pallanza per poi essere infeudato secoli dopo ai Cadorna. Il feudo and\u00f2 poi ai Visconti Borromeo ai quali successero i Litta Visconti Arese\nNel 1636 Ispra sub\u00ec il saccheggio da parte delle truppe francesi in seguito alla battaglia di Tornavento.\nFu per molto tempo terra di confine sul lago che divise il Ducato di Milano dal Regno di Sardegna e fu sede di stazione doganale nel periodo della dominazione austriaca. Fu teatro, nel Risorgimento, di episodi patriottici minori e alcuni dei suoi abitanti si segnalarono per la partecipazione alle vicende militari. I suoi abitanti erano sempre vissuti dei frutti di una agricoltura non ricca, integrati da abilit\u00e0 artigianali e da limitate attivit\u00e0 di pesca. Non mancavano i vigneti che nel secolo scorso caratterizzavano le colline di questi paesi. Lungo il fiume Acquanera prosperavano i mulini.\nEt\u00e0 contemporanea.\nNella seconda met\u00e0 dell'Ottocento e nei primi anni del Novecento si impose drammaticamente il fenomeno dell'emigrazione verso la Francia e le Americhe.\nNel 1882 venne inaugurata la stazione della ferrovia Novara-Pino, che offr\u00ec nuove opportunit\u00e0 allo sviluppo del paese. Si afferm\u00f2 maggiormente in quel periodo la particolare industria per la produzione della calce ricavata dal calcare strappato ai fianchi delle colline e lavorata nelle molte fornaci esistenti. L'attivit\u00e0 estrattiva del calcare era in passato stagionale, ma i primi impianti a ciclo continuo segnarono uno dei primi tenui esempi di industrializzazione anche se di stampo artigianale: infatti le mansioni di carico e scarico della fornace erano eseguite da pochi addetti.\nA cavallo di ottocento e novecento le ditte che lavoravano il calcare erano divenute una decina e si era formata una classe di operai qualificati: costruite in riva al lago le fornaci servivano direttamente sul posto i barconi appositi che, via acqua, raggiungevano Milano. Si era creato cos\u00ec un indotto produttivo importante ma che declin\u00f2 negli anni successivi. Successivamente, nel 1956-1958, in loco venne \"industrializzato\" lo sminuzzamento del \"sasso calcareo\" in diversi calibri e tramite camion veniva distribuito e ceduto anche ad altre fornaci lacuali come ad esempio quelle di Cald\u00e8, e l'ultima fornace chiuse nel 1960.\nNella seconda met\u00e0 del secolo scorso iniziarono i lavori per la costruzione dell'\"Euratom\u201d, oggigiorno Centro Comune di Ricerca o JRC.\nMonumenti e luoghi d'interesse.\nArchitetture religiose.\nIl complesso della chiesa parrocchiale di San Martino \u00e8 l'unione di due chiese attigue ma con piante opposte, comunicanti tra loro dalle parti laterali degli absidi. La prima, pi\u00f9 piccola, con affreschi seicenteschi, ha la facciata rivolta ad ovest, verso il lago Maggiore. La seconda del XVIII secolo, pi\u00f9 attuale e ad uso celebrativo quotidiano, con la facciata opposta alla prima e rivolta alla piazza, verso est. Il campanile in pietra arenaria \u00e8 databile al 1680.\nDi fronte al cimitero, si trova il mausoleo Castelbarco.\nArchitetture civili.\nLa citt\u00e0 ospita diverse residenze di villeggiatura di famiglie facoltose.\nLe fornaci.\nCinque sono le fornaci rimaste in piedi (2010), a cui corrispondono altrettante ferite bianche nella roccia delle colline: due attigue in localit\u00e0 \"Puncia\" proprio sotto il Monte dei Nassi, una adattata a residenza privata in localit\u00e0 \"Fornaci\" e due lontane dal lago, prossime al borgo, la prima \u00e8 parte di una villa privata in via Monte Dei Nassi e l'altra proprio in fregio alla via Monte Dei Nassi stessa.\nLe fornaci da calce ispresi consistevano in un crogiolo di forma troncoconica di grandi dimensioni anche sino a 3/4 metri di diametro ed un'altezza di 6/9 metri, e avevano da un lato lo scarico della calce ed all'antipode, ma pi\u00f9 rialzato, l'ingresso del camino del braciere di combustione della legna. Venivano costruite con particolari mattoni e pietre per garantire la presenza all'interno di materiale refrattario atto a mantenere il calore accumulato dalla combustione. \nIl tronco/cono della fornace veniva riempito dall'alto con la materia prima; il \u201csasso calcareo\u201d, spaccato opportunamente in grandezze variabili da pochi centimetri sino a qualche decina di centimetri. Il riempire con sassi piccoli o grandi costituiva il \u201ctiraggio\u201d della fornace; con \u201csasso calcareo\u201d grande si aveva un tiraggio maggiore ma una cottura pi\u00f9 difficoltosa all'interno del sasso stesso e con \u201csassi calcarei\u201d pi\u00f9 piccoli minor tiraggio, spesso miglior cottura ma tempi allungati. La legna posta nel braciere veniva incendiata e mantenuto acceso il focolare per giorni. I fumi, entrando nella fornace o forno da un apposito condotto, attraversavano il \"sasso calcareo\" cedendone il proprio calore che poteva raggiungere a regime gli 800/1.000 gradi centigradi.\nLa qualit\u00e0 della legna arsa nel braciere era l'altra variabile ai fini di una buona \u201cinfornata\u201d. La cottura della calce avveniva a fuoco lento e durava pi\u00f9 giorni.\nLa \u201ccalce viva\u201d quindi, a cottura ultimata, veniva tolta manualmente dal lato opposto del braciere e doveva essere \u201cspenta\u201d con appositi lavaggi d'acqua. L'operazione era classificata pericolosa per la produzione di gas venefici.\nMonumento ai caduti.\nUn monumento ai caduti \u00e8 collocato in prossimit\u00e0 del cimitero, all'ingresso meridionale del centro abitato.\nUn altro monumento, nella piazza adiacente alla chiesa di San Martino, ricorda la figura del frate Francesco francescano Ignazio da Ispra (1880-1935), morto durante la sua attivit\u00e0 missionaria in Brasile.\nSiti archeologici.\nSulla sommit\u00e0 del \"Monte del Prete\", collina pi\u00f9 prossima al centro storico abitato, sono presenti i ruderi del Castello di San Cristoforo. La fortificazione godeva del panorama di tutto il medio Verbano che lo collegava, appunto, \"a vista\" con altri castelli (anche con quelli della cosiddetta \"sponda grassa\" mediante le segnalazioni con fuochi). \n, si trattava di un impianto modesto costituito con la tipologia dei castelli a recinto, di cui oggigiorno rimangono solo parte della torre d'ingresso, una cisterna e una porzione delle mura, ridotte al livello del terreno.\nIn cima al \"Monte dei Nassi\" o meglio Tassi sorgeva la chiesa medievale di San Crescenzio. I ruderi si limitano a pochi resti delle fondazioni di un ampio locale e di un alto muro che sovrasta la parete scoscesa che sale dal lago, quasi dalla \"puncia\" o punta d'Ispra.\nIn epoca remota attorno alle chiese vi erano i luoghi di sepoltura; non fa eccezione la chiesa parrocchiale di Ispra. Infatti, in occasione degli scavi per la realizzazione delle condotte d'acqua per il CCR - Centro Comune di Ricerca (fine anni 1950 inizi 1960), si rinvennero sul lato destro centinaia di reperti ossei umani, chiaro segno di antica presenza cimiteriale. Sul fianco sinistro della chiesa parrocchiale \u00e8 presente il monumento intitolato a Padre Ignazio da Ispra (1880-1935), figura di frate francescano missionario in Brasile che sacrific\u00f2 la sua vita per il proprio credo.\nAre, lapidi ed urne sono presenti nei parchi delle ville Sagramoso-Brivio, Ranci e Castelli (oggi sede del Municipio).\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 692 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nUrbanistica.\nNel capoluogo di Ispra si trovano il nucleo pi\u00f9 antico ed il centro storico. Il paese \u00e8 formato dal territorio di due antichi villaggi, Ispra e Barza, che ebbero in passato vita indipendente e solo nel 1928 furono riuniti in un'unica comunit\u00e0 amministrativa riprendendo un analogo provvedimento in vigore durante l'et\u00e0 napoleonica.\nIl tessuto urbano del paese si \u00e8 esteso fino a comprendere, quasi senza soluzioni di continuit\u00e0, le diverse localit\u00e0 che costituivano nel passato agglomerati abitati distinti, come quelli delle Case Nuove, del Borghetto e delle Cascine. Mantengono ancora una loro precisa fisionomia le frazioni di Barza e di Quassa, con la villa, le cascine e le case del Monzeglio. Le strutture del grande complesso del Centro Comune di Ricerca, della Commissione europea e quelle del Centro ricerche Ispra dell'ENEA coprono una vasta zona, tra la ferrovia e il confine con Brebbia e Cadrezzate, che comprende tutto il territorio dell'antica frazione di Monteggia.\nSuddivisioni storiche.\nI sette rioni iniziali sono stati nel tempo ridotti a cinque. Monteggia \u00e8 ora di fatto inesistente perch\u00e9 inglobato nel 1959 nel territorio del CCR - Centro Comune di Ricerca. Dal 2007/2008, con l'unione di Barza e Quassa, i cinque rioni attuali che partecipano al Palio, al carnevale isprese e ad altre iniziative locali sono:\nEconomia.\nVi aveva sede una fabbrica tessile (camiceria), poi chiusa.\nIl turismo \u00e8 un'altra componente dell'economia locale, anche se il lungolago di Ispra \u00e8 meno noto rispetto ad altre localit\u00e0 della zona.\nInfrastrutture e trasporti.\nIl centro cittadino \u00e8 attraversato dalla strada provinciale 629 che corre lungo il lago da Sesto Calende a Laveno-Mombello ed \u00e8 collegato a Varese dalla Strada Provinciale 36 della Val Bossa.\nLa stazione di Ispra, posta sulla linea Luino-Oleggio risulta chiusa al servizio viaggiatori dal 15 dicembre 2013.\nFra il 1914 e il 1940 Ispra ospit\u00f2 una stazione della tranvia Varese-Angera, gestita dalla Societ\u00e0 Anonima Tramvie Orientali del Verbano (SATOV)."}
{"id": "301140", "revid": "1988600", "url": "https://it.wikipedia.org/wiki?curid=301140", "title": "Stauromedusae", "text": "Le Stauromedusae o Stauromedusidae rappresentano un gruppo comprendente meduse sessili peduncolate ottenute dalla modificazione dell'esombrella. Vivono capovolte, in forma bentonica, litoranee ed epifitiche (ancorate alla vegetazione sommersa). L'ombrella caliciforme presenta 8 ciuffi marginali di tentacoli capitati ricchi di cnidociti e cellule mucipare tra le quali sono allocati i ropali. Tale forma peculiare si ottiene dallo sviluppo di una minutissima larva vermiforme priva di ciglia, sostituente la planula, che si moltiplica per gemmazione dando luogo ad altre larve. Una volta fissate al substrato, le larve assumono forma polipoide, che poi si trasforma a mo' di ombrella.\nSistematica.\nVisto che le Staurozoa rappresentano la classe accettata pi\u00f9 recente fra gli cnidari, l'ordine Stauromedusae \u00e8 stato recentemente riorganizzato e quelle che erano le famiglie Cleistocarpidae e Eleutherocarpidae sono state promosse a sottordini, mentre ITIS e quindi anche Catalogue of Life, menzionano anche la famiglia monospecifica Tesseranthidae non inclusa nei sottordini e altrove considerata come incert\u00e6 sedis. Le circa 50 specie di stauromeduse descritte da Haeckel sono quindi attualmente classificate in due sottordini secondo il World Register of Marine Species:"}
{"id": "301141", "revid": "6923", "url": "https://it.wikipedia.org/wiki?curid=301141", "title": "Gigi Lentini", "text": ""}
{"id": "301143", "revid": "1745361", "url": "https://it.wikipedia.org/wiki?curid=301143", "title": "Native American Church", "text": ""}
{"id": "301144", "revid": "1573940", "url": "https://it.wikipedia.org/wiki?curid=301144", "title": "Coronatae", "text": "Coronatae \u00e8 l'ordine pi\u00f9 primitivo degli Cnidari scifozoi.\nDescrizione.\nLe Coronate sono considerate un gruppo monofiletico. L'elemento comune a queste meduse \u00e8 la presenza di un solco circolare sull'esombrella che ne delimita la porzione marginale da quella centrale. Inoltre, i \"pedalia\" sono, a differenza dei cubozoi, un ispessimento della zona periferica dell'esombrella, fra il solco a corona ed i lembi marginali.\nLa fase polipoide pu\u00f2 essere solitaria o coloniale, circondata da un solido periderma tubolare brunastro, composto da due strati e con solchi all'esterno e piccole cuspidi all'interno; una caratteristica distintiva delle Coronatae, che tra l'altro \u00e8 unico fra gli scifozoi. Le meduse sono perlopi\u00f9 batipelagiche, quasi tutte di piccole dimensioni, rosse o porporine, facilmente distinguibili grazie all'ombrello solcato.\nTassonomia.\nL'ordine comprende le seguenti famiglie:"}
{"id": "301145", "revid": "1745361", "url": "https://it.wikipedia.org/wiki?curid=301145", "title": "Chiesa Nativa Americana", "text": ""}
{"id": "301147", "revid": "6923", "url": "https://it.wikipedia.org/wiki?curid=301147", "title": "Soleto", "text": "Soleto (\"Sul\u00edtu\" in dialetto salentino e Sul\u00edto/\u03a3\u03bf\u03c5\u03bb\u03af\u03c4\u03bf in griko, \"Soletum\" in latino e in greco antico) \u00e8 un comune italiano di abitanti della provincia di Lecce in Puglia.\nCollocato in Salento ed equidistante dal mare Adriatico e dallo Ionio, dista circa 18\u00a0km dal capoluogo provinciale, fa parte della Grec\u00eca Salentina, isola linguistica in cui si parla una lingua di derivazione greca, il griko.\nGeografia fisica.\nTerritorio.\nLa cittadina si trova a met\u00e0 strada fra Otranto e Gallipoli su un piccolo altopiano a 90 metri s.l.m. Il territorio circostante degrada fino a 48 metri s.l.m. nella pianura salentina. Il punto pi\u00f9 alto \u00e8 a 106 metri s.l.m. in localit\u00e0 \"Specchia Murica\" da dove si pu\u00f2 vedere ad occhio nudo la collina di Collepasso, che si trova circa 16\u00a0km a sud-ovest, dopo il comune di Sogliano Cavour e l'avvallamento argilloso-tufaceo di Cutrofiano.\nConfina a nord con i comuni di Lequile, San Donato di Lecce e Sternatia, a est con il comune di Zollino, a sud-est con il comune di Corigliano d'Otranto, a ovest con il comune di Galatina.\nClima.\nDal punto di vista meteorologico Soleto rientra nel territorio del basso Salento che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +25,1\u00a0\u00b0C. Le precipitazioni medie annue, che si aggirano intorno ai 676\u00a0mm, presentano un minimo in primavera-estate ed un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\nStando ad una diffusa, ma con ogni probabilit\u00e0 erronea interpretazione, il nome Soleto deriverebbe dalla parola \"sole\". Nel 2003 \u00e8 stato trovato un ostrakon con una mappa antichissima, detta la \"Mappa di Soleto\", in cui le prime tre lettere del nome (\u03a3\u039f\u039b) sono chiaramente incise ad identificare il paese. Essendo l'ostrakon di epoca messapica, non \u00e8 chiaro cosa questa parola possa significare. Plinio il Vecchio, nel libro III della Naturalis Historia parla di \"Soletum\", che in latino ha il significato di (luogo) solitario. \u00c8 attestato anche il toponimo \"Salentum\", ritrovato sulle monete coniate in zona e, ancora, \"Sallentia\" citata dallo storico Stefano Bizantino. Da una lettera greco-latina inviata nel 1598 dall'ultimo Arciprete soletano di rito greco Antonio Arcudi a Papa Clemente VIII, si evince il modo di firmarsi del chierico, cio\u00e8 \u0391\u03bd\u03c4\u03c9\u03bd\u03b9\u03bf\u03c2 \u03bf \u03c4\u03b7\u03c2 \u03a3\u03c9\u03bb\u03b5\u03bd\u03c4\u0223 \u0391\u03c1\u03c7\u03b9\u03c0\u03c1\u03b5\u03c3\u03b2\u03c5\u03c4\u03b5\u03c1\u03bf\u03c2 (traslitterato \"Ant\u014dnios o t\u0113s S\u014dlentou Archipresbyteros\"), mentre in latino si firmava \"Antonius Arcudius Archipresbyter Soleti\". Questo potrebbe indicare l'origine dell'odierno nome del paese in dialetto griko, Sul\u00edtu. Visto che la pronuncia di \u03c9 [o] non accentato, all'interno di certe parole, nel griko si \u00e8 spostato ad \u03bf\u03c5 [u].\nStoria.\nPreistoria, messapi ed epoca romana.\nSoleto \u00e8 uno dei siti neolitici pi\u00f9 noti del Salento per il ritrovamento di manufatti e un deposito di asce in bronzo (usate per funzioni religiose o come merce di scambio) oggi esposte nel Museo Archeologico Nazionale di Taranto. Alcune campagne di scavi, nelle vicinanze dell'attuale Convento dei Francescani, hanno portato alla luce parte dell'antica cinta muraria di et\u00e0 messapica visibile ancora nel Cinquecento e citata dall'erudito Galateo nel \"De situ Japigiae\". Molto prima di lui Plinio il Vecchio, nel libro III della \"Naturalis Historia\", narra di aver trovato, durante il suo viaggio nel Salento nel I secolo d.C., \"Soletum desertum\".\nSoleto fu un ragguardevole nodo viario che metteva in comunicazione i pi\u00f9 importanti centri messapici. La strada che da Rudiae portava a \"Basta\" (oggi Vaste) e Vereto (nei pressi di Pat\u00f9) qui incrociava una via trasversale che collegava il porto di \"Thuria Sallentina\" (oggi Roca Vecchia) sull'Adriatico con il porto \"Nauna\" (l'attuale Santa Maria al Bagno) sullo Ionio.La citt\u00e0, come la maggior parte delle localit\u00e0 messapiche, venne rasa al suolo con la conquista romana del Salento, dopo le guerre contro Annibale. Di quest'epoca rimangono visibili deboli tracce di centuriazione nell'ambiente rurale ed i resti di una \"villa rustica\" romana del 150 a.C. venuti alla luce nel fondo Paparusso nella campagna di scavo 2011.\nLa Contea di Soleto.\nLa storia pi\u00f9 conosciuta di Soleto \u00e8, tuttavia, quella medioevale e coincide con la storia della Contea di Soleto che comprendeva gli attuali comuni di Galatina, Zollino, Aradeo, Cutrofiano, Sternatia, Collepasso, Castrignano de' Greci e Sogliano Cavour. La Contea di Soleto, assieme a quelle di Nard\u00f2 e Lecce, nasce nel 1055 con la conquista normanna della Puglia da parte di Roberto il Guiscardo della famiglia Altavilla e la creazione del principato di Taranto con il figlio Boemondo I nel 1088. Il Catalogus Baronum, redatto verso la met\u00e0 del XII secolo, aveva censito nel distretto feudale di Soleto, cinque corpi feudali di collazione regia. Con l'arrivo degli Svevi, Federico II nomina il figlio Manfredi principe di Taranto a cui succeder\u00e0 Filippo I d'Angi\u00f2 nel 1266 dopo la battaglia di Benevento.\nI primi conti di Soleto di cui si conoscono il nome sono d'et\u00e0 sveva. Il primo fu Glicerio de Persona, signore delle terre di Ceglie del Gualdo, di Mottola e del casale di San Pietro in Galatina. In seguito alla morte di Federico II rimase fedele al figlio di questi, Corrado IV, re di Sicilia contro gli angioini. Caduto anche Manfredi di Sicilia, Carlo I d'Angi\u00f2 lo condann\u00f2 per fellonia e ne ordin\u00f2 la cattura. I possedimenti che deteneva furono confiscati e ceduti ad Anselino de Toucy. Questi ebbe per primo, tra il 1271 e il 1272 il titolo di \"Comes Soleti\".Nel 1277 pass\u00f2 al fratello Philippe finch\u00e9 nel 1299, morto l'ultimo erede della famiglia senza figli, Filippotto, Carlo I d'Angi\u00f2 cedette la Contea di Soleto ad Ugo del Balzo, venuto al suo seguito dalla Francia. Alla morte di Ugo, avvenuta nel 1319, gli succedette il primogenito Raimondo (1303-1375). Raimondo cinse la citt\u00e0 di mura e acquist\u00f2 i casali di Cutrofiano (che includeva il territorio dell'odierna Collepasso) e di Castrignano de' Greci. Successivamente Nicola Orsini (1331-1399), conte di Nola, la eredit\u00f2 dallo zio Raimondo del Balzo (fratello della madre Sveva del Balzo) nel 1375 con la promessa di lasciarla a Raimondello e di unire i cognomi delle due famiglie Orsini-Del Balzo.\nRaimondo Orsini Del Balzo, conosciuto anche come Raimondello (1361 \u2013 17 gennaio 1406), era il secondogenito di Nicola Orsini. Fu Conte di Soleto (1382), Duca di Benevento (1385-1401), Principe di Taranto (1393-1406), Conte di Lecce (1401-1406), Duca di Bari, Gran Connestabile del Regno di Napoli, Gonfaloniere della Sacra Romana Chiesa.Spos\u00f2 Maria d'Enghien (1367-9 maggio 1446), contessa di Lecce, che dopo la morte del marito continu\u00f2 ad interessarsi concretamente di Soleto, sotto gli aspetti architettonici ed artistici, urbanistici, sociali ed amministrativi. Dopo la morte di Raimondello, Maria complet\u00f2 l'ultimo ordine della Guglia, collabor\u00f2 per molteplici opere d'arte come la cappella di San Leonardo e la cappella di Santa Lucia (oggi inesistenti) e commission\u00f2 diversi affreschi della chiesetta di Santo Stefano. Alla sua morte i domini vennero ereditati dal figlio primogenito Giovanni Antonio. Dopo che questi fu ucciso dai sicari del re Ferrante d'Aragona, questi fece sue le ricchezze degli Orsini compresa la contea di Soleto.\nNel 1479 Soleto venne sottomessa a Lodovico Fregoso ammiraglio del re di Napoli ed il cui stemma del castello con tre torri compare sul portale di palazzo Gervasi con le iniziali L.C. Nel 1485 la contea va alla famiglia Castriota. Prima a Giovanni figlio di Giorgio, e poi a suo figlio Ferrante. L'unica figlia naturale del Duca Ferrante, Erina (anche Irene), port\u00f2 la contea di Soleto nella famiglia Sanseverino grazie al matrimonio di lei con il principe Pietro Antonio Sanseverino, nel 1539. I Sanseverino rimasero fino al 1606 ed una loro rappresentazione pittorica si trova nel quadro della Madonna del Rosario nella Chiesa Matrice di Soleto dove, probabili committenti dell'opera dopo la battaglia di Lepanto, si possono vedere in basso a destra.\nAlla famiglia Sanseverino segu\u00ec Giovan Vincenzo Carafa. Ai Carafa seguirono nel 1613 i Brayda ed infine, nel 1615, subentr\u00f2 la famiglia genovese degli Spinola, con Giovan Battista. Nel 1741 Maria Teresa Spinola spos\u00f2 il milanese Giovanni Battista Gallarati Scotti ed il loro nipote Carlo fu l'ultimo feudatario di Soleto. Nel 1806 fu soppressa la feudalit\u00e0 ma non i titoli nobiliari ed ultimi baroni di Soleto furono i Carrozzini (titolo acquistato a met\u00e0 del Settecento dal re di Napoli in quanto nel Regno di Napoli il termine \"Barone\" non corrispondeva alla propriet\u00e0 di un feudo ma era solo un titolo \"onorifico\").\nRegno di Napoli e delle due Sicilie.\nUna ventata giacobina fece seguito alla proclamazione della repubblica napoletana ed il 10 febbraio 1799 Ignazio e Ferdinando Greco, Giuseppe Guglielmi e Vincenzo Sambati piantarono in piazza l'albero della libert\u00e0, simbolo repubblicano, ad iniziativa del sindaco Marcello Greco. La popolazione intervenne con coppole rosse, bandiere e coccarde tricolori. La restaurazione borbonica e la reazione sanfedista non tardarono ad inquisire e mettere in carcere i responsabili.\nCon il decreto 1487 del 3 settembre 1812 venne stabilito il mercato settimanale al luned\u00ec ed una fiera annuale al 30 giugno di ogni anno.\nLa Carboneria, sorta gi\u00e0 nel 1816 dopo il ritorno dei Borboni a Napoli, ebbe l'attivissima \u00abvendita\u00bb denominata Sole Rallegrato cui aderirono numerosi spiriti sensibili e generosi che pagarono a caro prezzo le feroce repressione borbonica perdendo l'impiego. L'elenco dei nomi stilato dal giudice nel 1829 contiene: Salvatore Manca(capitano della milizia) e Domenico Valente, il medico Realino De Luca, Ignazio e Bonaventura Sergio, Domenico Blanco, Giuseppe Oronzo Salvatori, Luigi Patera ed il notaio Giuseppe Romano. Gran Maestro era il canonico Don Luigi Orsini, segretario Ippolito Campa. Le riunioni avvenivano nella masseria \"La Torre\" sulla via per Corigliano.\nSoleto fu istituito Capo di circondario con Legge 132 del 1806 del Regno di Napoli fino all'annessione al Regno di Sardegna ed all'unit\u00e0 d'Italia nel 1860-61. La suddivisione amministrativa del Regno di Napoli era organizzata su quattro livelli : provincia, distretto, circondario e comune. Nell'ambito della Provincia di Terra d'Otranto e del distretto di Lecce il circondario di Soleto includeva i comuni di Soleto, Sternatia, Martignano e Zollino. Le funzioni del circondario riguardavano esclusivamente l'amministrazione della giustizia ed erano affidate a un magistrato che risiedeva nel comune capoluogo di circondario ed era nominato dal sovrano.\nUna targa in pietra lo ricorda ancora oggi sulla porta di S.Vito.\nRegno d'Italia.\nSubito dopo lo sbarco a Marsala, nell'ambito della spedizione dei mille, vista l'impossibilit\u00e0 dell'esercito sabaudo di presidiare tutto il mezzogiorno d'Italia e la necessit\u00e0 di creare un nuovo esercito nazionale, si decise la creazione della Guardia Nazionale Italiana, sul modello della guardia nazionale francese, con il regio decreto 5 luglio 1860. Dal 14 luglio 1860 il nuovo Ministro dell'interno Liborio Romano nominava i nuovi sindaci in tutti i Comuni del Regno. Francesco Luceri Tafuri fu nominato capo compagnia della guardia nazionale (GN) a Soleto mentre fu confermato il sindaco Pietro Sergio. Un documento del 26 agosto 1860 registra come alcuni reazionari soletani invasero il Regio Giudicato non riconoscendo l'autorit\u00e0 del capo della GN. affermando che il Re non avesse concesso il 25 giugno 1860 la Costituzione di sua spontanea volont\u00e0.\nDopo il plebiscito del 21 ottobre 1860 per l'annessione al Regno d'Italia, altre manifestazioni filoborboniche si registrarono a Soleto il 21 novembre 1860 e 17 agosto 1861.\nPer la XVI legislatura 1886-1890 venne eletto deputato al parlamento del regno d'italia per il collegio Maglie-Galatina l'on. Antonio Carrozzini, filogovernativo, che approv\u00f2 la politica dell'on.Crispi. Ripresentatosi nel 1895 non fu pi\u00f9 rieletto. Su 3001 votanti Episcopo Giuseppe ebbe 1502 voti e Carrozzini Antonio 613.\nSimboli.\nLo stemma ed il gonfalone del comune hanno queste caratteristiche: \nMonumenti e luoghi d'interesse.\nArchitetture religiose.\nChiesa di Maria Santissima Assunta.\nLa Chiesa di Maria Santissima Assunta (matrice o collegiata) fu iniziata nel 1783 dall'architetto Adriano Preite di Copertino ed ultimata nel 1836 ben 32 anni dopo la sua morte. Ha un impianto basilicale a tre navate divise in quattro campate con volte a stella. L'odierna chiesa \u00e8 la ricostruzione di una pi\u00f9 antica a cinque navate, le due laterali con copertura a volta e le tre intermedie con tetto a capriate, la cui descrizione \u00e8 contenuta nella visita pastorale dell'arcivescovo di Otranto Lucio De Morra nel 1607 (\"quinque naves continere, tres sub tecto et reliquas sub fornicibus\").\nGuglia di Raimondello.\nLa Guglia di Raimondello, voluta da Raimondo Orsini Del Balzo per celebrarne la potenza e comunicare otticamente, dall'alto dei suoi oltre 40 metri, tra la riva del Mare Adriatico e quella del Mar Ionio, fu completata nel 1397 con alcuni rifacimenti successivi. Il piano base ed il primo ordine sono privi di finestre e inglobano al loro interno una torre precedente. Il secondo e terzo ordine sono riccamente decorati con quattro bifore finemente scolpite in pietra leccese. L'ultimo ordine, di forma ottagonale ritmato da otto piccole bifore, \u00e8 coperto da un cupolino ogivale rivestito di maioliche policrome.\nChiesa e convento della Madonna delle Grazie.\nLa chiesa della Madonna delle Grazie, annessa al convento dei Frati Minori, fu iniziata nel 1601 ed ultimata nel 1609 come si evince dall'incisione posta sull'architrave del portale d'ingresso. Fu elevata a Santuario nel 1953. L'interno, ad aula unica, contiene un \"Crocifisso\" ligneo del XVII secolo, il coro ligneo del 1727 e un affresco quattrocentesco della Madonna col Bambino. Recentemente \u00e8 stata restaurata la statua lignea processionale della Madonna con Bambino danneggiata nell'incendio del 1963.\nChiesa di Santo Stefano.\nLa Chiesa di Santo Stefano \u00e8 una costruzione greco-bizantina risalente alla fine del XIV secolo. Presenta un prospetto con portale tardo romanico, sormontato da un rosone e da un campanile a vela con elementi gotici. L'interno, ad aula unica, \u00e8 interamente affrescato con immagini di chiaro stile bizantino. Di pregevole interesse artistico \u00e8 la raffigurazione del Giudizio Universale, sulla parete della controfacciata, dove nell'armatura dell'Arcangelo Michele e in alcuni abiti si nota l'inserimento di elementi angioini.\nChiesa di San Nicola.\nLa Chiesa di San Nicola, con annesso Monastero delle Clarisse, fu ricostruita tra il 1648 e il 1689 in sostituzione di un precedente edificio di culto dall'architetto Francesco Manuli. Il prospetto, inquadrato da due robuste paraste, si compone di un portale riccamente intagliato e sormontato da un busto di San Nicola, posto in asse con una finestra rettangolare. L'interno \u00e8 a navata unica, ripartita in tre campate coperte da volta a stella. Nella navata sono collocati gli altari dedicati alla Santissima Trinit\u00e0, a San Francesco d'Assisi, a Santa Chiara e a San Domenico. Sulla parete del presbiterio \u00e8 presente una tela del 1726, raffigurante San Nicola e i quattro miracoli attribuiti al Santo.\nDal 2003 la chiesa \u00e8 chiusa e le Clarisse sono state trasferite nel Monastero di Otranto.\nChiesa delle Anime Sante del Purgatorio.\nLa Chiesa delle Anime Sante del Purgatorio \u00e8 una costruzione seicentesca, costruita con molta probabilit\u00e0 su una struttura medievale. Nella seconda met\u00e0 del XX secolo l'interno ha subito un radicale intervento di restauro che ne ha stravolto l'originario aspetto. Di pregio artistico \u00e8 il portale d'ingresso riccamente decorato a basso ed altorilievo. Sull'architrave sono scolpite, tra le fiamme, nove figure di anime purganti. I piedritti sono arricchiti da simboli di morte, armi, corone, tamburi, stemmi papali e ducali, elementi funebri e cartigli. Nella lunetta, ritmata da quattordici testine di angeli, \u00e8 racchiusa la statua del Padreterno benedicente. \u00c8 datata 9 settembre 1782 la pergamena presso l'Archivio di Stato di Lecce col Regio assenso sullo Statuto della Confraternita delle Anime Sante del Purgatorio che ha sede nell'omonima chiesa e che con decreto pubblicato sulla Gazzetta Ufficiale del 2 marzo 2004 n. 63 \u00e8 stata riconosciuta dallo Stato Italiano come ente ecclesiastico.\nArchitetture civili.\nSoleto conserva ancora nel suo centro storico, in griko \"la cor\u00e0\" (dal greco \u03b1\u03b3\u03bf\u03c1\u1f70: agor\u00e0, piazza), una ricca collezione di case gentilizie quattro-cinquecentesche, dalla sobria eleganza rinascimentale, accanto a portali e palazzi barocchi.\nLargo Osanna (villa comunale).\nOsanna \u00e8 una colonna in pietra leccese sormontata da croce lapidea da cui prende nome il Largo Osanna detto \"Cupone\" (dal latino Caupona - osteria). Qui anticamente incrociavano le tre strade che provenivano da Rudiae (Lecce), Roca, Muro Leccese ed il terreno aveva un avvallamento con cisterne di acqua piovana per dissetarsi. Nel medioevo questo incrocio era esterno alle mura cittadine e probabilmente un'osteria poteva ospitare per la notte i viandanti dopo la chiusura delle porte al tramonto. Con la costruzione dell'edificio scolastico nel 1935 e l'arrivo dell'acqua potabile, tutta la zona venne spianata e fu costruita la fontana monumentale ed il primo chiosco estivo con i giardinetti. Negli anni '60 fu chiusa una parte della strada per Sternatia creando un parco giochi e piantumando tutto il piazzale che nel frattempo era stato pavimentato ed illuminato.\nOggi il Cupone ha sostituito la piazza centrale del paese ed \u00e8 luogo di ritrovo per ragazzi (la mattina per la scuola), anziani (che vi passano la maggior parte della giornata), giovani e adulti che vi passeggiano la sera o la domenica. Chiamato in vari modi (largo Cupone, largo Ospizio, largo Osanna, villa Comunale), \u00e8 una piazza-foro d'incontri pubblici, palcoscenico in cui vive la comunit\u00e0, teatro della festa, quadro della vita collettiva, salotto che accoglie il viaggiatore, anello di congiunzione e nodo viario tra l'antico urbano ed il nuovo abitato, centro di aggregazione e socializzazione.\nSiti archeologici.\nPer Soleto occorre parlare non solo di una citt\u00e0 messapica, bens\u00ec di un vero e proprio comprensorio soletino, nel senso di una vasta area in cui un centro molto potente esercitava la sua autorit\u00e0 sui dintorni trasformandoli pian piano in avamposti militari e in magazzini per vettovaglie. Questi erano situati in posizione strategica di ampia visuale sul territorio circostante, lungo le quattro strade che partivano dal centro circondato da poderose mura.\nCome ben documentato dall'archeologo Thierry Van Compernolle che ha pubblicato nel 1991 una prima \"carta archeologica del territorio di Soleto\", oltre a 68 ritrovamenti all'interno delle mura si aggiungono quelli della \"Masseria Colamaria\" (2\u00a0km a nord sulla strada per Rudiae), quelli di localit\u00e0 \"Violeddra\" (a SW dell'abitato) e quelli a 1\u00a0km da Corigliano d'Otranto sulla strada che collegava Soleto con Muro Leccese.\nDi questi avamposti quello di localit\u00e0 Violeddra, posto su un ampio pianoro che domina la pianura dell'odierna Galatina presenta tracce di pratiche religiose (frammenti di altare e di cottura vasi d'argilla) cos\u00ec come in localit\u00e0 \"Quattrare\" \u00e8 stato individuato un deposito votivo con frammenti ceramici.\nDa diversi anni \u00e8 stato inaugurato un parco archeologico messapico, tuttavia esso \u00e8 osservabile solo dall'esterno.\nMura messapiche e porta nord.\nOltre al ritrovamento di asce di bronzo, monete, vasi e tombe del periodo messapico esposte nel Museo Archeologico Nazionale di Taranto,sono state recentemente messe in evidenza le antiche mura di cui, nei secoli, si erano perse le tracce. Dal 1991 al 2001 successive campagne di scavo hanno portato alla luce tratti della cinta muraria messapica nella loro parte settentrionale in localit\u00e0 \"Quattrare\", \"Rangali\", \"Convento\", e \"Fontanelle\".\nLa base delle vecchie mura risalenti all'VIII-VII secolo a.C. \u00e8 costituita da un doppio filare di blocchi squadrati di carparo delle dimensioni di m 1,60 x 0,70, quelli esterni disposti di traverso e quelli interni per lungo. Tra le due fila vi \u00e8 un possente muro a secco dello spessore di circa 3 metri per un totale di oltre 6 metri. Con la siccit\u00e0 dell'anno 2000 una larga spaccatura nel terreno ha fatto intravedere una seconda cinta muraria verso settentrione tra le localit\u00e0 \"Mega\" e Via delle Miniere risalente al IV-III secolo a.C.Queste doppie mura si osservano in tutte le grandi citt\u00e0 messapiche come Manduria, Vaste, Ugento e Muro Leccese e si possono spiegare o con una citt\u00e0 in espansione o come migliore difesa dopo le guerre con la vicina Taranto. Infatti la tecnica difensiva delle doppie mura permetteva di intrappolare gli assalitori tra due muraglie e colpirli dall'alto con giavellotti, frecce e fionde.\nNel 2011 \u00e8 stata individuata la porta nord della citt\u00e0 ed una strada che correva interna e parallela alla seconda cinta muraria. Altre due strade partendo dal nord e dal sud delle \"Quattrare\" confluivano all'odierno incrocio tra Via Machiavelli e Viale Italia dove corre la prima cinta muraria.\nAbitazioni e sepolture.\nOltre al tracciato delle vecchie mura, le campagne di scavo hanno analizzato le varie sepolture messapiche rinvenute e due ben distinti strati abitativi. Il pi\u00f9 antico si fa risalire all'VIII-VII secolo a.C. con le tipiche capanne Japigie di forma ovale caratterizzate da muri in mattoni crudi su uno strato battuto e con il tetto a rami intrecciati, di cui sono stati ritrovati i fori nel banco roccioso per i pali di sostegno.\nGli strati superiori ricchi di ceramiche messapiche risalgono invece al VI-V secolo a.C. quando dalle capanne sparse si passa a case allineate lungo un asse viario edificate su un riempimento sabbioso contenuto da blocchi di carparo e pietre calcaree. I muri sono costituiti da un elevato in mattoni crudi e pali di legno con una base in blocchi di carparo e pietra leccese. La copertura in tegole poggia su una struttura di travi di legno. . \nLe sepolture del tipo a inumazione sono costituite nella maggioranza di casi da casse di lastroni di pietra leccese e copertura in lastre di carparo, ed in alcuni casi da sarcofago. Quelle finora rinvenute (circa cinquanta) sono dislocate in quasi tutta l'area abitata e spesso ubicate nel cortile interno delle abitazioni (tombe di famiglia) o nelle vicinanze del tracciato murario.\nNei corredi funebri femminili compaiono spesso oltre a monili in argento anche i caratteristici pesi da telaio a forma troncopiramidale. Alcuni di questi hanno impresse delle figure (e tra queste anche il sole) come una specie di marchio di fabbrica. I pesi erano utilizzati nella tessitura per tenere i fili dell'ordito tesi mentre si faceva passare a fili alternati la spoletta. Il tessuto procede dall'alto verso il basso appeso a una cornice (vedi tela di Penelope).\nNei dintorni della chiesetta di Santa Venerdia, a nord del paese, \u00e8 stata confermata inoltre la presenza in un'area di circa 3 ettari di un insediamento che va dal periodo japigio fino a quello romano.\nMappa di Soleto.\nLa cosiddetta mappa di Soleto \u00e8 forse uno dei pi\u00f9 importanti ritrovamenti in quanto indica i nomi delle citt\u00e0 messapiche e la loro posizione geografica. L'oggetto \u00e8 stato scoperto all'interno di un grande edificio messapico il 21 agosto 2003 a Soleto dall'Archeologo belga Thierry Van Compernolle, e testimonia le relazioni esistenti tra gli Iapigi, i Messapi ed i Greci nel V secolo a.C., non sempre approfondite dalla predominante tradizione letteraria greco-romana.\nSu 13 nomi di citt\u00e0, 2 sono di colonie greche (Taras e Graxa) e i rimanenti messapiche di cui ben 5 compaiono per la prima volta ed uno \u00e8 di difficile attribuzione (STY). In alto a destra si nota la parte inferiore di una localit\u00e0 sul mare corrispondente all'odierna Roca Vecchia e che anticamente era indicata come Thuria Sallentina.\nVilla rustica romana.\nLa villa rustica romana, venuta alla luce durante la campagna di scavi del 2011 condotta dall'archeologo belga Thierry Van Compernolle nel fondo Paparusso(tra localit\u00e0 Fontanelle e la seconda cerchia di mura messapiche), nelle sue molteplici fasi edilizie (dal II secolo a.C. al III secolo d.C.) non separ\u00f2 mai la sua vocazione produttiva dall'economia salentina descritta come ricchissima di grano e abbondante di ogni altra produzione agricola. Le ville rustiche erano i primi esempi di fattorie e/o fabbriche perfettamente organizzate.\nLa costruzione \u00e8 centrata intorno ad un vano principale dotato di un pavimento a mosaico, fatto con tegole segate, legate con malta di calce. Le ricerche hanno messo in luce diversi vani della villa rustica comprensivi di aree scoperte e di un portico: sotto di esso si collocava una vasca-cisterna che, pur possedendo le caratteristiche funzionali del lacus vinarius (la scaletta laterale e una cavit\u00e0 di raccolta della feccia che si depositava sul fondo della vasca), non sembra essere stata adibita al ciclo produttivo del vino.\nPozzelli ( li Puzzieddhri, in griko ta Fr\u00e9ata).\nL'approvvigionamento idrico di Soleto preistorica e medievale era garantito da numerose cisterne (cavit\u00e0 sotterranee in parte naturali ed in parte scavate nella pietra) che raccoglievano l'acqua piovana (essendo il paese sulla sommit\u00e0 di un altopiano) in numerosi \"pozzelli\" ancora oggi visibili appena fuori dal centro abitato. \nI pozzelli sono testimonianza della costruzione a secco legata alle antiche condizioni dell'economia agricola e delle soluzioni idriche di un tempo, ma sono anche monumenti della cultura rurale salentina. Costituirono per secoli una risorsa fondamentale per la sopravvivenza della comunit\u00e0 e delle attivit\u00e0 agropastorali, avendo la funzione di raccogliere l'acqua piovana.\nSono ingegnose costruzioni ed arcaici serbatoi idrici. Simili alle cisterne delle citt\u00e0 greche dell'VIII secolo a.C., le cavit\u00e0 sotterranee hanno delle volte, in parte naturali ed in parte di tipo trulliforme costituite da pietre a secco con un'apertura sulla sommit\u00e0, che venivano successivamente ricoperte dal terreno. La bocca del pozzello \u00e8 formata da un unico blocco di pietra leccese, forato al centro, delle dimensioni di circa 100x100x50 cm appoggiato sulla sommit\u00e0 della cisterna.\nLa profondit\u00e0 media di queste cisterne \u00e8 di 7-10 metri ed alcune sono tra loro intercomunicanti fino a formare un insieme di 5-10 bocche.\nSociet\u00e0.\nEtnie e minoranze straniere.\nAl 31 dicembre 2020 a Soleto risultano residenti 160 cittadini stranieri. Le nazionalit\u00e0 principali sono:\nLingue e dialetti.\nA Soleto, comune della Grec\u00eca Salentina, oltre al dialetto salentino (nella sua variante \"centrale\") si parla il Griko, il quale oggi per\u00f2 viene usato o anche solo compreso da un numero ormai esiguo di abitanti.\nIl \"grecanico\" o \"griko\" (anche \"grico\") \u00e8 un dialetto (o gruppo di dialetti) di tipo neo-greco residuato probabilmente di una pi\u00f9 ampia e continua area linguistica ellenofona esistita anticamente nella parte costiera della Magna Grecia. I greci odierni chiamano la lingua \"Katoitali\u00f3tika\" (Greco: \u039a\u03b1\u03c4\u03c9\u03b9\u03c4\u03b1\u03bb\u03b9\u03ce\u03c4\u03b9\u03ba\u03b1, \"Italiano meridionale\"). La lingua, scritta in caratteri latini, presenta punti in comune con il neogreco e nel frattempo vocaboli che sono frutto di evidenti influenze leccesi o comunque neolatine.\nCultura.\nCucina.\nCome in tutto il Salento \u00e8 molto diffusa la carne di cavallo, stufata o brasata col pomodoro (i \"pezzetti\"), e le lumache di terra (le \"municeddhre\"), preparate in vari modi; i dolci tipici sono il pasticciotto (ripieno di crema pasticcera) e i fruttoni (ripieni di marmellata di pere e ricoperti di cioccolata).\nEconomia.\nL'economia \u00e8 basata prevalentemente sull'artigianato e sull'agricoltura (soprattutto ulivi e legumi),sulla pastorizia (ovini e caprini) con produzione di formaggio pecorino. Non mancano inoltre le attivit\u00e0 manifatturiere nel settore dell'estrazione della pietra e della manifattura di giocattoli (peluche).\nCave di pietra a cielo aperto.\nLa pietra di Soleto \u00e8 una pietra calcarea molto compatta. Denominato scientificamente \"dolomia di Galatina\" sebbene venga estratto soprattutto nelle cave soletane, \u00e8 un calcare grigio, duro, resistente ed omogeneo. Viene impiegato per la realizzazione delle basole per la pavimentazione stradale. Inoltre, il suo uso ricorre per la produzione di conglomerati cementizi, calce e cemento.\nLe cave sono visibili sulle strade principali di accesso a Soleto sia provenendo da Martano, sia da Sternatia che da Galatina. Una nascosta \u00e8 invece quella utilizzata dal Cementificio che si trova nel \"bosco dell'uliveto\".\nL'estrazione e lavorazione della pietra ha impiegato nei decenni numerose maestranze soletane, come \"cavamonti\", scalpellini e selciatori, che si sono via via specializzate sia nella estrazione (esplosivi e macchine fresatrici), sia nella movimentazione (conduzione camion e benne), sia nella pavimentazione (molti comuni delSalento hanno nei loro centri storici la pietra di Soleto), sia nella bitumazione (fino a Matera e Bari le opere eseguite). La sua lavorazione prevede l'utilizzo di antichi strumenti come la \"busciarda\" (piccoli martelli) e la \"mai\u00f2cca\" (martellone in legno di fico utilizzato per assettare il basolo).\nOggi pesanti magli hanno sostituito l'opera di decine di braccianti (cazzafricciu) che negli anni cinquanta, seduti su cumuli di grosse pietre le spaccavano per produrre il \"friccio\" o la \"breccia\" con la forza delle braccia sollevando ed abbassando per dodici ore al giorno pesanti mazze del peso di oltre cinque chili. Oltre alla pietra viva che \u00e8 quella pi\u00f9 dura, si trova la pietra leccese molto tenera e utilizzata per rivestimenti e decorazioni, il carparo (una via di mezzo tra la pietra ed il tufo), ed il tufo che \u00e8 molto tenero e composto da sabbia e fossili marini .\nManifattura di giocattoli (peluche).\nUna lunga tradizione familiare come \"giocattolai\" a Soleto \u00e8 quella della famiglia Stanca.\nNel dopoguerra si potevano vedere lungo i marciapiedi di Viale Raimondello Orsini i cavallucci a dondolo e le bambole di cartapesta messe ad asciugare al sole. Si lavorava tutto l'anno per soddisfare le richieste del periodo natalizio. Oltre all'artigiano che aveva preparato con cura i calchi in gesso in cui veniva pressata la carta imbevuta di colla liquida per darle la forma voluta, molte ragazze lavoravano in casa i vestiti delle bambole o ne dipingevano il viso e le braccia. Cos\u00ec venivano lavorate a mano centinaia e centinaia di pezzi. Negli anni la plastica ed il polistirolo hanno sostituito la cartapesta ed oggi prendono vita nei laboratori artigiani in Largo Cupone migliaia di peluche di varie forme e destinazioni: dalle fiere di paese alle sorprese per le uova di Pasqua.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne \"SP31 Soleto-Sternatia\", \"SP47/48 Galatina-Soleto-Martano\", \"SP138 Soleto-Sogliano Cavour\", \"SP227 Soleto-Corigliano d'Otranto\", \"SP244 Soleto-San Donato di Lecce\" e dalla circonvallazione di Galatina \"SP371\".\nFerrovie.\nIl comune \u00e8 servito da una stazione ferroviaria a due binari, posta sulla linea Zollino-Gallipoli, delle Ferrovie del Sud Est.\nSport.\nCalcio.\nLa squadra di calcio della citt\u00e0 \u00e8 la \"Polisportiva Dilettantistica Soleto Calcio\", fondata nel 2009; nel girone C pugliese di 1\u00aa Categoria."}
{"id": "301148", "revid": "2161050", "url": "https://it.wikipedia.org/wiki?curid=301148", "title": "Antonio Genovesi", "text": "Studi\u00f2 filosofia e teologia, nel 1736 venne ordinato diacono e a ventiquattro anni fu nominato maestro di retorica. Nel 1738 divenne sacerdote. Nelle sue opere, per cui utilizz\u00f2 la lingua italiana invece dell'usuale latino, ricerc\u00f2 un compromesso tra idealismo ed empirismo, cercando ad ogni costo di salvare gli essenziali valori religiosi della filosofia cristiana. Tra i suoi lavori pi\u00f9 importanti si ricorda \"Meditazioni filosofiche\", \"Lezioni di commercio o sia d'economia civile\" e \"Della diceosina o sia della Filosofia del Giusto e dell'Onesto\".\nBiografia.\nFiglio di Salvatore Genovese, calzolaio e piccolo imprenditore, e di Adriana Alfinito di San Mango, nacque a Castiglione, Salerno (da distinguersi dalla omonima Castiglione di Ravello, situata sempre nella stessa provincia) nel 1713.\nIl padre lo indirizz\u00f2 in tenera et\u00e0 verso gli studi. A quattordici anni fu affidato agli insegnamenti di Niccol\u00f2 Genovese, un congiunto, giovane medico tornato da Napoli, il quale lo istru\u00ec in filosofia peripatetica per due anni e in quella cartesiana per un anno. A diciotto anni, nel corso degli studi teologici, Genovesi si innamor\u00f2 di una ragazza di Castiglione, Angela Dragone. Questo amore non trov\u00f2 l'approvazione del severissimo genitore il quale condusse immediatamente il figlio a Buccino, dove abitavano alcuni parenti, presso il convento dei Padri Agostiniani dove segu\u00ec gli insegnamenti teologici e filosofici del prete Giovanni Abbamonte, appassionandosi al latino e al greco.\nRicevette l'ordinazione a diacono dopo aver superato l'esame di teologia dogmatica alla presenza dell'arcivescovo di Salerno Fabrizio di Capua il 22 dicembre 1736, presso la Cattedrale di Salerno. A ventiquattro anni fu nominato maestro di retorica presso il seminario di Salerno dove incontr\u00f2 il vice rettore, Antonio Doti, dal quale ricevette insegnamenti di lingua francese e lezioni di perfezionamento nel latino e nell'italiano.\nNel 1738, a venticinque anni, venne ordinato sacerdote e, dopo pochi mesi, si trasfer\u00ec a Napoli, dove intraprese dapprima la carriera forense, che lasci\u00f2 presto. Nel 1739 fond\u00f2 una scuola privata di metafisica e teologia. A Napoli fu in contatto con Giambattista Vico e nell'Universit\u00e0 di Napoli, nel 1741, ottenne la cattedra di metafisica. Alcune sue posizioni teologiche contenute nella suo libro \"Elementa Metaphysicae\" pubblicato nel 1743, furono dai suoi nemici considerate eretiche, e dovette servirsi dell'intervento dell'arcivescovo di Taranto Celestino Galiani, e dello stesso pontefice Benedetto XIV per conservare l'abito talare. In seguito a queste denunce lasci\u00f2 l'insegnamento della metafisica nell'universit\u00e0 di Napoli, per passare, nel 1745, all'etica, cattedra che era stata tenuta in passato da Vico.\nL'evoluzione dalla metafisica-teologia all'etica prosegu\u00ec con il passaggio all'economia, avvenuto nei primi anni cinquanta, quando si comp\u00ec la trasformazione 'da metafisico a mercante', come egli stesso ebbe a scrivere nella sua autobiografia. Divenne titolare della cattedra di 'commercio e meccanica', istituita con fondi privati dal toscano Bartolomeo Intieri, la prima cattedra di economia di cui si abbia traccia in Europa, se non consideriamo cattedre di economia quelle istituite negli anni venti del XVIII secolo in Prussia nell'ambito della tradizione camerale. Il suo lavoro come economista \u00e8 stato quello pi\u00f9 fecondo, tanto che Genovesi divenne un autore fondamentale per la tradizione italiana e non solo (le sue \"Lezioni\" furono tradotte in spagnolo, e parzialmente in francese).\nMor\u00ec a Napoli il 22 settembre 1769. La salma fu sepolta nella chiesa del monastero di Sant'Eramo Nuovo (o Sant'Eusebio) a cura del suo amico Raimondo di Sangro, Principe di San Severo. Tuttavia non ebbe un sepolcro individuabile, ma fu semplicemente deposto nella cripta. In seguito a ristrutturazioni della chiesa nei primi anni trenta del XX secolo, le ossa della cripta (e dunque anche quelle del Genovesi) furono trasferite nella chiesa di Sant'Eframo Vecchio.\nPensiero filosofico.\nSi diffondevano in quel tempo i primi accenni di rivolta allo spirito e al costume della Controriforma: gli spunti di polemica antigesuitica e anticlericale, la ripresa della lotta in difesa dell'autonomia dello Stato laico contro ogni interferenza della Chiesa, i primi elementi di una teoria delle monarchie illuminate e del regime paternalistico, nonch\u00e9, sul piano letterario, l'avvento di una poetica e di una critica pi\u00f9 aperte e coraggiose.\nIn pratica, fu l'inizio della vera rivoluzione culturale che si attu\u00f2 nella seconda met\u00e0 del Settecento sotto il segno dell'Illuminismo caratterizzata dalla necessit\u00e0 di trasformare integralmente i cardini della vecchia civilt\u00e0 in tutte le sue manifestazioni. In questo ambito, il pensiero politico di Genovesi fu decisamente di tipo riformatore: fu definito \"un anglofilo sotto spoglie francesi\", nello scritto di Paola Zanardi sull'influenza di David Hume nell'Illuminismo napoletano.\nNelle sue opere filosofiche, Genovesi persegue un compromesso tra idealismo ed empirismo, cercando ad ogni costo di salvare gli essenziali valori religiosi della filosofia cristiana.\nPensiero economico.\nAntonio Genovesi recep\u00ec l'influenza del nuovo panorama culturale italiano, con la voglia di cercare con studi ed esperimenti il concetto della \"pubblica felicit\u00e0\", consistente nel far uscire l'uomo dallo stato di \"oscurit\u00e0\" (Illuminismo, che in Francia era gi\u00e0 in atto: \"Les Lumi\u00e8res\"). Egli prese coscienza della decadenza culturale, materiale e spirituale dopo il periodo d'oro del Napoletano e, quindi, si rese conto della necessit\u00e0 di intervenire per riportare le arti, il commercio e l'agricoltura a nuovi splendori.\nPer tale motivo, abbandon\u00f2 l'etica e la filosofia e si dedic\u00f2 allo studio dell'economia affermando tra le altre cose, che essa doveva servire ai governi per alimentare la ricchezza e la potenza delle nazioni, argomento cardine della filosofia smithiana. Ritiene che per favorire il benessere sociale sia necessario promuovere la cultura e la civilt\u00e0, per questo motivo \u00e8 il primo cattedratico ad impartire le sue lezioni in italiano anzich\u00e9 in latino. Dal 1754 fu docente di economia politica, occupando una cattedra istituita appositamente per lui di \u201ccommercio e meccanica\u201d presso l'Ateneo napoletano da Bartolomeo Intieri. Soggiorn\u00f2 pi\u00f9 volte nel palazzo proprio di Bartolomeo Intieri a Massaquano per lunghi periodi dove si rifugiava per trovare \"la musa ispiratrice\" e l\u00ec infatti scrisse alcune sue opere.\nGenovesi sostiene che anche le donne e i contadini abbiano diritti alla cultura poich\u00e9 questa \u00e8 uno strumento fondamentale per realizzare l'ordine e l'economia nelle famiglie, e di conseguenza nella societ\u00e0, \u00e8 inoltre importante anche l'educazione degli uomini e in particolar modo lo sviluppo delle arti e delle scienze, contrapponendosi all'idea di Rousseau per il quale il progresso costituisce la fonte di tutti i mali. Denuncia anche la presenza di un numero eccessivo di persone che vivono esclusivamente di rendita e affronta tematiche importanti come; problemi di debito pubblico, inflazione e circolazione monetaria.\nIl suo pensiero economico \u00e8 espresso nel volume \"Lezioni di commercio o sia di economia civile\" pubblicato nel 1765 e considerate una delle prime opere scientifiche in materia economica. Il Genovesi cerc\u00f2, cos\u00ec, di indicare la via per alcune riforme fondamentali: dell'istruzione, dell'agricoltura, della propriet\u00e0 fondiaria, del protezionismo governativo su commerci e industrie.\nIn occasione della carestia che colp\u00ec l'Italia nel 1764, sostenne convintamente la liberalizzazione del mercato granicolo interno, come mostrano le prefazioni e i commenti che scrisse alle opere di Cosimo Trinci e Claude-Jacques Herbert.\nStile letterario.\nTenne sempre le sue lezioni in lingua italiana grazie alla sua passione per il civile: viene ricordato per essere stato il primo docente a non esprimersi in latino durante i suoi corsi e per essere stato tra i primi a scrivere trattati di metafisica e di logica in italiano. Cos\u00ec oper\u00f2, anche e soprattutto, per diffondere lo studio dell'Economia e delle scienze nel popolo: in questo atteggiamento Genovesi \u00e8 ancora una volta in piena continuit\u00e0 con gli umanisti, giudicando anche questo un mezzo di incivilimento.\nOpere.\nTra le sue opere filosofiche, le principali sono: \nAltre opere da ricordare sono \"La logica per i giovanetti\", \"Istituzioni di Metafisica per Principianti\" e \"Lettere familiari\", che testimoniano l'intensa corrispondenza epistolare tra l'abate e il letterato dell'epoca Ferrante de Gemmis, uno dei pochi testimoni dell'illuminismo pugliese."}
{"id": "301153", "revid": "1543377", "url": "https://it.wikipedia.org/wiki?curid=301153", "title": "John Bradshaw Layfield", "text": "Layfield inizi\u00f2 la sua carriera nel mondo del wrestling professionistico nei primi anni novanta, combattendo in varie federazioni indipendenti americane con il ring name Blackjack Bradshaw. Nel gennaio del 1996 firm\u00f2 un contratto con la World Wrestling Federation; in questo periodo lotto in tag team con Ron Simmons, con il quale poco dopo form\u00f2 l'Acolytes Protection Agency. In seguito al ritiro di Simmons nel marzo del 2004, Layfield assunse la gimmick di un ricco uomo d'affari texano e inizi\u00f2 a farsi chiamare John \"Bradshaw\" Layfield.\nIn WWF/E ha vinto una volta il WWE Championship, una volta l'Intercontinental Championship, una volta lo United States Championship, una volta l'European Championship, diciotto volte l'Hardcore Championship e tre volte il World Tag Team Championship (con Ron Simmons), risultando essere il decimo wrestler della storia ad aver completato il Grand Slam (formato originale). Nel 2021 \u00e8 stato introdotto nella WWE Hall of Fame.\nCarriera nel football americano.\nPrima di intraprendere una carriera nel wrestling professionistico, John Layfield fu un giocatore di football americano per l'Abilene Christian University, dove occup\u00f2 il ruolo di \"offensive tackle\" e gioc\u00f2 nella lega chiamata Lone Star Conference come \"junior\" e \"senior\". Successivamente firm\u00f2 con i Los Angeles Raiders, ma venne svincolato dalla franchigia prima dell'inizio della stagione 1990 e pass\u00f2 quindi ai San Antonio Riders.\nCarriera nel wrestling.\nGlobal Wrestling Federation (1992\u20131994).\nLayfield fu allenato da Brad Rheingans e inizi\u00f2 a lottare nella Global Wrestling Federation in Texas, acquisendo il nome di John Hawk con la \"gimmick\" del cugino dei fratelli Windham. Successivamente, si alle\u00f2 con Bobby Duncum Jr. formando i \"Texas Mustangs\", con cui vinse il GWF Tag Team Championship sconfiggendo i Rough Riders (Black Bart e Johnny Mantell) il 27 novembre, per poi perderli il 29 gennaio 1993 contro i Bad Breed (Ian Rotten e Axl Rotten). Il 25 dicembre, Hawk e Black Bart vinsero per la seconda volta il GWF Tag Team Championship sconfiggendo Steve Dane e Chaz Taylor, che persero il 3 giugno 1994 contro i Fabulous Freebirds (Jimmy Garvin e Terry Gordy).\nCircuito indipendente (1993\u20131995).\nNel gennaio del 1993, Layfield si trasfer\u00ec in Giappone per lottare nella Network Of Wrestling di George e Shunji Takano. Pi\u00f9 tardi nello stesso anno, lott\u00f2 in Messico nella Consejo Mundial de Lucha Libre con il nome di Vampiro Americano spesso in coppia con Vampiro Canadiense. Inoltre lott\u00f2 nella Federacion Internacional de Lucha Libre, dove vinse il titolo mondiale. Nel marzo del 1995, torn\u00f2 in Giappone e firm\u00f2 un contratto con la Wrestle Association R di Genichiro Tenryu, dove lott\u00f2 con il nome di Death Mask. Nel dicembre del 1995 prima di approdare nella World Wrestling Federation, avrebbe dovuto combattere nella Smoky Mountain Wrestling affrontando Buddy Landel, ma ci\u00f2 non accadde poich\u00e9 la federazione chiuse nel mese di novembre.\nNational Wrestling Alliance (1994\u20131995).\nIn seguito alla chiusura della GWF nel settembre del 1994, firm\u00f2 un contratto con la National Wrestling Alliance. Il 14 gennaio 1995, sconfisse Kevin Von Erich conquistando l'NWA North American Heavyweight Championship. Perse il titolo due mesi dopo contro Greg Valentine.\nWorld Wrestling Federation/Entertainment.\nPrimi anni (1995\u20131997).\nDopo aver lottato per tre anni e mezzo nel circuito indipendente, nel 1995 firm\u00f2 un contratto con la World Wrestling Federation. Debutt\u00f2 nella puntata di \"Superstars of Wrestling\" del 27 gennaio 1996 come Justin \"Hawk\" Bradshaw sconfiggendo Bob Holly. La sua \"gimmick\" era quella di un duro cowboy (simile a quella di Stan Hansen), con Uncle Zebakiah come manager. Dopo aver vinto i suoi match, marchiava i suoi avversari con la sigla \"JB\" in inchiostro. Bradshaw rimase imbattuto per tre mesi fino alla sconfitta contro The Undertaker per squalifica nella puntata di \"Raw\" del 1\u00ba aprile. Il 22 settembre, perse contro Savio Vega in un Caribbean Strap match a .\nThe New Blackjacks (1997\u20131998).\nNel febbraio 1997, si alle\u00f2 con Barry Windham per formare i New Blackjacks. Nello stesso anno, Layfield lott\u00f2 in competizione singola nella United States Wrestling Association. Durante la sua permanenza in USWA aiut\u00f2 il suo ex manager, Dutch Mantel (Uncle Zebekiah in WWF) a sconfiggere Jerry Lawler in un match valevole per l'USWA Unified World Heavyweight Championship.\nNel corso dell'anno, Wiindham si infortun\u00f2 e il team si sciolse e Layfield torn\u00f2 a lottare da singolo come Blackjack Bradshaw e qualche volta in coppia con Terry Funk. Ricevette un'opportunit\u00e0 titolata per l'NWA North American Heavyweight Championship sconfiggendo Jeff Jarrett per squalifica a '. Nel 1998, fu relegato al ruolo di midcarder affrontando Marc Mero a Mayhem, i Kaientai (Dick Togo, Men's Teioh e Funaki) in coppia con Taka Michinoku in un Handicap match a ', e Vader in un Falls Count Anywhere match a \"\".\nAcolytes Protection Agency (1998\u20132002).\nNella puntata di \"Sunday Night Heat\" antecedente alle \"Survivor Series\", Bradshaw si alle\u00f2 con Faarooq formando gli Acolytes, un duo gotico con dei simboli occulti disegnati sul loro petto, e il disegno di Yog-Sothoth sulle loro tenute con Jackyl nel ruolo di manager. Dopo l'abbandono di Jackyl, Bradshaw e Faarooq si unirono al Ministry of Darkness di The Undertaker. Il Ministry of Darkness inizi\u00f2 poi una rivalit\u00e0 con la Corporation che port\u00f2 successivamente alla fusione tra le due stable formando il Corporate Ministry, che si sciolse dopo la vittoria di Stone Cold Steve Austin contro The Undertaker a \"Fully Loaded\".\nNella puntata di \"Raw\" del 31 maggio, gli Acolytes sconfisero Kane e X-Pac conquistando il WWF Tag Team Championship. Il 5 luglio a \"Raw\", persero il titolo contro gli Hardy Boyz (Matt e Jeff Hardy), per poi riconquistarlo sconfiggendo gli stessi e il loro manager Michael Hayes a \"Fully Loaded\". Due settimane dopo, persero il titolo contro Kane e X-Pac.\nGli Acolytes divennero face modificando i loro personaggi abbandonando lo stile gotico e iniziarono a fumare sigari, vestendosi in jeans e t-shirt cambiarono il loro nome in \"Acolytes Protection Agency\" (A.P.A) usando il motto \"Because we need beer money\" (\"Perch\u00e9 ci servono soldi per la birra\"). Gli APA ottennero un'opportunit\u00e0 titolata al WWF Tag Team Championship dei New Age Outlaws fallendo l'assalto al titolo il 23 gennaio a \"Royal Rumble\". Dopo non essere riusciti a conquistare il titolo di coppia durante il resto dell'anno, gli APA conquistarono per la terza volta il WWF Tag Team Championship nella puntata di \"Raw\" del 9 luglio 2001 sconfiggendo i Dudley Boyz (Bubba Ray e D-Von Dudley). Nella puntata di \"SmackDown!\" del 9 agosto, persero il titolo contro Diamond Dallas Page e Chris Kanyon.\nNella puntata di \"Raw\" del 22 ottobre Bradshaw sconfisse The Hurricane in un match con palio l'European Championship, primo titolo in competizione singola. Bradshaw rimase campione per dieci giorni, per poi perdere il titolo il 1\u00ba novembre contro Christian a \"SmackDown!\". Il 17 febbraio 2002 a \"No Way Out\", gli APA vinsero un tag team turmoil match, ottenendo un'opportunit\u00e0 titolata per il WWF Tag Team Championship contro i campioni Billy e Chuck a \"WrestleMania X8\" in un four corners elimination match che includeva anche gli Hardy e Dudley Boyz, vinto dai campioni in carica.\nCompetizione singola (2002\u20132003).\nDopo WrestleMania, Bradshaw e Faarooq si divisero a causa della \"Brand Extension\". Bradshaw venne spostato a \"Raw\", dove modific\u00f2 leggermente il personaggio del cowboy portando con s\u00e9 un campanaccio. Aiut\u00f2 Stone Cold Steve Austin nella sua rivalit\u00e0 con il New World Order, iniziando una breve rivalit\u00e0 con Scott Hall che si concluse con la vittoria di Hall il 21 aprile a \"Backlash\". Dopo l'abbandono di Steve Austin, Bradshaw lott\u00f2 nella divisione hardcore vincendo l'Hardcore Championship per diciotto volte che rinomin\u00f2 \"Texas Hardcore Championship\" e cambi\u00f2 il nome della sua mossa finale \"Clothesline From Hell\" in \"Clothesline From Texas\" o \"Clothesline From Deep in the Heart of Texas\".\nNella divisione hardcore, vinse e perse il titolo diverse volte contro wrestler come Steven Richards, Shawn Stasiak, Raven, Christopher Nowinski, Big Show, Justin Credible, Johnny Stamboli, Crash Holly, Jeff Hardy e Tommy Dreamer, prima che fosse unificato con l'Intercontinental Championship da Rob Van Dam nel mese di agosto. Nel mese di settembre, sub\u00ec un infortunio al muscolo bicipite brachiale sinistro in un house show.\nReunion degli APA (2003\u20132004).\nBradshaw torn\u00f2 insieme a Faarooq riformando gli APA nella puntata di \"SmackDown!\" del 19 giugno 2003 salvando The Undertaker dall'attacco di Chuck Palumbo e Johnny Stamboli. In quel periodo, Bradshaw cambi\u00f2 look - con capelli corti e senza barba. Il 27 luglio a \"Vengeance\", vinse un bar brawl room che includeva Faarooq e altri wrestler. Inizi\u00f2 poi una breve rivalit\u00e0 con A-Train che sconfisse il 13 novembre a \"SmackDown\", per poi perdere nella rivincita il 20 novembre sempre a \"SmackDown!\".\nPprese parte alla \"Royal Rumble 2004\"; entr\u00f2 con il numero 5 e rimase sul ring per 38 secondi, venendo eliminato dal vincitore Chris Benoit. Dopo aver fallito nel tentativo di conquistare il WWE Tag Team Championship a \"WrestleMania XX\", gli APA continuarono a lottare insieme fino alla puntata di \"SmackDown!\" del 18 marzo quando persero un \"You're Fired\" match valevole per il WWE Tag Team Championship contro Rikishi e Scotty 2 Hotty. Dopo il match, Bradshaw e Farooq dissero al General Manager Paul Heyman che non sarebbe stati licenziati, ma che avrebbero dato le dimissioni. Heyman afferm\u00f2 che se non avessero vinto il titolo solo Faarooq sarebbe stato licenziato, il quale disse ad Heyman che lui e Bradshaw avrebbero abbandonato la federazione. Tuttavia, Faarooq abbandon\u00f2 gli APA dopo il rifiuto di Bradshaw che divenne un heel. L\"'angle\" fu messo in atto in quanto Simmons decise di lasciare la federazione.\nWWE Championship (2004\u20132005).\nDopo il licenziamento di Faarooq, Bradshaw cambi\u00f2 personaggio e divenne un ricco uomo d'affari indossando completi e un cappello da cowboy ispirato a J. R. Ewing iniziando a chiamarsi John \"Bradshaw\" Layfield, spesso abbreviato in JBL. Dopo aver vinto il \"Great American Award\", Layfield divenne il primo sfidante al WWE Championship iniziando una rivalit\u00e0 con Eddie Guerrero e il 16 maggio a \"Judgment Day\" sconfisse il campione per squalifica, che per\u00f2 mantenne il titolo. JBL vinse il WWE Championship in maniera controversa in un Texas Bull Rope match a \"The Great American Bash\": la decisione iniziale della vittoria di Guerrero fu invertita dall'allora general manager di \"SmackDown!\" Kurt Angle, dando la vittoria del match e il titolo a JBL dopo che un replay mostr\u00f2 che quest'ultimo aveva toccato il quarto angolo prima di Guerrero. JBL vinse la rivincita in uno steel cage match due settimane pi\u00f9 tardi a \"SmackDown!\", ancora una volta con l'aiuto di Angle.\nDopo aver affermato che non avrebbe difeso il titolo a \"SummerSlam\", venne sfidato per il titolo da The Undertaker. In quel periodo JBL assunse Orlando Jordan per aiutarlo a difendere il titolo nei suoi match, che difese con successo a \"SummerSlam\" per squalifica; dopo il match The Undertaker esegu\u00ec una chokeslam ai danni del texano attraverso il tetto della sua limousine.. Il general manager di \"SmackDown!\" Theodore Long sanc\u00ec un Last Ride match per il titolo a \"No Mercy\", dove JBL mantenne il titolo con l'aiuto di Heidenreich.\nAnche se mantenne il titolo per molti mesi, la maggior parte dei match titolati vennero vinti in maniera controversa. Alle \"Survivor Series\", sconfisse Booker T dopo averlo colpito con la cintura quando l'arbitro era steso. JBL sconfisse Eddie Guerrero, Booker T e The Undertaker in un fatal four-way match ad \"Armageddon\" dopo l'interferenza di Heidenreich, il quale permise a JBL di colpire Booker con la \"Clothesline From Hell\" e ottenere la vittoria per schienamento.\nDurante il suo regno da campione, form\u00f2 il Cabinet insieme a Orlando Jordan nel ruolo di \"capo della sicurezza\" e i Basham Brothers (Doug e Danny Basham) nei ruoli dei \"co-segretari della difesa\" fino al loro abbandono nella puntata di \"SmackDown!\" del 16 giugno 2005.\nJBL difese con successo il titolo prima alla \"Royal Rumble\" dove sconfisse Big Show e Kurt Angle in un triple threat match, e poi contro Show in un Barbed Wire steel cage match a \"No Way Out\". Nella successiva puntata di \"SmackDown!\" ebbe la sua \"Celebration of Excellence\", in cui lui e il Cabinet celebrarono il fatto che era diventato il pi\u00f9 longevo detentore in carica del WWE Championship degli ultimi dieci anni, che venne interrotto da Big Show e dal nuovo primo sfidante John Cena.\nPerse il WWE Championship contro Cena il 3 aprile a \"WrestleMania 21\". L'ininterrotto regno di nove mesi di JBL, dalla durata di 280 giorni, fu pubblicizzato come il pi\u00f9 lungo del decennio. Nella puntata di \"SmackDown!\" del 28 aprile, sconfisse Big Show, Booker T e Kurt Angle in un fatal four-way elimination match per ottenere un match valevole per il WWE Championship, nel quale fu sconfitto da Cena il 22 maggio a \"Judgment Day\" in un \"I quit\" match.\nApparve al pay-per-view \"ECW One Night Stand\" come membro di una \"crociata\" anti ECW: nel corso dell'evento JBL attacc\u00f2 Blue Meanie. La WWE sfrutt\u00f2 l'occasione per riassumere Meanie e nella puntata di \"SmackDown!\" del 7 luglio JBL venne sconfitto da Meanie con l'aiuto dell'allora detentore del World Heavyweight Championship Batista, che era passato a \"SmackDown!\" per merito della \"draft lottery\". JBL inizi\u00f2 una rivalit\u00e0 con Batista per il titolo che sconfisse per squalifica il 24 luglio a \"The Great American Bash\", per poi perdere le due rivincite seguenti il 21 agosto A SummerSlam e il 9 settembre a \"SmackDown!\" in un Texas Bull Rope match.\nDopo aver fallito l'assalto al World Heavyweight Championship, JBL inizi\u00f2 una rivalit\u00e0 con Rey Mysterio dopo aver perso contro quest'ultimo il 16 settembre a \"SmackDown!\"; in quel periodo assunse Jillian Hall come sua consulente e sconfisse Mysterio nella rivincita il 9 ottobre a \"No Mercy\".\nUnited States Champion (2006).\nAll'inizio del 2006, inizi\u00f2 una rivalit\u00e0 con The Boogeyman contro il quale perse il 29 gennaio alla\" Royal Rumble 2006\". Dopo aver sconfitto Bobby Lashley il 19 febbraio a \"No Way Out\", inizi\u00f2 una rivalit\u00e0 con Chris Benoit che sconfisse conquistando lo United States Championship il 2 aprile a \"WrestleMania 22\". Vinse anche la rivincita due settimane pi\u00f9 tardi in uno steel cage match a \"SmackDown!\"; tuttavia la settimana seguente licenzi\u00f2 Jillian Hall dal ruolo di consulente a causa di un errore nello steel cage match e per non aver preparato un'adeguata celebrazione per lui.\nDurante il regno come United States Champion, sfid\u00f2 Rey Mysterio per il World Heavyweight Championship e nelle settimane seguenti, tent\u00f2 di indebolire Mysterio facendoli affrontare diversi wrestler di sua scelta come Mark Henry, The Great Khali e Kane Il 21 maggio a \"Judgment Day\", fu sconfitto da Mysterio.\nPerse lo United States Championship contro Bobby Lashley il 26 maggio a \"SmackDown!\" e nella stessa notte perse una rivincita contro Mysterio con stipulazione speciale, ovvero in caso di sconfitta JBL si sarebbe dovuto ritirare. L\"angle\" venne messo in atto per permettere a JBL di recuperare da un infortunio alla schiena.\nL'11 giugno a \"One Night Stand\", annunci\u00f2 che avrebbe preso il posto di Tazz come nuovo commentatore di \"SmackDown!\" e debutt\u00f2 il 16 giugno.\nVarie faide e ritiro (2006\u20132009).\nTorn\u00f2 a lottare il 13 novembre in un house show dove perse insieme a Mr. Kennedy e King Booker contro i Brothers of Destruction (Kane e The Undertaker) e Batista. Nella puntata di \"SmackDown!\" del 22 dicembre, fece un promo nei confronti di Theodore Long maledicendo anche il pubblico per aver acclamato l'Inferno match di \"Armageddon\" cinque giorni prima dicendo (\"Roma non \u00e8 caduta per colpa dei gladiatori sul campo di battaglia. Roma \u00e8 caduta per colpa del pubblico sugli spalti\").\nNella puntata di \"SmackDown!\" del 12 ottobre 2007, venne annunciato come uno degli arbitri da poter scegliere a \"Cyber Sunday\" nel match valevole per il World Heavyweight Championship tra Batista e The Undertaker ma perse il voto in favore di Stone Cold Steve Austin. A Cyber Sunday, ebbe un alterco con gli altri due arbitri per poi essere colpito da Austin con una Stunner. Nelle settimane successive al pay-per-view attacc\u00f2 sia Batista che The Undertaker che a loro volta risposero rispettivamente con la \"Spear\" e \"Chokeslam\". Layfield giustific\u00f2 le azioni spiegando di \"essersi ritirato, non di essere morto\" (e che doveva essere rispettato).\nIl 16 dicembre ad \"Armageddon\" durante il match valevole per il WWE Championship tra Randy Orton e Chris Jericho, il primo lanci\u00f2 Jericho verso il tavolo di commento di \"SmackDown!\" dove JBL era seduto e successivamente Jericho lo spinse; qualche minuto dopo, Layfield colp\u00ec Jericho con un calcio provocando la squalifica di quest'ultimo e Orton mantenne il titolo. Inizi\u00f2 una rivalit\u00e0 con Chris Jericho che sconfisse per squalifica il 27 gennaio alla \"Royal Rumble 2008\", per poi perdere nella rivincita l'11 febbraio a \"Raw\".\nNella puntata di \"Raw\" del 18 febbraio, interfer\u00ec durante lo steel cage match tra Mr. McMahon e Hornswoggle lanciando quest'ultimo attraverso la gabbia. Successivamente, rivel\u00f2 che Hornswoggle era il figlio di Finlay e non di McMahon. Il 30 marzo a \"WrestleMania XXIV\", sconfisse Finlay in un Belfast Brawl.\nSuccessivamente, prese parte al fatal four-way elimination match per il WWE Championship che includeva anche Randy Orton, John Cena e Triple H, venendo eliminato da Cena. Ci\u00f2 port\u00f2 una rivalit\u00e0 tra i due nella quale JBL perse contro Cena il 18 maggio a \"Judgment Day\" e il 1\u00ba giugno a \"One Night Stand\" in un First Blood match.\nDopo aver sconfitto Cena nella rivincita il 20 luglio a \"The Great American Bash\" in un Parking Lot Brawl, divenne il primo sfidante al World Heavyweight Championship di CM Punk dopo averlo battuto in un handicap match che includeva anche Chris Jericho. Nelle settimane successive, insult\u00f2 lo stile di vita straight edge di Punk definendolo \"noioso\" e lo sfid\u00f2 in un drink contest che Punk rifiut\u00f2. A \"SummerSlam\", perse contro Punk. Il 7 settembre ad \"Unforgiven\" partecip\u00f2 allo scramble match per il World Heavyweight Championship, vinto da Chris Jericho che aveva preso il posto di CM Punk, il quale era stato attaccato in precedenza da Randy Orton. A \"No Mercy\", fu sconfitto da Batista in un match valevole per il ruolo di primo sfidante al World Heavyweight Championship.\nVerso la fine del 2008 e inizio del 2009, inizi\u00f2 una breve rivalit\u00e0 con Shawn Michaels perdendo alle \"Survivor Series\" in un five on five tag team elimination tag team match. il 14 dicembre ad \"Armageddon\" Michaels divenne un impiegato di Layfield a causa di una crisi finanziaria. Dopo aver costato a JBL l'opportunit\u00e0 titolata al World Heavyweight Championship di John Cena alla \"Royal Rumble 2009\", Michaels sconfisse Layfield in un \"All or Nothing\" match il 15 febbraio a \"No Way Out\" continuando a ottenere il completo pagamento promesso da Layfield.\nIl 9 marzo a \"Raw\" sconfisse CM Punk e vinse l'Intercontinental Championship e diventare il decimo Grand Slam e ventesimo Triple Crown. Detenne il titolo fino al 5 aprile a \"WrestleMania XXV\" dove fu sconfitto da Rey Mysterio in 21 secondi.\nApparizioni sporadiche (2009\u20132012).\nJBL torna a \"Raw\" il 7 marzo 2011, scelto come arbitro speciale da Michael Cole per il suo match a WrestleMania XXVII. Viene per\u00f2 interrotto da Stone Cold Steve Austin il quale non gli permette di firmare il contratto per rendere ufficiale il suo ruolo di arbitro a WrestleMania, il quale ruolo verr\u00e0 invece ricoperto dal \"Texas Rattlesnake\", che colpisce JBL con una \"Stunner\".\nIl 23 luglio 2012, a \"Raw 1000\", ritorna assieme a Faarooq come Bradshaw, riformando per una sola notte gli APA. Per l'occasione, esegue una \"Clothesline from Hell\" su Heath Slater.\nCommentatore (2012\u20132017).\nIl 16 settembre 2012, torna a \"Night of Champions\" per sostituire Jerry Lawler al tavolo dei commentatori.\nDal 9 settembre, diventa commentatore a tempo pieno di \"SmackDown\" (insieme a Michael Cole e successivamente Tom Phillips e Cole) e \"Raw\" (con Cole e Jerry Lawler). Il 26 settembre viene nominato dal COO della WWE Triple H nuovo General Manager di \"NXT\".\nAlla \"Royal Rumble 2014\" entra con il numero 24 venendo eliminato immediatamente da Roman Reigns.\nNella puntata di \"Raw\" del 19 gennaio 2015 l'nWo sale sul ring per poi essere interrotti dagli Ascension tuttavia JBL si alza dal tavolo dei commentatori e di incammina nell'apron sbottonandosi la camicia facendo vedere che nella maglietta sotto, aveva il logo dello storico team A.P.A. e cos\u00ec entro anche Faarooq nell'arena, quindi i due si abbracciarono ed entrarono nel ring. Dopodich\u00e9 entrano pure i New Age Outlaws (Billy Gunn e Road Dogg) dopo un lungo periodo di assenza e attaccarono gli Ascension; dopo JBL si fa avanti e colpisce Viktor con una \"Clothesline from Hell\".\nNella puntata di \"Raw\" del 30 marzo JBL, Booker T e Michael Cole vengono brutalmente attaccati da Brock Lesnar dopo che Seth Rollins aveva rifiutato a questi un match per il WWE World Heavyweight Championship.\nIl 1\u00ba settembre 2017 ha annunciato sul suo account Twitter la decisione di abbandonare il ruolo di commentatore di \"SmackDown\" per dedicarsi alla sua fondazione che si occupa nel campo del sociale., rimanendo attivo come opinionista nei pre show dei pay-per-view.\nApparizioni sporadiche (2017-presente).\nJBL ritorna inoltre, sempre come Bradshaw e insieme a Faarooq, il 22 gennaio 2018, durante la puntata speciale \"Raw 25 Years\" in occasione del venticinquesimo anniversario dello show, partecipando ad una comica partita a poker insieme a MVP, Heath Slater, Rhyno e altri wrestler.\nIl 3 marzo 2020 \u00e8 stata annunciata la futura introduzione di JBL nella WWE Hall of Fame, rimandata al 2021 a causa della pandemia di COVID-19.\nIl 23 ottobre 2020, appare a \"Raw\", come giudice corrotto da The Miz nel processo per determinare se Otis avrebbe dovuto combattere contro Miz con la valigetta del Money in the Bank in palio.\nVita privata.\nNel febbraio 2005 si \u00e8 sposato in seconde nozze a Key West, in Florida con la sua compagna Meredith Whitney.\nHa preso parte a un evento di beneficenza che consiste nello scalare le montagne pi\u00f9 alte di ogni continente. I proventi raccolti sono andati al \"Bermuda's Family Center\", che aiuta i bambini pi\u00f9 sfortunati. Ha iniziato dal monte Elbrus in Russia, per poi proseguire con il massiccio Vinson (Antartide), l'Aconcagua (Argentina), il Denali (Alaska), il Kilimanjaro (Tanzania), il Puncak Jaya (Indonesia) il monte Bianco e l'Everest. A ogni montagna scalata ha piantato la bandiera della WWE.\nAltre attivit\u00e0.\n\u00c8 un ospite fisso del programma \"The Cost of Freedom\" sul network statunitense Fox News Channel e ha precedentemente preso parte a diverse trasmissioni della CNBC. Ha inoltre scritto un best seller sulla pianificazione finanziaria dal titolo \"Have More Money Now\". Conduce nel fine settimana un programma radiofonico sul network nazionale Talk Radio Network, nel quale discute della sua visione politica conservatrice. Ricopre inoltre il ruolo di vice presidente \"senior\" della Northeast Securities.\nLucha de Apuestas.\nRecord: 0-1"}
{"id": "301155", "revid": "288127", "url": "https://it.wikipedia.org/wiki?curid=301155", "title": "Centro chirale", "text": ""}
{"id": "301157", "revid": "298229", "url": "https://it.wikipedia.org/wiki?curid=301157", "title": "Royal Rumble", "text": "Royal Rumble \u00e8 uno degli pay-per-view organizzati annualmente dalla WWE, il quarto pi\u00f9 longevo tra quelli proposti e uno dei pi\u00f9 importanti, tanto da essere comunemente indicato come uno dei cosiddetti Big Four (insieme a WrestleMania, SummerSlam e Survivor Series).\nIl nome dell'evento e la sua notoriet\u00e0 derivano dalla tipologia dell'incontro principale che lo caratterizza, ovvero il Royal Rumble match a 30 uomini (20 nell'edizione inaugurale del 1988 e 40 nell'edizione 2011).\nA partire dalla royal rumble 1993, il vincitore guadagna il diritto di sfidare il campione mondiale in un match a WrestleMania.\nRoyal Rumble match.\nRegole.\nAl match partecipano 30 lottatori (20 nell'edizione inaugurale, 40 in quella nel 2011), ma all'inizio sul ring ve ne sono due. I rimanenti ventotto raggiungono il quadrato ad intervalli di tempo predefiniti (di norma ogni 90 secondi), secondo un ordine precedentemente sorteggiato. Vince il match chi rimane solo sul ring una volta terminata la fase degli ingressi. Un wrestler pu\u00f2 essere eliminato solo se finisce fuori dal ring passando sopra la terza corda e toccando terra con entrambi i piedi; non si pu\u00f2 vincere n\u00e9 usando prese di sottomissione n\u00e9 ricorrendo allo schienamento.\nFormula.\nDa quando fu istituita la suddivisione del parco lottatori della WWE in due roster diversi (\"Raw\" e \"SmackDown!\"), la Royal Rumble divenne uno dei pochi appuntamenti dove si incontravano atleti di entrambi gli show. Dal 2003 al 2006 alla rissa reale presero parte 15 wrestler di \"Raw\" e 15 di \"SmackDown\"!. Dal 2007 al 2010, con l'aggiunta della ECW come nuovo brand, venne effettuata una modifica al numero degli ingressi: 13 wrestler di \"Raw\", 10 di \"SmackDown!\" e 7 della \"ECW\".\nLa divisione dei roster implic\u00f2 inoltre che il vincitore del Royal Rumble match avrebbe dovuto lottare a WrestleMania contro il campione mondiale del proprio show. Tuttavia nel 2004 venne istituita una nuova regola che permetteva al vincitore della rissa reale di poter scegliere il campione che desiderava affrontare a WrestleMania: ci\u00f2 permise a Chris Benoit, vincitore dell'edizione di quell'anno, di passare da \"SmackDown!\" a \"Raw\" per combattere contro Triple H, detentore del World Heavyweight Championship.\nLa regola che prevede che il vincitore del Royal Rumble match guadagni la possibilit\u00e0 di sfidare il campione mondiale a WrestleMania venne istituita nel 1993, con due eccezioni, nell'edizione 1992 e nell'edizione 2016, quando la vittoria garant\u00ec la conquista del titolo mondiale."}
{"id": "301159", "revid": "287204", "url": "https://it.wikipedia.org/wiki?curid=301159", "title": "Notorious", "text": ""}
{"id": "301162", "revid": "1318658", "url": "https://it.wikipedia.org/wiki?curid=301162", "title": "Fondazione Marittima Ammiraglio Michelagnoli", "text": "La Fondazione Marittima Ammiraglio Michelagnoli di Taranto si prefigge lo scopo di favorire la cultura umanistica, scientifica e tecnica del mondo del mare e valorizzare e promuovere la ricerca marina.\nLa fondazione, sita in corso Umberto civico 147, \u00e8 dedicata all'Ammiraglio Alessandro Michelagnoli, ed \u00e8 stata fondata, con il patrocinio della Marina Militare Italiana, il 12 maggio 1989 dalla Provincia e dal Comune di Taranto, dalla Banca Popolare di Puglia e Basilicata e dall'Alenia Marconi Systems, i cui legali rappresentanti, assieme al Direttore Generale, ne compongono il Consiglio di Amministrazione. Nel Consiglio Direttivo sono inoltre presenti come soci sostenitori e con un proprio rappresentante sia il Consorzio Nazionale Interuniversitario per le Scienze del Mare che il Consiglio Nazionale delle Ricerche.\nPer lo svolgimento dei compiti statutari, la fondazione si avvale di ingegneri, architetti, biologi, geologi, oceanografi, ufficiali della Marina, cui si aggiungono in relazione alle attivit\u00e0 da svolgere, collaboratori del mondo istituzionale, accademico, della ricerca e dell'industria. La fondazione opera d'intesa con organismi universitari e della ricerca nazionali e regionali ed \u00e8 dotata di:\nLe attivit\u00e0 prevalenti della fondazione, svolte sia d'iniziativa che su indicazione degli Enti pubblici e dei Ministeri di competenza, sono essenzialmente indirizzate a:\nIntensa risulta l'attivit\u00e0 didattica svolta presso le scuole con particolare efficacia quando avviene in concomitanza con rassegne del patrimonio espositivo della stessa fondazione, supportate da sussidi multimediali, realizzati presso il laboratorio di informatica. Continuativa risulta anche l'attivit\u00e0 editoriale d'intesa e con la collaborazione di esperti di rilievo, volta a valorizzare le ricerche che la fondazione svolge o promuove sulle tematiche istituzionali alle quali, di norma, viene dato un taglio mediterraneo ed europeo.\nLa fondazione \u00e8 stata ideata, promossa ed organizzata dal Comandante Carmelo Maggio, Ufficiale Superiore di Vascello della riserva, nel 1987.\nRiconosciuta giuridicamente con il Decreto 28 aprile 1992 del Ministro ex Marina mercantile, \u00e8 divenuta Onlus nel 1998, ed \u00e8 sostenuta e controllata da tre Ministeri che ne hanno individuato una specifica competenza: Ministero delle Infrastrutture e dei Trasporti, Ministero dell'Ambiente e della Tutela del Territorio, Ministero dell'Istruzione, Universit\u00e0 e Ricerca.\nPresidente della fondazione \u00e8 l'Ing. Fabrizio Martello, Direttore Generale \u00e8 l'Ing. Salvatore Mellea.\nPer lo sviluppo delle proprie attivit\u00e0, la fondazione \u00e8 assistita da un comitato tecnico-scientifico presieduto dal dott. Matteo Barad\u00e0."}
{"id": "301167", "revid": "1543377", "url": "https://it.wikipedia.org/wiki?curid=301167", "title": "Maximilien Rubel", "text": "\u00c8 stato un comunista militante e studioso del pensiero di Karl Marx.\nMaximilien Rubel ha dedicato la sua tesi universitaria di dottorato a Marx. Nel 1959 ha fondato la rivista \"Etudes de marxologie\". Ha inoltre partecipato al \"Groupe communiste de conseils\", gruppo che ha curato \u2013 dal 1962 \u2013 la pubblicazione della rivista \"Cahiers de discussion pour le socialisme des conseils\".\nRubel ha curato l'edizione delle opere di Marx presso l'editrice francese La Pl\u00e9iade, traducendo tra l'altro numerosi testi di Marx fino ad allora inediti in francese.\nLa tesi fondamentale di Rubel \u00e8 che il cosiddetto \"marxismo\" non era che un grosso fraintendimento del pensiero originario di Marx. Era solito affermare: \u00ab\"Non ascoltate i marxisti, leggete Marx\"!\u00bb.\nA fianco del suo impegno anti-capitalista, Rubel ha sostenuto parimenti il movimento femminista e quello ecologista (anche noto come anti-nuclearista)."}
{"id": "301171", "revid": "6923", "url": "https://it.wikipedia.org/wiki?curid=301171", "title": "Nematocisti", "text": "Le nematocisti (o cnidocisti) sono organi urticanti racchiusi in alcune cellule ectodermiche dei Celenterati, dette nematociti (o cnidociti o cnidoblasti), che servono all'animale per difesa e per paralizzare le prede.\nStruttura e fisiologia.\nLe nematociti sono costituite da una capsula (\"nematociste\"), dotata di un filamento sensorio detto \"cnidociglio\". All'interno della capsula \u00e8 presente un liquido urticante e un filamento, anch'esso urticante, che, allo stato di riposo, \u00e8 invaginato a spirale entro la capsula. Lo cnidociglio possiede una terminazione sensitiva che, se stimolata, provoca l'aumento della pressione nella capsula urticante, quindi l'estroflessione del filamento come una molla e la secrezione delle tossine attraverso un piccolo orifizio posto all'estremit\u00e0 del filamento stesso. La stimolazione del cnidociglio, con la conseguente attivazione della nematociste, pu\u00f2 avvenire per variazione della pressione idrostatica, dal contatto o da altri stimoli chimici.\nSembra che il sistema nervoso dell'animale non sia coinvolto in questa reazione, ma piuttosto che ogni cnidoblasto agisca indipendentemente, in seguito ad una specifica reazione chimica che avviene tra la superficie che entra in contatto con la cisti e la cellula urticante.\nCnidoblasti, spiroscisti e pticocisti.\nI nematocisti si raggruppano in tre categorie, la cui presenza \u00e8 peculiare ad ogni specie.\nUn primo tipo, i cnidoblasti, o nematocisti propriamente detti, agiscono come un arpione che, una volta penetrato il corpo della vittima, vi emette una biotossina. L'effetto del veleno pu\u00f2 paralizzare la vittima oppure avere effetti neurologici pi\u00f9 gravi.\nIl tipo detto spirocisti (o \"colloblasti\") emette filamenti adesivi, raccolti a spirale, i quali non emettono nessuna tossina, ma sono utili per catturare le prede o per fissarsi ai substrati. Infatti, se lo cnidociglio viene sfiorato con materiale chimicamente inerte, non si provoca alcuna reazione.\nInfine, i pticocisti sono anch'essi delle nematocisti adesive; sono utilizzate esclusivamente dagli esacoralli Ceriantari per costruire il loro involucro membranoso.\nLo zoologo svedese Oscar Carlgren divise le nematocisti in due categorie in base all'aspetto del lungo stelo diritto presente all'interno di capsule non scaricate: b-mastigofore se lo stelo \u00e8 uniforme e p-mastigofore se lo stelo presenta una tacca a forma di V alla base del tubulo.\nNomenclatura.\nTradizionalmente, secondo la classificazione proposta da Mariscal (1974), le nematocisti possono essere classificate in vari modi sulla base della forma e distribuzione delle spine (o bargigli uncinati) lungo il filamento e alla lunghezza del filamento stesso.\nSi hanno pertanto, nematocisti:\nTossine.\nLe biotossine degli cnidari hanno effetto neurotossico, ipnotossico e talatossico; cio\u00e8 sono provocati da una miscela di tre tossine: ipnossina, talassina e congestina. La miscela varia nell'effetto da specie a specie, con effetti anestetici e paralizzanti dovuti all'ipnossina, reazioni infiammatorie dovute all'effetto allergenico della talassina, mentre la congestina paralizza l'apparato circolatorio e respiratorio.\nNei primi del Novecento furono studiati gli effetti dell'anafilassi, alcune sostanze che se in un primo tempo non producono effetti apprezzabili, successivamente possono indurre effetti gravissimi noti come shock anafilattico. L'azione urticante di alcuni celenterati (meduse, anemoni, fisalie, ecc.) pu\u00f2 provocare nell'uomo lesioni a livello epidermico o disturbi generali, in alcuni casi con esito letale per insorgenza di collasso cardiocircolatorio.\nAlcuni Nudibranchia che usano cibarsi dei polipi di cnidari sono in grado di accumulare le cnidocisti sulla loro superficie corporea, le quali svolgono la loro reazione difensiva post mortem e dopo essere state ingerite dal mollusco."}
{"id": "301172", "revid": "599013", "url": "https://it.wikipedia.org/wiki?curid=301172", "title": "Kurt Brasack", "text": "Brasack nacque a Sch\u00f6nebeck nel 1892 ed entr\u00f2 a far parte delle Waffen-SS nell'ottobre 1931. Durante la sua carriera serv\u00ec nelle divisioni Totenkopf e Wiking ed infine come comandante della divisione Das Reich.\nMor\u00ec ad Amburgo nel 1978."}
{"id": "301176", "revid": "599013", "url": "https://it.wikipedia.org/wiki?curid=301176", "title": "Gpi", "text": ""}
{"id": "301178", "revid": "1798099", "url": "https://it.wikipedia.org/wiki?curid=301178", "title": "Piero D'Inzeo", "text": "Biografia.\nDi famiglia molisana, con il fratello minore Raimondo D'Inzeo (1925-2013), anch'egli cavaliere, ma nelle file dell'Arma dei carabinieri, con il grado di generale di divisione, ha formato la coppia dei \"fratelli invincibili\" dell'equitazione italiana.\nHanno partecipato vittoriosamente a numerose gare in Italia e all'estero, e il loro punto di maggior gloria \u00e8 quello raggiunto nei Giochi Olimpici di Roma del 1960, quando Raimondo conquist\u00f2 la medaglia d'oro e Piero quella d'argento nel Gran Premio di salto ostacoli. Al temperamento irruente ed aggressivo di Raimondo, Piero contrapponeva maggiore tecnica e maggior calcolo.\nCon sette titoli al Concorso ippico internazionale \"Piazza di Siena\" \u00e8 il cavaliere pi\u00f9 vincente di sempre in questa manifestazione.\nSuccessivamente Piero D'Inzeo \u00e8 stato presidente del Circolo ippico \"Il Tricolore\", mossiere in cinque edizioni del Palio di Siena e istruttore di Natale Chiaudani e di molti altri rinomati cavalieri."}
{"id": "301179", "revid": "289247", "url": "https://it.wikipedia.org/wiki?curid=301179", "title": "Cronache di Narnia", "text": ""}
{"id": "301183", "revid": "125842794", "url": "https://it.wikipedia.org/wiki?curid=301183", "title": "Pumais Due", "text": "Pumais Due \u00e8 l'attuale incarnazione della societ\u00e0 di doppiaggio Gruppo Trenta che fu fondata nel 1980 da Renato Izzo.\nPer dieci anni Izzo ne ha affidato la direzione artistica e organizzativa alla figlia Rossella. Negli anni ottanta lavor\u00f2 a gran parte delle opere Disney dell'epoca.\nDalla fine degli anni novanta, quando si \u00e8 verificato un cambiamento nell'assetto dei collaboratori fissi, la societ\u00e0 ha cambiato il proprio nome in Pumais e, infine, Pumais Due. La nuova incarnazione ha curato le edizioni italiane di numerosi prodotti cinematografici e televisivi.\nA formarla sono doppiatori che operano con un contratto in esclusiva e alcuni liberi professionisti spesso presenti nelle produzioni della societ\u00e0 stessa.\nL'azienda collabora con la Rai, 01 Distribution, Lucky Red, Mediaset, Discovery Channel, Disney, 20th Century Studios, Universal Pictures, Warner Bros. Pictures, Amazon Prime Video e Sky."}
{"id": "301184", "revid": "2175", "url": "https://it.wikipedia.org/wiki?curid=301184", "title": "Teratogeno", "text": ""}
{"id": "301185", "revid": "1982", "url": "https://it.wikipedia.org/wiki?curid=301185", "title": "Granma", "text": "Granma era la storica imbarcazione che alcuni combattenti rivoluzionari, in seguito noti come \"expedicionarios del yate Granma\", e fra i quali vi erano anche Fidel Castro ed Ernesto Che Guevara, usarono per raggiungere Cuba dal Messico durante la Rivoluzione cubana.\nIn onore della barca, \"Granma\" \u00e8 in seguito diventato il titolo del giornale ufficiale del Partito Comunista di Cuba, dell'Universit\u00e0 di Bayamo, del battaglione di fanteria di marina e il nome di una provincia cubana.\nL'imbarcazione.\nLa \"Granma\" era uno imbarcazione di 19,2 metri, progettata per trasportare teoricamente venti persone fra passeggeri ed equipaggio. L'imbarcazione era di propriet\u00e0 dello statunitense Robert B. Erickson, che lo battezz\u00f2 \"Granma\" in onore della nonna: \"granma\" \u00e8 infatti l'abbreviazione di \"grandmother\", che in inglese significa proprio \"nonna\". Nel 1956 venne comprata per 17 000 $ da Fidel Castro e Antonio del Conte, detto \"El Cuade\", il quale era gi\u00e0 proprietario a met\u00e0. Vennero compiuti diversi lavori: furono aumentati lo spazio, per trasportare pi\u00f9 persone, e la potenza dei motori; si elimin\u00f2 la zavorra inutile e vennero aggiunti serbatoi per l'acqua. Sull'imbarcazione furono stipati 82 rivoluzionari guidati da Fidel Castro, che partirono dal porto messicano di Tuxpan il 25 novembre verso Cuba per dare inizio alla rivoluzione contro il dittatore Fulgencio Batista. Il viaggio non fu facile a causa del numero eccessivo di persone a bordo, del continuo maltempo e delle pessime condizioni dell'imbarcazione. Sbarcarono il 2 dicembre, dopo pi\u00f9 di sette giorni invece dei tre previsti, a due chilometri dalla meta prevista, la Playa Las Coloradas, nel municipio di Niquero, nell'allora Provincia Oriental, oggi Provincia Granma.\nLa provincia che include la spiaggia orientale dove la nave sbarc\u00f2 prese poi il nome di Provincia di Granma.\nIl battello Granma \u00e8 oggi in esposizione al Memorial Granma, nel giardino del Museo de la Revoluci\u00f3n dell'Avana. Una copia \u00e8 esposta anche nei pressi del luogo dello sbarco."}
{"id": "301186", "revid": "834", "url": "https://it.wikipedia.org/wiki?curid=301186", "title": "Edward Eagan", "text": ""}
{"id": "301188", "revid": "172", "url": "https://it.wikipedia.org/wiki?curid=301188", "title": "Indice di progresso effettivo", "text": ""}
{"id": "301189", "revid": "29727", "url": "https://it.wikipedia.org/wiki?curid=301189", "title": "Ditteri", "text": ""}
{"id": "301192", "revid": "287204", "url": "https://it.wikipedia.org/wiki?curid=301192", "title": "Jacopo Masi", "text": "Biografia.\nNel 1416-1417, \u00e8 menzionato, insieme a Ugolino da Forl\u00ec (noto anche come Ugolino da Orvieto), in quegli anni canonico della cattedrale di Forl\u00ec, come prete cantore di Santa Maria del Fiore, il duomo di Firenze."}
{"id": "301193", "revid": "11220", "url": "https://it.wikipedia.org/wiki?curid=301193", "title": "Jacopo Masi da Forl\u00ec", "text": ""}
{"id": "301195", "revid": "212348", "url": "https://it.wikipedia.org/wiki?curid=301195", "title": "Ugolino di Francesco da Orvieto", "text": ""}
{"id": "301196", "revid": "1522738", "url": "https://it.wikipedia.org/wiki?curid=301196", "title": "Nausica\u00e4 della Valle del vento (manga)", "text": " \u00e8 un manga scritto e illustrato da Hayao Miyazaki. Racconta la storia di Nausica\u00e4, la principessa di un piccolo regno in un mondo post apocalittico, che viene coinvolta in una guerra tra nazioni rivali mentre un disastro ambientale minaccia la sopravvivenza del genere umano. Durante il suo viaggio, Nausica\u00e4 si fa promotrice di una convivenza pacifica tra gli abitanti della Terra, cos\u00ec come tra l'umanit\u00e0 e la natura.\nIl manga \u00e8 stato pubblicato in Giappone in modo intermittente, dal 1982 al 1994, sul mensile \"Animage\" della Tokuma Shoten. I singoli capitoli sono poi stati raccolti in sette volumi \"tank\u014dbon\". Un'edizione italiana, in 23 albi sottili, \u00e8 stata pubblicata dalla Granata Press tra il 1993 e il 1995, concludendosi appena prima del fallimento dell'azienda e ricevendo perci\u00f2 una scarsa diffusione. Dal 2000 al 2001, la Panini Comics ha ristampato la storia in sette volumi corrispondenti agli originali giapponesi.\nSin dalla sua prima pubblicazione, \"Nausica\u00e4\" \u00e8 stato un successo commerciale, specialmente in Giappone, dove la serie ha raggiunto oltre 17 milioni di copie stampate. Il manga e l'adattamento anime del 1984, scritto e diretto da Miyazaki in seguito alla serializzazione dei primi 16 capitoli del manga, sono stati acclamati da critici e studiosi per i personaggi, le tematiche trattate e lo stile. Le versioni manga e anime di \"Nausica\u00e4\" sono anche considerate importanti per la fondazione dello Studio Ghibli, lo studio di animazione per il quale Miyazaki ha creato molti dei suoi lavori pi\u00f9 celebri.\nTrama.\nIn seguito al cataclisma globale che ha sconvolto la Terra, una giungla tossica, nota come , ha ricoperto la maggior parte della superficie emersa. La foresta \u00e8 un complesso ecosistema di funghi e specie vegetali, abitata da insetti giganti, tra cui i , e all'interno del quale l'uomo non pu\u00f2 sopravvivere, se non grazie all'ausilio di maschere filtranti. Vestigia del passato rimangono ancora visibili e utilizzate nel mondo post-industriale, come i mehve o le grandi navi volanti, anche se non se ne conoscono pi\u00f9 i principi di funzionamento e si \u00e8 perduta la conoscenza per replicarle. L'umanit\u00e0 si \u00e8 adattata a vivere in enclave riparate dal miasma, tra cui la , governata dal re Jhil. Sua figlia Nausica\u00e4, principessa amata e rispettata dal suo popolo, \u00e8 una \"domatrice del vento\", un'abile pilota di mehve in grado di interpretare istintivamente le intricate correnti atmosferiche. Ella si sforza di capire la natura del Mar Marcio, studiando le piante che lo popolano per comprendere il motivo della loro tossicit\u00e0 e, a differenza della maggior parte delle persone, non ha paura degli insetti giganti, anzi li rispetta ed \u00e8 capace di comunicare con loro grazie alla sua empatia e abilit\u00e0 telepatiche.\nQuando le due nazioni pi\u00f9 potenti che governano questo mondo post-apocalittico, il regno di e l'impero di , entrano in guerra, il conflitto rischia di precipitare nella catastrofe a causa della scoperta di una potente arma sopravvissuta all'olocausto, un Soldato Titano, robot biomeccanico capace di scatenare una forza distruttrice eccezionale. Questi eventi finiscono per coinvolgere anche il pacifico villaggio della Valle del vento, e costringono la principessa Nausica\u00e4 a scendere in guerra al fianco del regno di Tolmekia per rispettare un'antica alleanza.\nNausica\u00e4 dimostra subito di avere delle capacit\u00e0 fuori dal comune: ha la stoffa della leader e l'innata capacit\u00e0 di calamitare l'affetto e le simpatie di chi la circonda. Ella sa che non pu\u00f2 rifiutarsi di prendere parte alla guerra, ma si rende conto di quanto questa sia inutile e a quali gravi conseguenze potrebbe portare. L'utilizzo di armi chimiche sviluppate grazie ad antiche tecniche ereditate dal passato, infatti, rischia di scatenare la tanto temuta , distruggendo anche gli ultimi lembi di terra non ancora invasi dalla giungla tossica. Identificata da molti come il salvatore dell'umanit\u00e0 oggetto di un'antica profezia, Nausica\u00e4 si schiera in prima linea e combatte con tutte le sue forze per salvare il pianeta che ama profondamente, tentando di mettere fine al conflitto e di scoprire il segreto del mondo, custodito nella cripta della capitale santa di Shuwa.\nCreazione e sviluppo.\nHayao Miyazaki inizi\u00f2 la sua carriera nel mondo dell'animazione come intercalatore alla Toei Animation nel 1963 e ottenne rapidamente incarichi di maggior responsabilit\u00e0 nel processo creativo. Lavorando principalmente ad animazioni per la televisione e il cinema, inseguiva per\u00f2 anche il sogno di creare manga. Nello stesso periodo del suo impiego come animatore a \"Il gatto con gli stivali\" venne pubblicato il suo adattamento manga omonimo nel 1969. Nello stesso anno inizi\u00f2 la serializzazione in forma pseudonima del manga \"Sabaku no tami\". L'adattamento manga de \"Gli allegri pirati dell'isola del tesoro\" venne serializzato invece dal 1971.\nDopo l'uscita di \"\" nel dicembre 1979, Miyazaki, ora impiegato alla TMS Entertainment, inizi\u00f2 a lavorare alla realizzazione di un film d'animazione basato sul fumetto \"Rowlf\" di Richard Corben e, nel novembre 1980, iniziarono le trattative per l'acquisizione dei diritti. Nello stesso periodo Miyazaki venne contattato dallo staff di \"Animage\" della Tokuma Shoten per scrivere un articolo su di lui. Durante l'incontro con Toshio Suzuki e Osamu Kameyama, all'epoca impiegati come redattori di \"Animage\", mostr\u00f2 alcuni suoi bozzetti e parl\u00f2 delle sue idee per dei progetti di animazione. I due videro del potenziale nelle idee di Miyazaki e lo incoraggiarono a proporle alla Tokuma Shoten, cos\u00ec, nel luglio 1981, presero forma due proposte: , ambientato nell'epoca Sengoku e un adattamento di \"Rowlf\". Sebbene le bozze venissero entrambe respinte, perch\u00e9 la compagnia non era interessata a finanziare progetti anime non basati su manga gi\u00e0 esistenti e perch\u00e9 non si riusc\u00ec ad assicurare i diritti per \"Rowlf\", elementi di queste due opere appariranno in seguito e saranno importanti nella stesura di \"Nausica\u00e4\".\nIn assenza di prospettive per un progetto di animazione, l'azienda propose a Miayazaki di sviluppare le sue idee in un manga per la rivista, accettando come condizioni che l'autore avrebbe goduto di piena libert\u00e0 artistica, che avrebbe potuto sospendere o interrompere il lavoro nel caso in cui avesse trovato altri impieghi nell'animazione e che il fumetto non sarebbe stato adattato in un film. L'autore inizi\u00f2 quindi a delineare un mondo immaginario, la nazione di Tolmekia, la Valle del vento e la storia di una ragazza che \u00absi prende carico della sorte di un intero popolo\u00bb. Miyazaki ebbe modo di dichiarare successivamente in un'intervista: \u00ab\"Nausica\u00e4 della Valle del vento\" inizi\u00f2 realmente a prendere forma solo a partire dal momento in cui accettai di serializzarlo\u00bb. Nell'edizione di dicembre 1981 di \"Animage\" fu annunciato che Miyazaki era all'opera sul primo capitolo e che il manga sarebbe iniziato nell'edizione di febbraio dell'anno seguente. L'illustrazione mostrava inoltre la protagonista della serie, il titolo e l'idea di base. Il primo capitolo, di 18 pagine, venne pubblicato nell'edizione di febbraio 1982.\nMiyazaki non aveva idee precise per la storia e inizi\u00f2 a scriverla con l'idea che si sarebbe potuta interrompere in ogni momento, per cause sue o perch\u00e9 il pubblico non l'avrebbe trovata interessante. Gi\u00e0 dal secondo capitolo, infatti, il disegnatore si ritrov\u00f2 a pensare di concludere il manga; sentiva infatti la storia pi\u00f9 come un peso che come un progetto lungamente desiderato e temeva che lo avrebbe distratto dal suo lavoro di animatore. Il capo redattore di \"Animage\", Hideo Ogata, lo spron\u00f2 per\u00f2 a proseguire e, nonostante gli richiedesse un grande sforzo di volont\u00e0, Miyazaki continu\u00f2 la serializzazione. Difficile fu anche il ritorno al manga dopo la realizzazione del film omonimo, ma Miyazaki si sforz\u00f2 di continuare anche in questa occasione, dal momento che vi erano delle parti del lungometraggio che non lo avevano completamente soddisfatto.\nIn assenza di una struttura predefinita, impelagata in questioni e temi che lo stesso Miyazaki aveva difficolt\u00e0 a capire ed esprimere, e intervallata da frequenti interruzioni per lasciare spazio alla produzione di \"Laputa - Castello nel cielo\", \"Il mio vicino Totoro\", \"Kiki - Consegne a domicilio\" e \"Porco Rosso\", la scrittura della storia si protrasse per 12 anni, con l'ultimo capitolo che venne pubblicato nel numero di marzo 1994 di \"Animage\". Sentendo che era \"fisicamente\" pronto per la fine pi\u00f9 che per essere arrivato ad un punto soddisfacente o definitivo, Miyazaki decise di concludere la storia, domandandosi ancora a distanza di tempo se fosse stata la conclusione pi\u00f9 adatta per \"Nausica\u00e4\". Rileggendo l'intera saga in previsione della fine, Miyazaki si \u00e8 dichiarato soddisfatto del lavoro, anche se ha affermato che non si sarebbe probabilmente pi\u00f9 imbarcato in un'impresa simile.\nInfluenze.\nMiyazaki aveva adottato per i personaggi della serie dei nomi di lavoro diversi da quelli finali: la protagonista, ad esempio, si sarebbe dovuta chiamare . Infine si decise per Nausica\u00e4 riprendendo il nome della principessa greca dell'\"Odissea\", che aveva letto in una traduzione giapponese del dizionario della mitologia greca di Bernard Evslin. Egli rimase affascinato da questa figura, bella, intelligente, sensibile e amante della natura e fu deluso, leggendo in seguito l'\"Odissea\", dal constatare che nell'opera originale la principessa ne usciva meno valorizzata. Nel suo saggio , Miyazaki ha affermato di essere stato ispirato anche dal racconto giapponese contenuto nella raccolta \"Tsutsumi ch\u016bnagon monogatari\", a proposito di una principessa che sfuggiva alle rigide convenzioni del periodo Heian e preferiva studiare gli insetti piuttosto che indossare abiti eleganti o scegliere un marito. \"Inconsciamente\" \u2014 a detta dell'autore \u2014 \"Nausicaa e questa principessa giapponese divennero una sola persona nella mia mente\" e servirono da fondamento per la creazione del personaggio principale.\nLa fonte d'ispirazione per le tematiche ambientaliste e il \"grande evento\" che ha fatto prendere forma alla storia nella mente di Miyazaki, \u00e8 stato l'inquinamento di metilmercurio della baia di Minamata del 1956. Le conseguenze ecologiche e sanitarie del disastro ambientale e il modo in cui i banchi di pesci si adattarono a sopravvivere nelle acque inquinate, servirono da base per la giungla tossica e le creature della foresta che appaiono in \"Nausica\u00e4\". Il Mar Marcio \u00e8 basato sulle foreste dell'isola giapponese di Yakushima e sull'ecosistema del Siva\u0161 nella penisola di Crimea. L'opera del botanico Nakao Sasuke ha rappresentato un'ispirazione per l'ambientazione della storia e nel passaggio dall'iniziale ecosistema desertico alla foresta, che sar\u00e0 quello definitivo, mentre il rapporto tra civilizzazione e natura deve molto al libro \"Storia verde del mondo\" di Clive Ponting.\nFrancesco Grasso ha identificato delle similitudini tra Nausica\u00e4 e la sua ala ultraleggera mehve con la protagonista del racconto \"Il pianeta dei venti\" (\"Windhaven\") di George R. R. Martin e Lisa Tuttle. Il sistema ecologico degli insetti e del Mar Marcio riflette invece l'ambientazione del romanzo \"Dune\" di Frank Herbert. Altri parallelismi tra le due opere sono i Fremen (gli abitanti del deserto di Arrakis) e gli Uomini della foresta, entrambi adattati a vivere in ambienti ostili, e i tratti profetici e le abilit\u00e0 telepatiche che accomunano Paul Atreides e Nausica\u00e4. Lo stesso Miyazaki ha affermato che il nome \"Ohmu\" deriva da \"Sando Waamu\", la traslitterazione giapponese di \"Sand Worm\", i vermi delle sabbie che compaiono nel romanzo di Herbert. Altra fonte di ispirazione fu \"La spiaggia pi\u00f9 lontana\", il terzo romanzo del ciclo di \"Earthsea\" di Ursula K. Le Guin, da cui Miyazaki ha mutuato il termine \"windkey\" per la creazione del concetto di \"domatore del vento\", una persona capace di percepire e \"vedere\" il vento quasi come se fosse tangibile.\nHelen McCarthy e Kentaro Takekuma hanno sottolineato l'influenza delle opere di Tetsuji Fukushima, in particolare , sui manga brevi di Miyazaki \"Sabaku no tami\" e \"Shuna no tabi\", a loro volta precursori di \"Nausica\u00e4\". \"Nausica\u00e4 della Valle del vento\", infatti, prende ispirazione da altre opere precedenti di Miyazaki. \"Sabaku no tami\", ambientato in una steppa asiatica medievaleggiante, abitata da un popolo tenace e disegnato con un fine tratteggio monocromatico, anticipa lo stile e l'ambientazione di \"Nausica\u00e4\", mentre il tema ecologista e il setting post-apocalittico derivano da \"Conan il ragazzo del futuro\".\nStile.\nA differenza della stragrande maggioranza dei mangaka, Miyazaki disegn\u00f2 le tavole del manga da solo, senza l'ausilio di assistenti, e principalmente a matita; l'opera venne poi pubblicata in inchiostro monocromatico color seppia. Frederik L. Schodt ha sottolineato che \"Nausica\u00e4\" \u00e8 stilisticamente molto diverso dagli altri manga giapponesi: \u00e8 pubblicato nel formato A4 \u2014 molto pi\u00f9 grande delle dimensioni standard per i manga \u2014 il disegno \u00e8 effettuato a matita senza inchiostrazione e la disposizione delle vignette, la cura per gli sfondi e il focus sulla narrazione ricordano pi\u00f9 la \"bande dessin\u00e9e\" francese, in particolare Jean Giraud, piuttosto che i manga giapponesi. Il retroterra da animatore di Miyazaki si fa sentire soprattutto nel modo \"cinematografico\" con cui viene presentata la scena, con variazioni continue di piano e densit\u00e0 di azione.\nTakekuma ha notato un'evoluzione nello stile di Miyazaki nel corso della serie. In particolare, nei primi capitoli, le vignette erano piene di sfondi dettagliati, il che rendeva difficile discernere i personaggi senza prestare particolare attenzione. Il mangaka spiega che ci\u00f2 \u00e8 parzialmente imputabile all'uso del solo tratto della matita, senza inchiostrazione, per la maggior parte della serie, che non dava modo di variare l'intensit\u00e0 delle linee. Nei capitoli seguenti e nella seconda parte del manga, invece, Takekuma osserva che Miyazaki usa il tratto per attirare maggiormente l'attenzione sui personaggi e li staglia pi\u00f9 nettamente dagli sfondi. A proposito della veste grafica di \"Nausica\u00e4 della Valle del vento\", Miyazaki ha dichiarato:\nMiyazaki ha dichiarato che spesso non fu in grado di rispettare le scadenze prefissate per la pubblicazione mensile su \"Animage\"; in quelle occasioni disegnava a volte delle vignette di scuse per la pubblicazione sulla rivista, in cui spiegava ai suoi lettori perch\u00e9 quel mese vi erano meno pagine del solito o perch\u00e9 il capitolo era del tutto assente. Anche in seguito all'uscita dei capitoli su rivista, Miyazaki ha continuato a fare modifiche alla storia per la pubblicazione in volumi \"tank\u014dbon\"; le correzioni vanno da piccole aggiunte all'ombreggiatura all'inserimento di nuove pagine. L'autore ha anche ridisegnato alcune tavole, cambiato l'ordine a dei pannelli, eliminandone alcuni del tutto, e modificato il testo.\nPer rappresentare un mondo e una civilt\u00e0 post apocalittici, Miyazaki ha introdotto elementi di modernit\u00e0, come le navi volanti, ma ha deciso di rendere l'ambientazione di tipo vagamente medievale, con battaglie a cavallo, armature, abiti semplici e una societ\u00e0 fondata sull'agricoltura e l'artigianato. Come ha avuto modo di affermare Jason Thompson: \u00abvi \u00e8 un vago ricordo dell'Asia centrale, forse qualcosa del buddhismo tibetano, un po' di Europa orientale, un po' di Cina, ma niente di troppo evidente\u00bb.\nTemi trattati e analisi.\n\"Nausica\u00e4 della Valle del vento\" esplora numerosi concetti e tematiche, tra cui l'ecologismo, il nichilismo, il militarismo, il ruolo delle donne nella societ\u00e0, affrontando domande esistenziali come il senso della vita, l'utopia e la religione.\nLa storia assume i tratti di un conflitto tra popoli e tra uomo e natura, ma a differenza di altri scenari fantasy, il mondo di \"Nausica\u00e4\" \u00e8 \"moralmente ambiguo\" e non vi \u00e8 una contrapposizione netta tra bene e male. Il regno di Tolmekia e l'impero di Dorok scendono infatti in guerra per futili motivi, le cui conseguenze si ripercuotono sulla natura e sulla sofferenza della povera gente, ma i personaggi che si ritrovano effettivamente a combattere sono figure problematiche e complesse, che seguono delle ragioni che, prese singolarmente, sono a tratti condivisibili. Kushana lotta per difendere i suoi subordinati; Kurotowa inizialmente cospira ai danni di Kushana per compiacere i suoi superiori, ma, scoperto, rimane al servizio della principessa per pura fedelt\u00e0 e arriva a sacrificare la sua incolumit\u00e0 per il suo bene; i principi di Tolmekia, invece, si comportano in modo arrogante prevalentemente per proteggersi dalle ritorsioni di un padre, il Re Vu, che li potrebbe assassinare come possibili rivali al trono, ma, liberati da questa oppressione nel giardino di Shuwa, si rivelano amanti delle arti e della pace. Anche Mirarupa e l'imperatore di Dorok Namuris non sono sempre stati personaggi negativi e vi fu un momento in cui desideravano veramente fare del bene per il loro popolo, salvo poi essere annebbiati dalla paura della morte e dal nichilismo. Nausica\u00e4, invece, si ritrova in bilico tra la sua natura compassionevole e non-violenta e la constatazione di un odio e un'ira profondi dentro al cuore, che la portano anche a uccidere. Come ha sottolineato la studiosa Susan J. Napier, Miyazaki utilizza i suoi personaggi per analizzare in modo critico la violenza, \u00abin un genere, come quello post apocalittico, che \u00e8 spesso saturato da essa\u00bb.\nNonostante il finale aperto e dolceamaro, vi sono qua e l\u00e0 tracce di speranza e di redenzione, come l'anima di Mirarupa, che trova finalmente pace nell'aldil\u00e0, il Re Vu di Tolmekia, che muore riconoscendo il valore della figlia, o Kai, la cavalcatura di Nausica\u00e4, che si sacrifica per la padrona, dando modo a un uovo e una nuova vita di essere generati. Anche il corpo di Teto, restituito alla terra, diventa nutrimento per le piante e si riappacifica con la natura, mentre nella Valle, una bambina viene iniziata all'uso del mehve, cos\u00ec che in futuro potr\u00e0 sostituire Nausica\u00e4 come domatrice del vento.\nIl tema ambientalista \u00e8 evidente fin dall'inizio della storia, in cui si viene messi al corrente del fatto che le azioni scellerate dell'uomo e il rapporto squilibrato tra esso e la natura, hanno distrutto la civilizzazione esistente e portato all'avvento di una giungla tossica inospitale nota come Mar Marcio, che si espande progressivamente ricoprendo le terre abitate. Nelle credenze proprie del mondo di \"Nausica\u00e4\", la foresta \u00e8 considerata un castigo divino per punire i crimini dell'uomo, mentre Nausica\u00e4 scopre che si tratta di un meccanismo messo in atto dalla natura per ripulire la terra dall'inquinamento prodotto dall'uomo e purificare nuovamente l'ambiente: le piante, infatti, assorbono il nutrimento dalla terra inquinata rilasciando le tossine sotto forma di miasma; nel corso della vita delle piante, dell'ordine delle centinaia di anni, il loro tronco si pietrifica completamente, mentre il veleno viene cristallizzato in forma inerte, e infine sbriciola divenendo sabbia finalmente pulita. Quindi se l'umanit\u00e0 riuscir\u00e0 a cambiare il suo comportamento, in futuro l'attender\u00e0 una terra purificata e idilliaca. Questa semplice visione ecologista viene per\u00f2 sconvolta nel prosieguo della storia, dove si scopre che il Mar Marcio \u00e8 un sistema artificiale, messo a punto dall'uomo prima dei sette giorni di fuoco per purificare nuovamente l'ambiente e preparare la strada per il ritorno della civilt\u00e0 industriale. Coscienti della devastazione che avrebbero causato, alcuni uomini antichi si sigillarono nel Santuario di Shuwa, mentre l'umanit\u00e0 venne biogeneticamente modificata per tollerare livelli di inquinamento nell'aria maggiori di quelli precedenti all'avvento della giungla tossica, rendendole impossibile la sopravvivenza a contatto con l'aria purificata che si avr\u00e0 quando la foresta avr\u00e0 compiuto il suo corso.\nQuello che accomuna molti personaggi, come la civilt\u00e0 antica, Mirarupa e i tolmekiani, \u00e8 il limitarsi a vedere il mondo come un semplice strumento, arrogandosi il diritto di manipolare e assoggettare la natura a proprio piacimento. Nausica\u00e4, invece, permeata da una visione animistica della realt\u00e0, anche quando scopre la verit\u00e0 sull'origine del Mar Marcio e i Vermi Re, sceglie di avere fiducia nella \"vita che riesce a travalicare la sua natura\" e di credere che, come il meccanismo ecologico creato dalla civilt\u00e0 antica si \u00e8 evoluto in un modo che i primi uomini non avrebbero potuto prevedere, cos\u00ec l'uomo, nonostante le modifiche biogenetiche subite, pu\u00f2 evolversi e adattarsi a vivere in un ambiente finalmente purificato dalla giungla tossica. Distruggendo il grande piano architettato dalla civilt\u00e0 antica per portare avanti la loro idea di umanit\u00e0, Nausica\u00e4 antepone quindi il bene dei suoi cari \"ora\", \"in questo momento\", al tentativo, pi\u00f9 volte tentato in passato e sempre fallito, di salvare un'idea generica di umanit\u00e0. La vignetta finale raccoglie il senso del racconto, \"... dobbiamo vivere\" incita Nausica\u00e4, sottintendendo che non vi potr\u00e0 essere un ritorno al passato, che il futuro \u00e8 imperscrutabile e che l'unica certezza \u00e8 il presente. Il messaggio finale \u00e8 che non vi pu\u00f2 essere un semplice lieto fine: l'uomo, anche partendo da nobili propositi, \u00e8 destinato a ripetere i suoi stessi errori e l'umanit\u00e0 e la natura saranno sempre in conflitto, perch\u00e9 \u00abgli uomini non possono vivere vite totalmente pure\u00bb. Di fatto non esiste una soluzione semplice per vivere in armonia senza distruggere la natura; un messaggio ambientalista ma scevro da contenuti idilliaci e carico di realismo, che verr\u00e0 ripreso da Miyazaki anche in \"Princess Mononoke\".\nIl manga, come consuetudine di numerose opere di Miyazaki, presenta delle protagoniste femminili forti ed indipendenti in una societ\u00e0 prettamente maschilista. Le principesse Kushana e Nausica\u00e4, infatti, seppur di bell'aspetto, compassionevoli e protettive nei confronti dei loro uomini, presentano dei tratti tipicamente maschili, come coraggio, abilit\u00e0 combattive e carisma e sono per questo trattate dai loro uomini \u00abcon un misto di amore e venerazione\u00bb. Kushana porta il peso dell'avvelenamento della madre avvenuto al suo posto e sviluppa un senso di cinismo, privo di piet\u00e0 e rimorso, a causa dell'ambiente ostile della corte tolmekiana, dove il padre e i fratelli vorrebbero liberarsi di lei perch\u00e9 figlia acquisita e potenziale avversario per l'ascesa al trono. L'incontro con Nausica\u00e4, tuttavia, fa riaffiorare il suo lato nascosto e da allora contribuisce a riportare il mondo alla pace, rifiutando infine il titolo di regina di Tolmekia ma reggendo di fatto il regno con saggezza fino alla sua morte. Nausica\u00e4, d'altro canto, si sforza di diventare l'erede perfetto che il padre si augura, dopo che tutti i suoi fratelli e sorelle sono morti in giovane et\u00e0, anche a costo di sacrificare la sua femminilit\u00e0. Le sue abilit\u00e0 telepatiche, date gi\u00e0 per assodate, sono causate dalla sua forte empatia per tutti gli esseri viventi o ne sono forse la causa. Questi suoi poteri e il suo rapporto con la natura e con gli uomini, portano per primo Chalka, ed in seguito tutto il popolo di Dorok, ad identificarla come la \"figura vestita di blu\", che secondo un'antica profezia avrebbe condotto l'umanit\u00e0 verso la salvezza incarnando la speranza per un futuro migliore. Analizzando il suo lato profetico, i critici Takashi Sasaki e Masashi Shimizu hanno paragonato Nausica\u00e4 a Cristo, mentre Susan J. Napier e Marc Hairston l'hanno accostata ad una figura messianica. La ragazza si fa carico di questo fardello e, distruggendo la cripta di Shuwa e cancellando la certezza di un futuro per l'umanit\u00e0, si trasfigura in una divinit\u00e0 della morte, che conduce i suoi seguaci nell'aldil\u00e0, come la descrivono il guardiano del giardino \u00abLa storia ti ricorder\u00e0 come un demonio!\u00bb o il Re Vu: \u00abun caos di distruzione e di piet\u00e0\u00bb.\nAltro tema caro a Miyazaki, quello del volo, assume qui il significato di \u00abpossibilit\u00e0 sconfinate, un cui emozioni e immaginazione [...] si combinano per offrire la speranza di un mondo alternativo potenzialmente raggiungibile che trascende il nostro\u00bb. Miyazaki ha affermato che affrontare ripetutamente i temi della storia durante il lungo periodo di composizione del manga ha influenzato la sua visione di vita e le sue convinzioni politiche; inoltre ha ammesso che fu in grado di creare film pi\u00f9 leggeri e spensierati solo grazie ai continui sforzi nello sviluppo di \"Nausica\u00e4\" che agirono come valvola di sfogo per i suoi temi pi\u00f9 seri e impegnati. Non a caso, Marc Hairston ha notato che il suo \"primo film dopo aver finito il manga di \"Nausica\u00e4\" fu \"Princess Mononoke\", che esamina molti temi del manga ed \u00e8 presumibilmente il film pi\u00f9 cupo della sua carriera\".\nMedia.\nManga.\nEdizione giapponese.\nIl manga \u00e8 stato serializzato sulla rivista mensile della Tokuma Shoten \"Animage\", tra il 1982 e il 1994, per un totale di 59 capitoli di varia lunghezza. La serie apparve inizialmente dall'edizione di febbraio 1982 a quella di giugno 1983, con un'interruzione nel mese di novembre dovuta ad un viaggio di lavoro di Miyazaki in Europa, per poi fermarsi per un anno a causa della produzione dell'adattamento animato corrispondente. La serializzazione riprese nell'agosto 1984 fino a maggio 1985, saltando soltanto il numero di marzo; poi Miyazaki sospese la pubblicazione per concentrarsi su \"Laputa - Castello nel cielo\". Terminato il suo impegno il regista torn\u00f2 al manga, che usc\u00ec regolarmente da dicembre 1986 fino a giugno 1987. Per buona parte dei tre anni successivi Miyazaki fu impegnato nella realizzazione dei due lungometraggi \"Il mio vicino Totoro\" e \"Kiki - Consegne a domicilio\" e torn\u00f2 su \"Nausica\u00e4\" solo nell'aprile 1990, per poi sospendere nuovamente la serializzazione dopo maggio 1991 per lavorare a \"Porco Rosso\". La serie riprese nel marzo 1993 per concludersi definitivamente nell'edizione di marzo 1994 di \"Animage\".\nTra luglio 1983 e agosto 1984, i mesi dedicati alla produzione del film di \"Nausica\u00e4\", non uscirono capitoli del manga, ma \"Animage\" ospit\u00f2 degli speciali sulla serie intitolati \"Nausica\u00e4 Notes\" e \"The Road to Nausicaa\". Questi speciali contengono illustrazioni in bianco e nero sullo storyboard e anteprime a colori del lungometraggio di imminente uscita e spiegano alcuni retroscena sulla storia e sulla produzione del film. Il 1984 \u00e8 stato dichiarato l'anno di \"Nausica\u00e4\" sulla copertina dell'edizione di febbraio 1984 di \"Animage\".\nI capitoli vennero leggermente modificati per la raccolta in sette volumi \"tank\u014dbon\" formato B5, di dimensione ridotta rispetto al formato dei capitoli serializzati su rivista, portando il numero totale delle pagine a 1060. La prima edizione del primo albo risale al 25 settembre 1982, con una ristampa il 25 agosto 1983 in un'edizione riveduta e con una nuova copertina; esso contiene i primi otto capitoli. Il secondo volume pubblicato sempre il 25 agosto 1983 presenta i capitoli dal 9 al 14; insieme agli episodi 15 e 16 apparsi su \"Animage\" nel maggio e giugno 1983, essi erano i soli capitoli completati prima della distribuzione del film di \"Nausica\u00e4\" nel marzo 1984. Il settimo e ultimo albo usc\u00ec infine il 15 gennaio 1995. Una ristampa dei sette volumi \u00e8 stata resa disponibile da gennaio 2001. L'intera serie \u00e8 stata anche ristampata in due volumi deluxe formato A4, sottotitolati e , che sono stati pubblicati il 28 novembre 1996. Un cofanetto contenente tutti e sette i volumi \"tank\u014dbon\" \u00e8 stato pubblicato il 31 ottobre 2003.\nEdizioni estere.\nIl manga \u00e8 stato esportato in Finlandia da Sangatsu Manga nel 2008, in Francia da Gl\u00e9nat nel 2000, in Spagna da Planeta DeAgostini nel 2001, nei Paesi Bassi da Gl\u00e9nat Benelux nel 2008, in Germania da Carlsen Verlag nel 2001, in Corea del Sud da Haksan Culture Company nel 2000, in Cina da Xinghua nel 2002, a Taiwan, Hong Kong e Singapore da Taiwan Tohan nel 1995.\nL'edizione statunitense \u00e8 stata curata da Viz Media in diverse riedizioni successive. La prima, in 27 volumi, \u00e8 stata pubblicata dal 1988 al 1996 nella collana \"Select Comics\". La seconda, in sette volumi, da ottobre 1990 a gennaio 1997 nella collana \"Graphic Novel\". Entrambe le pubblicazioni sono esaurite e non sono state ristampate. L'edizione \"Graphic Novel\" \u00e8 stata raccolta da ottobre 1995 a ottobre 1997 in quattro volumi \"Perfect Collection\", disponibili da gennaio 2000 anche in un box unico. L'ultima edizione in ordine di tempo \u00e8 la \"Editor's Choice\", del 2004, che ripropone la suddivisione in sette volumi e mantiene il senso di lettura originale da destra a sinistra e le onomatopee in giapponese. L'adattamento \u00e8 stato effettuato per la maggior parte dallo Studio Proteus e ha visto impiegati Toren Smith e Dana Lewis per le traduzioni e Tom Orzechowski al lettering; in seguito ad una delle interruzioni di Miyazaki, la Viz ha sostituito la squadra ed il lavoro \u00e8 stato portato a termine da Matt Thorn, Wayne Truman e Walden Wong. Un confronto tra l'edizione originale e quella inglese ha dimostrato che la traduzione ha portato ad un'involontaria \"cristianizzazione dell'animismo di Miyazaki\", dovuta al background del gruppo di lavoro occidentale e alle limitatezze del linguaggio inglese, che manca di parole equivalenti ad alcuni concetti che si trovano nella cultura giapponese.\nLa prima edizione in lingua italiana di \"Nausica\u00e4 della Valle del vento\" \u00e8 stata edita nel luglio 1993 dalla Granata Press, in fascicoletti di circa cinquanta pagine, molto ridotti rispetto al volume dei \"tank\u014dbon\" giapponesi. Le pagine sono state stampate in bianco e nero e con il senso di lettura invertito per consentire una lettura \"all'occidentale\", da sinistra verso destra. Gli ultimi albi vennero pubblicati quando la casa editrice era ormai prossima al fallimento e il numero finale, il 23\u00ba, fu distribuito nel luglio 1995 in pochissime copie, raggiungendo cifre notevoli in ambito collezionistico. Questo fece s\u00ec che la serie risultasse di difficile reperimento per i lettori.\nIn seguito, i diritti della serie vennero rilevati dalla Panini Comics; e, tramite la sua divisione Planet Manga, la casa editrice fece uscire un adattamento in sette volumi e in inchiostro color seppia, che rispecchia fedelmente l'edizione originale. Dal 2 luglio al 24 dicembre 2009 la Panini Comics ha messo in commercio una nuova edizione della serie, che ripropone l'edizione precedente con l'aggiunta di poster ad ogni volume. La traduzione della versione Granata, per rendere i termini propri del mondo di Nausica\u00e4, si rif\u00e0 all'edizione degli anni ottanta dell'omonimo lungometraggio, mentre quella Panini li ritraduce tutti \"ex novo\". Per questo nella prima si parla di \"Giungla tossica\" e \"Mostri-tarli\", nella seconda di \"Mare della putrefazione\" e \"Ohmu\". La ristampa mantiene la traduzione della prima edizione Panini, sebbene alcuni termini prima mantenuti in giapponese o in inglese o con una traduzione letterale siano stati tradotti in italiano, come \"Mar Marcio\" e \"Verme Re\".\nFilm.\nQuando, nel corso della serializzazione, la storia si dimostr\u00f2 popolare tra il pubblico, \"Animage\" riconsider\u00f2 la possibilit\u00e0 di adattare il manga in un prodotto d'animazione e propose a Miyazaki di trarne un cortometraggio di 15 minuti. L'autore si rifiut\u00f2 e propose invece un OAV di un'ora, alch\u00e9 la Tokuma Shoten rilanci\u00f2 con un'offerta di finanziamento per un lungometraggio a diffusione cinematografica. Il film \"Kaze no tani no Naushika\" usc\u00ec quindi nelle sale nipponiche l'11 marzo 1984.\nLa storia del lungometraggio corrisponde pressappoco ai primi due settimi del manga (la parte realizzata da Miyazaki prima di iniziare a lavorare al film) e risulta pertanto molto semplificata rispetto all'originale. In un'intervista alla rivista \"Yom\", Miyazaki ha spiegato di aver impostato il suo lavoro sull'idea che un film necessita di un inizio e di una fine; decise quindi di concludere la narrazione filmica al momento della di \"Nausica\u00e4\", ovvero il momento in cui i personaggi si rendono conto della funzione del Mar Marcio. Vi sono differenze significative anche nella trama, e in generale il manga \u00e8 pi\u00f9 ricco di luoghi, fazioni e personaggi e presenta delle tematiche ambientaliste e filosofiche pi\u00f9 marcate.\nAltro.\n contiene una selezione di schizzi e bozzetti creati da Miyazaki tra il 1980 e il 1982 e, in quanto tale, ospita anche delle illustrazioni inerenti \"Nausica\u00e4\". Il volume \u00e8 stato pubblicato in Giappone da K\u014ddansha, il 20 marzo 1983.\n \u00e8 il primo volume della serie \"The Art of\" dei film dello Studio Ghibli. \u00c8 stato realizzato dallo staff di \"Animage\" assemblando materiale che illustra l'evoluzione delle idee di Miyazaki dai primi concept, al manga, alla pellicola. Il libro contiene anche commenti del vice-direttore del film Kazuyoshi Katayama e un riassunto di . \u00c8 stato pubblicato da Tokuma Shoten il 14 maggio 1984. I contenuti dell'albo sono stati inseriti anche in un CD, disponibile per Windows 95 e Macintosh, con l'aggiunta di alcune melodie della colonna sonora del film.\nIl 31 luglio 1996 \u00e8 stata pubblicata in Giappone, , una raccolta di acquerelli realizzata da Miyazaki sulla serie, che contiene numerose illustrazioni sulle origini del personaggio di Nausica\u00e4, commenti dell'autore e le copertine della rivista \"Animage\" con soggetto il manga. Un'edizione dell'opera in italiano \u00e8 stata pubblicata il 4 giugno 2015 dalla Panini Comics.\nAccoglienza.\nVendite e riconoscimenti.\nNel 1994 \"Nausica\u00e4 della Valle del vento\" ha ricevuto il gran premio alla cerimonia annuale dell'associazione dei mangaka giapponesi. L'anno seguente ha ottenuto il premio Seiun nella categoria \"miglior fumetto\", dopo che anche il film era stato premiato con lo stesso riconoscimento dieci anni prima.\nIl manga ha venduto pi\u00f9 di 10 milioni di copie nel solo Giappone. In seguito all'uscita dell'adattamento cinematografico, le vendite del fumetto aumentarono sensibilmente, nonostante le differenze di trama tra le due opere. Nella primavera del 1994, al termine della serializzazione della storia, erano stati venduti 5,27 milioni di volumi \"tank\u014dbon\" di \"Nausica\u00e4\"; nel 2005 le copie vendute oltrepassavano le 11 milioni di unit\u00e0, mentre nel dicembre 2020 \u00e8 stato annunciato che la serie aveva pi\u00f9 di 17 milioni di copie in circolazione. Toren Smith riporta che \"Nausica\u00e4\" rientra nella top 5 dei migliori manga per numero di vendite negli Stati Uniti e che, anche a distanza di cinque anni dalla prima edizione, ha continuato a vendere migliaia di copie ogni anno, risultando uno dei manga pi\u00f9 vecchi ad essere ancora stampati in Nord America. La rivista \"The Comics Journal\" l'ha descritto come \"il miglior fumetto mai pubblicato in inglese\".\nCritica.\nGi\u00e0 dall'inizio della serializzazione su \"Animage\", \"Nausica\u00e4\" ottenne un grande successo di pubblico e critica. L'opera \u00e8 stata definita un \"classico\" del fumetto giapponese, per il suo stile, la complessit\u00e0 narrativa e la profondit\u00e0 delle tematiche esposte. Come storia epica e per l'originalit\u00e0 e vastit\u00e0 del mondo immaginario trattato, \"Nausica\u00e4\" \u00e8 stata accostata ad altre opere letterarie e cinematografiche quali \"La fenice\", \"Il Signore degli Anelli\" o \"Guerre stellari\". Jason Thompson l'ha descritto come un manga \"magnifico\", con un messaggio in pillole dolceamaro e uno stile artistico \"bellissimo\" e che, come tutte le migliori storie ambientate in mondi immaginari, \"lascia con la voglia di rimanere in quel mondo [un po'] pi\u00f9 a lungo, di esplorarlo maggiormente\".\nCarlo Santos di Anime News Network riconosce a Miyazaki il merito di aver realizzato una storia avvincente, intrisa di insegnamenti importanti e splendidamente disegnata, pur notando che la descrizione maniacale di dettagli e l'abbondanza di narrazione ne rallentano parzialmente il ritmo, soprattutto nella prima parte, mentre lo stile di disegno e l'impaginazione rendono a volte difficile seguire quello che sta accadendo. Di diverso avviso il suo collega Mike Crandol, che, seppur ammetta che lo stile di Miyazaki \u00e8 pi\u00f9 adatto all'animazione e un po' troppo \"affollato\" per il fumetto, afferma che \"alla luce delle molte altre caratteristiche incredibili del libro, lamentarsi sarebbe superficiale\". Il critico ha lodato l'abilit\u00e0 di Miyazaki di intrecciare e far avanzare in contemporanea le diverse linee narrative, e la sua bravura nel creare un mondo immaginario che sembra quasi tangibile. In conclusione ha affermato che l'autore, con una trama complessa e abbondanza di personaggi, ha sfruttato tutte le potenzialit\u00e0 del medium manga e che si tratta, a suo avviso, dell'\"opera migliore di Miyazaki \u2014 che sia animata, stampata o altro \u2014 e non \u00e8 poco\".\nMichael Wieczorek di Ex.org afferma che l'opera debba figurare in qualsiasi collezione manga che si rispetti e che la storia migliora pi\u00f9 la si legge, un consiglio che raccomanda a tutti poich\u00e9 gli avvenimenti sono cos\u00ec numerosi che il lettore potrebbe perdersi qualche passaggio. Martin Butler di UK Anime gli assegna una valutazione di 10/10 e dichiara: \"la politica, la scienza, la spiritualit\u00e0 e l'avventura sono combinate senza sforzo con un'attenzione spettacolare per i dettagli \u2014 questa fiaba ecologica \u00e8 il vero capolavoro di Miyazaki\". Frederik L. Schodt \u00e8 rimasto colpito dall'abilit\u00e0 di Miyazaki di unire insieme influenze diverse, che vanno dall'Antico Testamento alla mitologia giapponese, al buddhismo, in uno scenario futuristico ma reminiscente del Medioevo, pienamente credibile e ritiene che l'opera \u00abtrascenda la definizione tradizionale di \"fumetto\" e meriti pienamente di essere considerata un testo di \"letteratura\"\u00bb.\nIl creatore di \"Final Fantasy\", Hironobu Sakaguchi, si \u00e8 ispirato alle cavalcature in \"Nausica\u00e4\", a met\u00e0 strada tra cavalli e uccelli, per la creazione dei Chocobo e ha citato il manga e il film da esso tratto come un'influenza per la sua serie. Nei numeri \"Terra bruciata\" e \"I predoni del deserto\" di \"Nathan Never\", invece, la carica dei Centozampe costituisce un omaggio all'attacco dei Vermi Re all'accampamento tolmekiano."}
{"id": "301198", "revid": "729019", "url": "https://it.wikipedia.org/wiki?curid=301198", "title": "Myzostomida", "text": "I Mizostomi vengono normalmente riuniti agli Anellidi, con i quali presentano numerose analogie. Pi\u00f9 verosimilmente costituiscono un phylum a s\u00e9 stante, sorto da una linea esterna, non direttamente collegata. Il gruppo racchiude poche specie di parassiti e commensali di crinoidi ed echinodermi, provvisti di parapodi setolosi e caratteri anatomici piuttosto primitivi. Il loro corpo \u00e8 allungato ed appiattito e presenta una metameria non evidente all'esterno. Tondi ed appiattiti, raggiungono al massimo 1\u00a0cm di diametro. Al loro interno la cavit\u00e0 calomatica non \u00e8 metamerica, mancano inoltre di apparato circolatorio e dispongono di un intestino ramificato atto alla distribuzione capillare delle sostanze nutritive. Il sistema nervoso mostra una tendenza alla fusione dei gangli ventrali, ben separati dall'epidermide. Ermafroditi insufficienti, per lo pi\u00f9 proterandri, si riproducono sessualmente dando origine ad una larva trocofora la quale, prima di fissarsi sull'ospite, si trasforma in una larva provvista di setole simile a quella di certi policheti."}
{"id": "301199", "revid": "2056951", "url": "https://it.wikipedia.org/wiki?curid=301199", "title": "Mahavira", "text": "Mahavira, noto anche come Vardham\u0101na, era il ventiquattresimo tirthankara (\"attraversatore del guado\") che rivitalizzava il jainismo. Espose gli insegnamenti spirituali, filosofici ed etici dei precedenti tirthankara dall'era remota del pre-vedico. Nella tradizione Jain, si ritiene che Mahavira sia nato nella prima parte del VI secolo aC in una famiglia reale di Kshatriya nell'attuale Bihar, in India. Abbandon\u00f2 tutti i beni terreni all'et\u00e0 di 30 anni e lasci\u00f2 la casa alla ricerca del risveglio spirituale, diventando un asceta. Mahavira pratic\u00f2 intensa meditazione e severe austerit\u00e0 per 12 anni, dopo di che si \u00e8 creduto di aver raggiunto Kevala Jnana (onniscienza). Predicava per 30 anni e si crede che i Jain abbiano raggiunto la moksha nel VI secolo aC, anche se l'anno varia a seconda della setta. Studiosi come Karl Potter considerano la sua biografia incerta; alcuni suggeriscono che visse nel V secolo aC, contemporaneamente al Buddha. Mahavira raggiunse il nirvana all'et\u00e0 di 72 anni e il suo corpo fu cremato.\nDopo aver raggiunto il Kevala Jnana, Mahavira ha insegnato che l'osservanza dei voti di ahimsa (non violenza), satya (verit\u00e0), asteya (non rubare), brahmacharya (castit\u00e0) e aparigraha (non attaccamento) \u00e8 necessaria per la liberazione spirituale. Ha insegnato i principi di Anekantavada (realt\u00e0 a molti lati): syadvada e nayavada. Gli insegnamenti di Mahavira furono compilati da [Indrabhuti Gautama (il suo principale discepolo) come Jain Agamas. Si ritiene che i testi, trasmessi oralmente dai monaci Jain, siano stati in gran parte persi intorno al 1 \u00b0 secolo (quando furono scritti per la prima volta). Le versioni sopravvissute degli Agama insegnate da Mahavira sono alcuni dei testi di base del Giainismo.\nMahavira \u00e8 solitamente raffigurato in una posizione meditativa seduta o in piedi, con il simbolo di un leone sotto di lui. La sua prima iconografia proviene da siti archeologici nella citt\u00e0 di Mathura, vicino Agra, ed \u00e8 datata dal I secolo aC al II secolo d.C. La sua nascita \u00e8 celebrata come Mahavir Jayanti, e il suo nirvana \u00e8 osservato da Jains come Diwali.\nBiografia.\n\u00c8 uno dei pi\u00f9 grandi maestri spirituali indiani, figlio di Siddh\u0101rtha, re di Ku\u1e47\u1e0dapura (Baskund) nei pressi di Vai\u015b\u0101l\u012b (Bes\u0101\u1e5bh) nello Stato del Bihar, e della sua consorte Tri\u015bal\u0101: l'embrione del futuro maestro fu per\u00f2 per opera divina trasferito dal grembo di Dev\u0101nand\u0101, donna di casta brahmanica, affinch\u00e9 si realizzasse quanto riportato da Kalpas\u016btra, Jinacaritra 17-18 secondo cui il futuro T\u012brtha\u1e43kara doveva nascere in famiglia regale e nobile. Il suo concepimento e la sua nascita sono accompagnati da segni premonitori e messaggi augurali dal significato simbolico.\nNon \u00e8 chiaro quando intraprese la via dell\u2019ascesi ma i suoi genitori erano seguaci del saggio P\u0101r\u015bva che i giainisti intendono come il ventitreesimo T\u012brtha\u1e43kara. Secondo una tradizione prima di diventare asceta visse in pieno una vita da capofamiglia ed ebbe anche una figlia: solo dopo la morte dei genitori intraprese la via ascetica. Questa leggenda sembra per\u00f2 tratteggiare la vita di Jina un po\u2019 sul modello della biografia del Buddha e un po\u2019 in linea con la tradizione brahmanica dei quattro stadi della vita.\nAll\u2019incirca a trent\u2019anni dunque scelse di intraprendere un duro cammino spirituale fatto di rinuncia e di ascesi. Si espose nudo alle intemperie e alle fiere, vag\u00f2 per le foreste e le lande desolate mortificando il proprio corpo e i propri desideri poi, verso i quarant\u2019anni ottenne la conoscenza assoluta, l\u2019onniscienza diventando un kevalin (onnisciente) e guadagnandosi il titolo di jina, il \u201cvincitore delle passioni\u201d. Viaggi\u00f2 quindi di villaggio in villaggio predicando la propria dottrina e all\u2019et\u00e0 di settantadue anni pass\u00f2 nello stato di nirva\u1e47a, secondo alcune tradizioni lasciandosi morire di inedia secondo la pratica del sa\u1e43lekhana, ancora in tempi recenti praticata dai giainisti."}
{"id": "301206", "revid": "320578", "url": "https://it.wikipedia.org/wiki?curid=301206", "title": "Nausica\u00e4 della valle del vento (manga)", "text": ""}
{"id": "301217", "revid": "125675544", "url": "https://it.wikipedia.org/wiki?curid=301217", "title": "Rudolf H\u00f6\u00df", "text": "Nato in una famiglia cattolica della Baviera, si iscrisse al Partito nazista nel 1922 e si arruol\u00f2 nelle SS nel 1934, fino a divenire un medio gerarca. A lui si devono la rapida costruzione del campo e l'impiego del gas Zyklon B (acido cianidrico) nelle camere a gas per semplificare e velocizzare le uccisioni. Catturato dagli Alleati e testimone al processo di Norimberga, fu giudicato colpevole di crimini contro l'umanit\u00e0 dalla Corte Suprema di Varsavia e venne impiccato nel cortile del campo di Auschwitz il 16 aprile 1947, dopo essersi convertito nuovamente, \"in extremis\", alla fede cattolica. Le sue memorie, intitolate \"Comandante ad Auschwitz\", costituirono l'atto d'accusa principale ai primi processi sulla Shoah assieme alle deposizioni dei gerarchi e ai filmati degli angloamericani.\nBiografia.\nGiovent\u00f9 e prima guerra mondiale.\nFiglio del commerciante Franz Xaver H\u00f6\u00df, Rudolf nacque il 25 novembre 1901 a Baden-Baden, nella Foresta Nera, in una rigorosa famiglia cattolica; primogenito, aveva due sorelle. Trasferitosi a Mannheim, divenne volontario alla Croce Rossa e nel 1916, subito dopo la morte del padre e a dispetto delle volont\u00e0 della famiglia che desiderava iniziasse la vita sacerdotale, il giovane H\u00f6\u00df part\u00ec volontario, all'et\u00e0 di soli 14 anni, mentendo sull'et\u00e0, con il 21\u00ba reggimento dei Dragoni del Baden.\nInviato al fronte, H\u00f6\u00df combatt\u00e9 in Turchia, Iraq e Palestina, dove venne promosso \"Feldwebel\" (sergente) all'et\u00e0 di 17 anni, diventando cos\u00ec il pi\u00f9 giovane sottufficiale dell'esercito tedesco, e fu decorato con la Croce di Ferro di 1\u00aa e 2\u00aa classe. Durante il suo servizio al fronte egli venne ferito due volte. Alla fine della prima guerra mondiale, H\u00f6\u00df entr\u00f2 a far parte del Freikorps \"Ro\u00dfbach\" combattendo in alta Slesia, nel Mar Baltico e nella regione della Ruhr.\nIngresso nel Partito nazionalsocialista e prigionia.\nA novembre del 1922, si iscrisse al partito nazionalsocialista (NSDAP) con la tessera numero 3240. Nel 1923 fu condannato a dieci anni di prigione, insieme a Martin Bormann, per l'omicidio del maestro elementare Walther Kadow, accusato dai nazisti di essere una \"spia dei bolscevichi\" e di essere uno dei traditori di Albert Leo Schlageter. Schlageter venne condannato a morte dalla corte marziale francese e venne considerato una figura martire per i nazionalsocialisti. Due giorni dopo, un gruppo di soldati tedeschi ubriachi, tra cui H\u00f6\u00df, trascinarono Kadow in un bosco e, dopo averlo percosso, gli tagliarono la gola e lo finirono con due colpi di pistola.\nMartin Bormann fu rilasciato dopo appena un anno, mentre H\u00f6\u00df fu scarcerato nel 1928 in seguito a un'amnistia generale; H\u00f6\u00df, per circa sei mesi, svolse il ruolo di impiegato presso un'organizzazione agricola, si spos\u00f2 con la giovane Hedwig Hensel e nel 1929 si iscrisse alla \"Artamanen-Gesellschaft\" (Lega degli Artamani), uno dei molteplici gruppi in cui era articolato il Movimento v\u00f6lkisch, gruppo che, in particolare, si richiamava al binomio di Blut und Boden (\"Sangue e terra\"), e tra i cui membri figurava Heinrich Himmler, comandante delle SS, che cos\u00ec ebbe modo di conoscere H\u00f6\u00df. Il rapporto tra i due sfoci\u00f2 nella proposta, che Himmler fece a H\u00f6\u00df, di entrare a far parte delle SS, che nell'idea del primo avrebbero rappresentato l'avanguardia ideologica (e gli strenui difensori) del \u00abnuovo ordine\u00bb nazionalsocialista.\nServizio nei lager.\nCon l'ascesa al potere del partito nazista, il 20 settembre 1933 H\u00f6\u00df fu nominato SS-Anw\u00e4rter, \"allievo SS\". Ad aprile dell'anno seguente, con il permesso e su insistenza dell\"SS-Reichsf\u00fchrer\" Heinrich Himmler, fu accettato come membro effettivo delle SS con il grado di \"SS-Mann\" (soldato), ottenendo la tessera delle SS n. 193.616.\nH\u00f6\u00df negli anni compresi tra il 1934 e il 1938, in qualit\u00e0 di appartenente alle SS-Totenkopfverb\u00e4nde (\"Unit\u00e0 testa di morto\"), ricopr\u00ec diversi incarichi nei campi di concentramento, iniziando quella carriera all'interno dell'amministrazione concentrazionaria, che non avrebbe pi\u00f9 abbandonato fino al termine del conflitto.\nDachau e Sachsenhausen.\nNel 1935, H\u00f6\u00df prese servizio presso il campo di Dachau, comandato da Theodor Eicke che era stato nominato da Himmler \"Ispettore ai campi di concentramento\" e che fu una delle figure chiave nella creazione del sistema concentrazionario nazionalsocialista trasformando Dachau in un campo \"modello\" al quale tutti gli altri \"lager\" attinsero idee ed esperienze negli anni successivi.\nH\u00f6\u00df venne presto nominato \"Blockf\u00fchrer\", uomo delle SS che ricopriva il ruolo di comandante di un \"Block\" (\"blocco\" o \"baracca\") di prigionieri e che quindi ne era in diretto e costante contatto. Negli anni successivi egli svolse il ruolo di \"Rapportf\u00fchrer\", responsabile dei rapporti con tutti i \"Blockf\u00fchrer\" del campo e diretto sottoposto del \"Schutzhaftlagerf\u00fchrer\". In ragione delle sue precedenti esperienze di reclusione, si distinse nelle sue mansioni, a suo dire a causa dell'approfondita conoscenza della psiche dei prigionieri, riconosciute poi anche dai suoi superiori che lo reputavano dotato di un innato senso di responsabilit\u00e0 e di una condotta esemplare.\nNel contempo H\u00f6\u00df apprese alla \"scuola di Eicke\" le caratteristiche del servizio presso i campi di concentramento: estrema brutalit\u00e0, disprezzo per i \"nemici dello Stato\", consapevolezza di essere gli unici \"soldati che combattono in tempo di pace\". Nelle sue memorie, scritte in prigionia nel periodo postbellico, H\u00f6\u00df critica apertamente la rozza brutalit\u00e0 di Eicke e dei \u00absuoi\u00bb uomini, che divennero in seguito importanti elementi all'interno dell'amministrazione dei \"lager\". In effetti H\u00f6\u00df non fu mai particolarmente amato dai suoi vecchi camerati che lo superarono negli anni successivi sulla scala gerarchica e lo stesso \"sistema\" da lui applicato ad Auschwitz si bas\u00f2 pi\u00f9 su una spietata efficienza unita all'indifferenza che sull'odio viscerale nei confronti dei deportati.\nIl 1\u00ba agosto 1938 H\u00f6\u00df fu trasferito in qualit\u00e0 di aiutante presso il campo di concentramento di Sachsenhausen, su richiesta dello stesso comandante Hermann Baranowski, che aveva specificamente richiesto H\u00f6\u00df. H\u00f6\u00df trov\u00f2 a Sachsenhausen un ambiente pi\u00f9 congeniale rispetto a Dachau e prov\u00f2 sempre il massimo rispetto per il comandante Baranowski che egli vedeva come \"modello del vecchio capo SS , nazionalsocialista duro e inflessibilmente rigoroso in tutte le questioni di lavoro\". Nell'inverno 1939 H\u00f6\u00df fu promosso \"Schutzhaftlagerf\u00fchrer\" (\"Comandante del corpo di custodia protettiva\") di Sachsenhausen ma la situazione si deterior\u00f2 presto: Baranowski era morto e il suo successore Hans Loritz non provava particolare simpatia per H\u00f6\u00df.\nLa costruzione di Auschwitz.\nIl 4 maggio 1940 H\u00f6\u00df fu nominato comandante di un \"lager\" che avrebbe dovuto lui stesso provvedere a costruire dopo aver proceduto alla requisizione di una vecchia caserma polacca situata nei pressi della cittadina di O\u015bwi\u0119cim, conosciuta allora con il nome tedesco di Auschwitz. Nei progetti delle autorit\u00e0 tedesche il nuovo \"lager\" avrebbe dovuto essere un campo di smistamento per prigionieri polacchi destinato a contenere circa 10\u00a0000 internati e non era quindi previsto che esso divenisse, come poi accadde, il pi\u00f9 grande centro di sterminio di milioni di persone innocenti del regime nazionalsocialista.\nH\u00f6\u00df si mise immediatamente all'opera per essere pronto quanto prima a ricevere i numerosi deportati previsti, utilizzando i primi deportati (che giunsero al campo il 20 maggio 1940, provenienti da Sachsenhausen) per i lavori di sistemazione dell'area e di riparazione delle caserme che erano state danneggiate nel corso dei combattimenti seguiti all'invasione tedesca della Polonia.\nNelle sue memorie H\u00f6\u00df ricorda le difficolt\u00e0 incontrate, l'incompetenza dei suoi subordinati e dei prigionieri assegnatigli, la scarsa collaborazione delle autorit\u00e0 superiori nel risolvere i suoi problemi quotidiani e le pressanti richieste che gli erano rivolte di rendere il campo operativo quanto prima. Tutto ci\u00f2 fornisce risalto alle qualit\u00e0 di H\u00f6\u00df, che certamente voleva essere ricordato come un soldato e non come un brutale assassino: efficienza di comando, furbizia nel risolvere le situazioni di stallo con i comandi superiori, spiccato senso del dovere che lo port\u00f2 a lavorare con orari impossibili e a trascurare la famiglia. In questo modo egli divent\u00f2 uno spietato omicida che contribu\u00ec al genocidio di milioni di persone innocenti.\nNelle sue memorie H\u00f6\u00df omise di ricordare il suo particolare interesse per le cose materiali:\nIl 1\u00ba marzo 1941 Himmler effettu\u00f2 il primo sopralluogo ad Auschwitz complimentandosi con H\u00f6\u00df per il lavoro fin allora svolto ma esponendo nel contempo nuovi e grandiosi progetti per Auschwitz. Il campo avrebbe dovuto essere ampliato fino a poter accogliere 30\u00a0000 prigionieri e nel contempo si sarebbe dovuto creare un nuovo campo nell'area del villaggio di Birkenau (che divenne Auschwitz II) della capienza di 100\u00a0000 internati. Inoltre sarebbe stato necessario fornire 10\u00a0000 detenuti per la costruzione di un grande impianto per la produzione di gomma sintetica (\"Buna\") di propriet\u00e0 della IG Farben in localit\u00e0 Dwory (nel 1942 nei pressi dell'impianto industriale sorse il campo di lavoro di Monowitz, terzo grande campo del complesso di Auschwitz).\nIl 29 luglio 1941 H\u00f6\u00df fu convocato a Berlino da Himmler per partecipare a un incontro (strettamente confidenziale) nel quale vennero definiti i particolari per l'ampliamento di Auschwitz e la creazione del nuovo campo di Auschwitz II - Birkenau nel contesto della prevista \"soluzione finale\" ordinata da Hitler. Interrogato nel corso del processo di Norimberga H\u00f6\u00df ricord\u00f2 cos\u00ec l'incontro con Himmler:\nNell'agosto 1941, dopo l'incontro con Himmler, H\u00f6\u00df ebbe un incontro con Adolf Eichmann, \"architetto\" delle deportazioni del genocidio, per discutere la \"soluzione finale della questione ebraica\", ambiguo termine dietro il quale si nascondeva il genocidio del popolo ebraico a cui successivamente fu dato il termine di Shoah.\nL'incontro puntualizz\u00f2 alcune questioni \"tecniche\": si decise l'impiego di un gas, non ancora ben precisato per le previste uccisioni visto che la morte mediante fucilazione sarebbe stato un compito troppo \"pesante\" (e poco efficiente) per le SS destinate all'incarico. Nel contempo venne esaminato il sito, nei pressi di Birkenau, sul quale sarebbero sorte le camere a gas e i forni crematori. L'incontro si concluse con l'impegno da parte di Eichmann di riferire a H\u00f6\u00df circa \"l'esistenza di qualche gas di facile produzione, che non richiedesse installazioni particolari e che mi avrebbe poi riferito in proposito\".\nAuschwitz II Birkenau.\nIl 3 settembre 1941 mentre H\u00f6\u00df era impegnato in un viaggio di servizio, il suo vice l\"SS-Hauptsturmf\u00fchrer\" Karl Fritzsch trov\u00f2 soluzione al problema che affliggeva H\u00f6\u00df ed Eichmann relativo alla scoperta di un gas in grado di risolvere il \"problema\" delle uccisioni. Fritzsch utilizz\u00f2 il gas Zyklon B, impiegato per la disinfestazione dei parassiti e quindi disponibile in abbondanti quantit\u00e0 nel campo, per uccidere circa 600 prigionieri di guerra sovietici. Ritornato al campo, Fritzsch rifer\u00ec sui risultati del suo \"esperimento\" che H\u00f6\u00df fece ripetere con un successivo gruppo di deportati russi, per verificarne personalmente l'efficacia.\nLa scoperta dello \"Zyklon B\" come agente per le gassazioni determin\u00f2 che del campo di Auschwitz si poterono uccidere pi\u00f9 persone e pi\u00f9 velocemente, un qualcosa di cui H\u00f6\u00df poteva vantarsi di fronte ai suoi criminali superiori: era decisamente superiore in quanto a velocit\u00e0 di uccisione rispetto al monossido di carbonio che venne utilizzato nei primi centri di sterminio creati nel contesto dell'operazione Reinhard (Treblinka, Sobib\u00f3r e Be\u0142\u017cec). Il successo dell'idea fu confermato dal fatto che l'impiego di \"Zyklon B\" venne \u00abesportato\u00bb anche presso il campo di Majdanek.\nPer tutta la seconda met\u00e0 del 1941 proseguirono alacremente, sotto l'egida di H\u00f6\u00df, i lavori di costruzione di Birkenau che per\u00f2 divenne operativo come centro di sterminio solo nella primavera 1942. Il 20 gennaio 1942 si tenne a Berlino la cosiddetta Conferenza di Wannsee alla quale furono invitati numerosi dirigenti pubblici del Terzo Reich per metterli a parte del vero significato della \"soluzione finale\" e per richiederne la collaborazione e dare cos\u00ec avvio alle sue fasi operative. Il 15 febbraio 1942 giunse ad Auschwitz I il primo convoglio di deportati ebrei provenienti dall'Alta Slesia che vennero immediatamente uccisi con il \"Zyklon B\" e i cui corpi vennero poi cremati.\nDa allora, e per tutto il periodo di comando di H\u00f6\u00df, Auschwitz continu\u00f2 a ricevere trasporti di deportati da destinare immediatamente alla morte, solo una piccola percentuale veniva selezionata per il lavoro dai medici del campo tra i quali si \"distinse\" Josef Mengele che venne soprannominato l\"angelo della morte\". H\u00f6\u00df ebbe modo di mettere in mostra le sue innegabili qualit\u00e0 di \"manager\", supervisionando con inflessibilit\u00e0 e distacco le operazioni di sterminio, tanto da ricevere pi\u00f9 volte gli encomi di Himmler che lo ammirava per la puntuale esecuzione degli ordini. Durante uno dei suoi viaggi di ispezione al campo, effettuato nel 1942, Adolf Eichmann ebbe modo di \"ammirare\" la perfezione dei meccanismi di morte che H\u00f6\u00df aveva realizzato ad Auschwitz. Eichmann riport\u00f2 le sue impressioni nel memoriale che scrisse a Gerusalemme nel 1962, poco prima di essere giustiziato per crimini contro l'umanit\u00e0:\nComandante dell'ufficio D1/Zentralamt.\nIl 10 novembre 1943 H\u00f6\u00df fu sostituito come comandante di Auschwitz da Arthur Liebehenschel. I motivi della sostituzione non sono chiari, l'operato di H\u00f6\u00df fu sempre molto apprezzato e in seguito egli venne richiamato ad Auschwitz per supervisionare l\"azione\" contro gli ebrei ungheresi, ma \u00e8 certo che in quel periodo una commissione d'indagine delle SS, guidata dal giurista Georg Konrad Morgen, stava effettuando un sopralluogo al campo alla ricerca di prove sulle malversazioni che vi avvenivano e che coinvolgevano numerosi ufficiali del lager incluso lo stesso H\u00f6\u00df.\nNei mesi successivi Morgen prosegu\u00ec le sue indagini, relative alla sottrazione di beni e valori appartenuti ai deportati, fino a quando un suo aiutante non scomparve senza lasciare traccia proprio mentre, all'inizio del 1944, stava interessandosi pi\u00f9 specificamente di H\u00f6\u00df. Probabilmente Morgen aveva scoperto qualcosa circa la relazione sentimentale che H\u00f6\u00df aveva avuto con l'internata Eleanor Hodys, da lui messa in stato interessante e che aveva poi cercato di uccidere per far scomparire le tracce del suo atto, passibile di grave condanna secondo i regolamenti delle SS. Questi indizi inducono a pensare che H\u00f6\u00df abbia deciso di \"cambiare aria\" per evitare una possibile condanna, come gi\u00e0 era accaduto al comandante del campo di Buchenwald, Karl Otto Koch, indagato dallo stesso Morgen e arrestato dalla Gestapo per malversazione.\nLa sostituzione port\u00f2 H\u00f6\u00df a ricoprire la posizione precedentemente tenuta dal nuovo comandante di Auschwitz Liebehenschel come comandante dell'ufficio \"D1/Zentralamt\" \"Ufficio di amministrazione centrale\") del dipartimento D (Ispettorato dei campi di concentramento) del Wirtschafts- und Verwaltungshauptamt (WVHA, \"Ufficio centrale economico e amministrativo delle SS\"), un articolato organismo delle SS che si occupava della gestione delle finanze delle SS, dell'amministrazione dei campi di concentramento e dello sfruttamento della manodopera ivi rinchiusa. H\u00f6\u00df ricord\u00f2 in seguito nel suo memoriale come gli venisse proposto di scegliere se comandare il campo di concentramento di Sachsenhausen o passare all'Ispettorato dei campi di concentramento, alle dipendenze di Richard Gl\u00fccks. Sebbene egli preferisse, per sua stessa ammissione, essere mandato al fronte, alla fine scelse la seconda opportunit\u00e0, occupandosi quindi del funzionamento e delle carenze (a suo dire) dei campi stessi.\nRitorno ad Auschwitz.\nL'8 maggio 1944, H\u00f6\u00df ritorn\u00f2 a Auschwitz per sovrintendere alla \"Ungarn-Aktion\", denominata poi in suo onore Aktion H\u00f6\u00df. L'eufemistico termine si riferiva allo sterminio degli ebrei ungheresi, unica comunit\u00e0 ebraica ancora parzialmente risparmiata tra quelle sottoposte direttamente e indirettamente al dominio nazionalsocialista. Ci\u00f2 fu possibile anche grazie alla complicit\u00e0 del governo ungherese che dopo l'occupazione tedesca, inizi\u00f2 a emanare leggi antisemite e furono molti i filonazisti che andarono al potere.\nIn questo periodo il complesso di sterminio di Auschwitz II - Birkenau raggiunse il suo massimo potenziale distruttivo con la morte di circa 400\u00a0000 vittime in circa tre mesi di \u00aboperazioni\u00bb. H\u00f6\u00df, tornato ad Auschwitz in qualit\u00e0 di \"Standort\u00e4ltester\" (\"comandante anziano del presidio\"), supervision\u00f2 con la solita efficienza l'azione estromettendo il comandante nominale di Birkenau Josef Kramer che nel corso del processo intentatogli nel dopoguerra si giustific\u00f2 dicendo che H\u00f6\u00df gli aveva ordinato di non occuparsi delle operazioni di sterminio degli ebrei ungheresi.\nI convogli venivano dirottati direttamente nel campo di concentramento di Auschwitz, l'unico centro di sterminio ancora a disposizione nei territori occupati, comodo per l'arrivo dei vagoni ferroviari e nascosto agli occhi del mondo. Dopo una sommaria \"selezione\" i prigionieri ungheresi ritenuti sani e forti - chiamati \"Depot-H\u00e4ftlinge\", detenuti in deposito, venivano alloggiati temporaneamente nel settore BII di Birkenau senza essere segnati nei registri del lager. Alla fine di novembre, ormai nell'ottica della sconfitta tedesca, Himmler diede ordine di distruggere i forni crematori; rest\u00f2 in funzione fino all'ultimo nel lager solamente il Crematorio V.\nLa cattura.\nTerminata l\"Aktion\" alla fine di luglio 1944 H\u00f6\u00df rientr\u00f2 a Oranienburg, sede dell'Ispettorato ai campi di concentramento (Dipartimento D) del WVHA, e si trov\u00f2 impegnato a organizzare lo sgombero dei \"lager\" minacciati dall'avanzata delle forze sovietiche e Alleate. Nell'inverno 1944-45 i campi dell'Est, tra i quali Auschwitz, erano ormai in prossimit\u00e0 del fronte e vennero pertanto evacuati in esecuzione di un ordine di Himmler che vietava che gli internati dei campi di concentramento cadessero in mano al nemico. Le evacuazioni, nel freddo inverno polacco e con scarsissime scorte di cibo, si trasformarono in vere marce della morte dove perirono migliaia di prigionieri, uccisi dalle SS con un colpo alla nuca perch\u00e9 troppo lenti oppure sfiniti. I pi\u00f9 \"fortunati\", giunti a destinazione nei \"lager\" ancora in mano tedesca, trovarono condizioni di sovraffollamento terribili e in moltissimi casi furono destinati a una lenta morte per inedia.\nNel suo ultimo incontro con Himmler, quando ormai era chiara la sconfitta della Germania, ottenne una capsula di cianuro e l'ordine di cercare di nascondersi nella Wehrmacht: fugg\u00ec assumendo la falsa identit\u00e0 di Rudolf Lang. Catturato nei giorni immediatamente successivi al termine del conflitto dalle forze inglesi, H\u00f6\u00df fu rinchiuso in un campo di prigionia per uomini delle SS, ma chi l'aveva catturato non si accorse della sua reale identit\u00e0 e presto venne rilasciato, trovando lavoro in un'azienda agricola nei pressi di Flensburg.\nPer i successivi otto mesi le autorit\u00e0 britanniche cercarono di risalire a H\u00f6\u00df attraverso la famiglia, che venne tenuta sotto stretto controllo. L'11 marzo 1946 la signora H\u00f6\u00df ammise il nome fittizio e il luogo dove si nascondeva il marito. Egli fu catturato lo stesso giorno dalle forze britanniche; sfortunatamente per lui, la capsula di cianuro in suo possesso si era rotta pochi giorni prima. In seguito a un primo e rude interrogatorio egli firm\u00f2, il 14 o 15 marzo, una dichiarazione che descriveva a grandi linee le operazioni di sterminio portate a termine nel complesso di Auschwitz.\nIl processo.\nTrasferito a Norimberga, H\u00f6\u00df testimoni\u00f2 nel corso del celebre processo come testimone per la difesa di Ernst Kaltenbrunner, comandante della Gestapo e superiore diretto di Eichmann, l\"organizzatore\" dell'Olocausto. Con freddezza disarmante rispose alle domande che gli erano poste, discutendo con calma dell'organizzazione del campo di Auschwitz e delle strutture impiegate per portare a termine il \"compito\" assegnatogli da Himmler: un compito che egli, in qualit\u00e0 di soldato in tempo di guerra, sosteneva di non poter rifiutare. Simili furono le testimonianze rese nel periodo successivo durante i processi secondari tenuti a Norimberga a carico di Oswald Pohl, capo del WVHA, e delle industrie IG Farben, produttrici dello \"Zyklon B\".\nLa condanna.\nIl 25 maggio 1946 fu trasferito in Polonia per rispondere in giudizio dei crimini che aveva commesso ad Auschwitz e venne imprigionato a Cracovia. Dopo un lungo dibattimento nel quale H\u00f6\u00df ancora una volta espresse senza nessuna emozione visibile i meccanismi di funzionamento di Auschwitz, la Corte Suprema di Varsavia lo giudic\u00f2 colpevole delle accuse che gli erano state rivolte. Il 2 aprile 1947 egli venne condannato alla pena di morte mediante impiccagione, eseguita il 16 aprile 1947 davanti all'ingresso del crematorio di Auschwitz. In seguito il corpo venne cremato e le ceneri vennero sparse in un bosco vicino al campo di Auschwitz.\nVita personale.\nH\u00f6\u00df era sposato (anche se, durante il periodo in cui era il comandante del campo di Auschwitz, ebbe una relazione intima con una prigioniera politica austriaca, che rest\u00f2 anche incinta, e questo fatto per poco non gli cost\u00f2 un deferimento al tribunale delle SS) e aveva cinque figli. Ad Auschwitz l'intera famiglia visse con lui in una villetta adiacente al campo di sterminio, a poche centinaia di metri dai crematori. Pochi giorni prima di essere giustiziato H\u00f6\u00df scrisse loro una lettera d'addio e rivolgendosi al figlio maggiore Klaus cos\u00ec lo esortava:\nConversione religiosa.\nPoich\u00e9 le guardie polacche, a differenza degli inglesi, lo trattavano cortesemente nonostante fosse il carnefice di alcuni loro parenti, H\u00f6ss si riavvicin\u00f2 lentamente alla fede cattolica della sua giovent\u00f9. \u00c8 poco noto che, qualche tempo prima dell'esecuzione, aveva chiesto e ottenuto di parlare con un prete, trovato infine, dopo varie difficolt\u00e0, in un gesuita polacco, padre Wladyslaw Lohn, cui aveva inspiegabilmente risparmiato la vita ad Auschwitz e da cui ebbe i sacramenti della confessione e dell'eucaristia. Secondo quanto riportato dal prete a due suore: \nDiscendenza.\nIl nipote di Rudolf H\u00f6\u00df, Rainer H\u00f6\u00df \u00e8 stato nel 2011 uno dei protagonisti del documentario \"Hitler's Children\" e autore nel 2013 del libro \"Das Erbe des Kommandanten\" (Berlin: Belleville, 2013). Secondo Rainer l'intera famiglia H\u00f6\u00df ha vissuto per decenni in completa negazione dei crimini commessi dal padre, celebrando la sua memoria come quella di un \"eroe\" morto in guerra avendo compiuto soltanto il proprio dovere. Rainer \u00e8 stato il primo discendente che abbia deciso di riconoscere pienamente le responsabilit\u00e0 del nonno (morto una ventina d'anni prima della sua nascita), impegnandosi in prima persona in iniziative e incontri pubblici in memoria delle vittime dell'Olocausto. Il 27 gennaio 2015 Rainer \u00e8 stato tra gli invitati alle cerimonia commemorativa per il settantesimo anniversario della liberazione del campo di Auschwitz. Nel giugno 2015 anche Ingebirgitt Hannah H\u00f6\u00df, una delle figlie di Rudolf e zia di Rainer, ha deciso di rompere il lungo silenzio con un'intervista.\nOnorificenze.\nH\u00f6\u00df ottenne tutte le sue onorificenze nel corso del primo conflitto mondiale, dove fu il pi\u00f9 giovane \"Feldwebel\" (sergente, grado che ottenne all'et\u00e0 di 17 anni) dell'esercito tedesco e dimostr\u00f2 un coraggio non comune. Durante il secondo non venne mai impiegato al fronte e trascorse tutta la sua carriera nazionalsocialista all'interno dell'amministrazione concentrazionaria.\nL'autobiografia.\nDurante la prigionia in Polonia H\u00f6\u00df scrisse un memoriale autobiografico pubblicato postumo nel 1958 con il titolo di \"Comandante ad Auschwitz\". Nelle sue memorie egli si dipinge come un soldato con un alto senso del dovere che aveva eseguito solamente degli ordini. La prima pubblicazione italiana, della casa editrice Einaudi (collana \"Gli Struzzi\"), non \u00e8 l'integrale traduzione dell'originale versione tedesca. Vengono tralasciate alcune parti che non hanno rilevanza nel racconto della vita di H\u00f6\u00df. Va anche precisato che la stessa pubblicazione tedesca non trascrisse integralmente i manoscritti di H\u00f6\u00df, adducendo le stesse ragioni. I manoscritti di H\u00f6\u00df si trovano a Varsavia, presso il Ministero della giustizia.\nL'utilizzo dello \"Zyklon B\" per le camere a gas significava, per lui, svolgere un compito nella maniera pi\u00f9 \"pulita\" possibile, evitando agonie tra i prigionieri:\nLe esecuzioni sommarie vengono descritte con freddezza e lucidit\u00e0, senza rimorso alcuno:\nPochissimi sono i riferimenti alla famiglia (se non nel racconto dell'infanzia), alla moglie e ai propri figli:\nPolemiche negazioniste.\nLe vicende attorno alla figura di Rudolf H\u00f6\u00df sono state oggetto di particolari attenzioni da parte di noti esponenti del negazionismo dell'Olocausto:\nGli eventi che condussero alla cattura di H\u00f6\u00df sono confusi, anche se esistono convincenti evidenze che le pressioni sulla sua famiglia, e in particolar modo sulla moglie, minacciata di essere consegnata ai russi insieme ai figli per essere deportata in Siberia e fucilata, andarono oltre i limiti del lecito, pure non raggiungendo quei vertici di violenza (anche fisica) a volte paventati da alcuni autori negazionisti. Nel 1983 Rupert Butler pubblic\u00f2 il libro \"Legions of Death\" che contiene un'estesa intervista a uno dei catturatori di H\u00f6\u00df, Bernard Clarke, il quale conferma le pressioni fatte sulla signora H\u00f6\u00df. L'intelligence britannica giustificava il proprio operato con l'urgenza di assicurare alla giustizia H\u00f6\u00df prima che potesse riparare all'estero, come molti altri suoi ex-colleghi, attraverso le reti (ratline) che i nazisti in fuga attivarono al termine del conflitto.\nL'11 marzo 1946 una squadra dell'intelligence britannica formata da cinque uomini (tra i quali il gi\u00e0 citato Clarke) al comando di un capitano iniziarono un serrato interrogatorio per costringere H\u00f6\u00df a dichiarare la sua vera identit\u00e0. Nel corso dell'interrogatorio egli venne percosso e l'interrogatorio prosegu\u00ec per alcuni giorni privando il prigioniero del sonno per costringerlo a cedere e a confessare i suoi crimini. Il documento in lingua tedesca (protocollato come NO-1210) che H\u00f6\u00df firm\u00f2 il 14 o 15 marzo 1946 alle ore 02:30 a.m. fu ottenuto quasi certamente in violazione delle moderne norme di diritto internazionale che definiscono \"tortura\" la privazione di sonno. Alcune tesi sostengono che l'NO-1210 sottoscritto da H\u00f6\u00df fosse stato compilato esclusivamente in lingua inglese e che quindi egli, che pur aveva una vaga conoscenza della lingua, non fosse in grado di leggere e rivedere il testo della sua deposizione, questo dimostrerebbe, secondo i propugnatori della tesi, la palese falsit\u00e0 del documento.\nLa versione inglese \u00e8 copia conforme di un documento in lingua tedesca che porta le firme originali di H\u00f6\u00df. Il contenuto del documento NO-1210 venne per\u00f2 sostanzialmente confermato in pi\u00f9 occasioni da H\u00f6\u00df sia nel memoriale che scrisse in prigionia in Polonia sia nel successivo \"affidavit\" (protocollato come PS-3868) presentato al processo di Norimberga che si bas\u00f2 su un interrogatorio da parte dello statunitense Robert Storey, e fu l'unico documento utilizzato nel corso del processo.\nInoltre H\u00f6\u00df venne interrogato sia a Norimberga sia in Polonia e in entrambi i casi conferm\u00f2 la sua prima confessione: nel caso avesse voluto ritrattare avrebbe potuto farlo \"pubblicamente\" in una gremita aula di tribunale, nel corso di processi che ebbero una immensa eco mediatica, tanto da rendere impossibile tenere nascosta una sua eventuale ritrattazione. In ultimo la comunit\u00e0 degli storici \u00e8 unanimemente convinta della validit\u00e0 delle testimonianze di H\u00f6\u00df che trovano riscontri incrociati in numerosi altri documenti e testimonianze relativi al periodo di Auschwitz e che furono rilasciate sia da suoi sottoposti, sia da internati sopravvissuti.\nLa testimonianza di H\u00f6\u00df \u00e8 corroborata da numerose altre dichiarazioni di testimoni oculari, compresi i prigionieri sopravvissuti dei Sonderkommando incaricati della rimozione dei corpi dalle camere a gas. Le camere a gas di Auschwitz inoltre disponevano di impianti di aspirazione forzata che provvedevano a depurare l'aria in breve tempo e che erano stati installati appositamente per velocizzare le operazioni di sterminio. Nonostante le indicazioni d'impiego ufficiali dello \"Zyklon B\" riportassero tempi di permanenza del gas molto pi\u00f9 lunghi e consigliassero l'impiego di maschere antigas per entrare in un ambiente saturo del prodotto, tali indicazioni erano riferite all'impiego dello \"Zyklon B\" in qualit\u00e0 di agente per la disinfestazione dai parassiti che richiedevano concentrazioni di gas molto superiori a quelle impiegate per uccidere gli esseri umani, circa 300 ppm per gli esseri umani contro le 16\u00a0000 ppm per i parassiti.\nWolzek \u00e8 stato unanimemente identificato dagli storici come il campo di Sobib\u00f3r mentre l'anno 1941 indicato da H\u00f6\u00df \u00e8 quasi certamente una sua svista, intendendo egli indicare il 1942. Nel corso dei numerosi interrogatori subiti egli cambi\u00f2 pi\u00f9 volte opinione sulla data, dimostrando uno scarso senso cronologico.\nIn effetti H\u00f6\u00df cit\u00f2 numerose volte il numero di 2\u00a0500\u00a0000 morti (oggi gli storici concordano per un numero tra 1\u00a0100\u00a0000 e 1\u00a0500\u00a0000 vittime ad Auschwitz) che per\u00f2 ammise sempre di non aver conosciuto personalmente, non essendo tenuto a saperlo, ma di averlo basato su una stima che gli aveva fornito Eichmann nel marzo o aprile del 1944.. Interrogato il 15 aprile 1946 nel corso del processo di Norimberga H\u00f6\u00df cos\u00ec rispose alle domande che gli vennero rivolte.\n Probabilmente Eichmann si riferiva a una previsione per Auschwitz, oppure a un numero complessivo che teneva conto di pi\u00f9 campi di concentramento (anche se H\u00f6\u00df lo neg\u00f2), oppure, pi\u00f9 umanamente e in linea con il suo carattere, voleva stupire H\u00f6\u00df.\n\u00c8 da rimarcare inoltre il fatto che, alla data dell'arresto di H\u00f6\u00df, la cifra degli ebrei assassinati era comunemente data intorno ai 4 milioni (i sovietici, che avevano liberato Auschwitz nel gennaio 1945, avevano pubblicato un rapporto datato 6 maggio 1945, successivamente archiviato dal Tribunale internazionale a Norimberga come documento USSR-008, la stessa cifra era stata accettata anche dalle autorit\u00e0 polacche che avevano processato H\u00f6\u00df) ed \u00e8 quindi presumibile che, se veramente le \"memorie\" di H\u00f6\u00df fossero state scritte sotto coercizione, gli sarebbe stato imposto di scrivere la cifra di 4 milioni.\nNote.\nPer gli estremi completi delle opere citate vedi la sezione Bibliografia"}
{"id": "301218", "revid": "775372", "url": "https://it.wikipedia.org/wiki?curid=301218", "title": "Progetto FUBELT", "text": "Progetto FUBELT \u00e8 il nome in codice per le operazioni segrete della CIA volte a minare il governo di Salvador Allende e a organizzare un colpo militare in Cile.\nGli appunti della CIA e i rapporti sul Progetto FUBELT includono incontri tra il segretario di stato USA Henry Kissinger e ufficiali della CIA, telegrammi alla stazione della CIA di Santiago e resoconti delle azioni segrete del 1970 - con i dettagli circa le decisioni e le operazioni contro il governo di Allende relativamente all'anno 1970.\nNote sugli incontri con il Presidente Nixon.\nI documenti originali del 15 settembre 1970 possono essere visionati negli archivi della National Security Agency.\nQueste note scritte a mano, prese dal direttore della CIA Richard Helms, registrano gli ordini del Presidente degli Stati Uniti Richard Nixon, volti a promuovere un colpo di Stato in Cile.\nConsiglio Nazionale di Sicurezza, Carta delle Opzioni sul Cile.\nUn'esauriente, segreta e delicata carta delle possibilit\u00e0, preparata il 3 novembre 1970 per Henry Kissinger e il Consiglio di Sicurezza Nazionale sul giorno dell'insediamento di Allende, dispone gli obbiettivi, gli interessi e la potenziale linea degli Stati Uniti nei confronti del Cile. Gli interessi degli Stati Uniti vennero definiti come prevenire che il Cile cadesse sotto il controllo Comunista e prevenire il resto dell'America Latina dal seguire il \u201cmodello Cileno\u201d.\nL'opzione C - mantenendo una \u201cposizione esteriormente fredda\u201d lavorando allo stesso tempo dietro le quinte per insidiare il governo di Allende con le pressioni economiche e l'isolamento diplomatico - \u00e8 stata scelta da Nixon. I funzionamenti e le opzioni della CIA non sono inclusi in questo documento.\nIstruzioni di Richard Helms per l'NSC.\nLa carta del 6 novembre 1970 fornisce i punti di comunicazione del direttore della CIA Richard Helms per istruire il NSC sulla situazione nel Cile. L'istruzione contiene i particolari sul tentativo sbiadito di\ncolpo il 22 ottobre, ma non riconosce un ruolo della CIA nell'assassinio del Generale Ren\u00e9 Schneider.\nGenesi del progetto FUBELT.\nAlcuni verbali, datati 16 settembre 1970, registrano il primo incontro tra il direttore della CIA Helms e altri ufficiali relativo a operazioni segrete - nome in codice \"Fubelt\"- contro Allende. Una speciale unit\u00e0 operativa sotto la supervisione del vice direttore dei piani CIA, Thomas Karamessines, fu organizzata e guidata dall'agente veterano David Atlee Phillips. Negli appunti si nota che la CIA stava preparando un piano d'azione per il National Security Advisor Henry Kissinger entro 48 ore.\nReport della CIA sulle Attivit\u00e0 in Cile.\nLa CIA ha preparato un sommario, datato 18 novembre 1970, dei relativi sforzi per impedire la ratifica di Allende come presidente e fomentare un colpo in Cile - operazioni coperte Track 1 e Track 2. Il sommario dettaglia la composizione del gruppo di esperti, diretta da David Atlee Phillips, la squadra di operatori segreti \u201cinseriti individualmente in Cile\u201d ed i loro contatti con il Col. Paul Winert, l'U.S. Army Attache dettagliato alla CIA per questa operazione. Rivede i funzionamenti di propaganda destinati a spingere il presidente cileno Eduardo Frei Montalva ad appoggiare \u201cun colpo militare che impedirebbe a Allende di insediarsi il 3 novembre\u201d\nMemorandum per Henry Kissinger sul Cile, 4 dicembre 1970.\nIn risposta alla direttiva del 27 novembre di Kissinger, un gruppo di lavoro inter-agenzia ad-hoc sul Cile ha preparato questo insieme di documenti strategici che coprivano una gamma di sanzioni e\ndi pressioni possibili contro il nuovo governo di Allende. Questi includevano un possibile sforzo diplomatico per forzare il Cile a ritirarsi -o essere espulso- dall'Organizzazione degli Stati americani oltre alle consultazioni con altri paesi dell'America Latina \u201cper promuovere una compartecipazione alla nostra preoccupazione sul Cile\u201d. I documenti indicano che l'amministrazione Nixon si \u00e8 impegnata in un blocco economico occulto contro Allende, intervenendo alla Banca Mondiale, IDB ed Export-Import bank per accorciare o tagliare gli accreditamenti ed i prestiti al Cile prima che Allende fosse stato in carica da un mese."}
{"id": "301222", "revid": "287204", "url": "https://it.wikipedia.org/wiki?curid=301222", "title": "Rudolf Hoss", "text": ""}
{"id": "301223", "revid": "2225", "url": "https://it.wikipedia.org/wiki?curid=301223", "title": "Rudolf H\u00f6ss", "text": ""}
{"id": "301224", "revid": "2225", "url": "https://it.wikipedia.org/wiki?curid=301224", "title": "Rudolf Hoess", "text": ""}
{"id": "301225", "revid": "1916822", "url": "https://it.wikipedia.org/wiki?curid=301225", "title": "Angelo Fraccacreta", "text": "Dopo la laurea a Napoli, Angelo Fraccacreta si avvia alla carriera universitaria, come docente di Economia politica presso l'Universit\u00e0 di Messina. Dal 1927 insegna a Bari, nella giovane facolt\u00e0 di Giurisprudenza, rivestendo anche, per alcuni mesi, tra il 1943 e il 1944, l'incarico di magnifico rettore dell'Ateneo pugliese. Nello stesso 1944 viene nominato docente di Scienza delle finanze e diritto finanziario a Napoli, in sostituzione del suo maestro Augusto Graziani.\nTra le sue opere ricordiamo: \"Il movimento operaio nell'agricoltura francese\" (1907); \"Le forme del progresso economico in Capitanata\" (1912), in cui si esaminano i cambiamenti che hanno modificato il volto di una terra che per secoli era stata legata forzatamente alla pastorizia; \"Il problema economico della terra\" (1920); \"La trasformazione degli impieghi d'intrapresa\" (1920), che \u00e8 considerato il suo principale lavoro e un piccolo classico sull'argomento.\nFraccacreta fu membro dell'Accademia Pontaniana di Napoli. Il \"Dizionario Biografico degli Italiani\" della Treccani gli ha dedicato una voce. Al suo nome \u00e8 stato intitolato l'Istituto tecnico economico della citt\u00e0 natale."}
{"id": "301227", "revid": "86599", "url": "https://it.wikipedia.org/wiki?curid=301227", "title": "Cino", "text": ""}
{"id": "301231", "revid": "712828", "url": "https://it.wikipedia.org/wiki?curid=301231", "title": "Antonin Dolohov", "text": ""}
{"id": "301232", "revid": "148107", "url": "https://it.wikipedia.org/wiki?curid=301232", "title": "Legge di Amp\u00e8re", "text": "In fisica, nell'ambito dell'elettromagnetismo, il teorema di Amp\u00e8re \u00e8 una legge fisica che afferma che l'integrale lungo una linea chiusa del campo magnetico \u00e8 uguale alla somma delle correnti elettriche a essa concatenate moltiplicata per la costante di permeabilit\u00e0 magnetica del vuoto formula_1. Fu formulato da Andr\u00e9-Marie Amp\u00e8re nel 1826. e nel 1861 James Clerk Maxwell la ricav\u00f2 utilizzando un approccio analogo a quanto solitamente usato in fluidodinamica, e per questo la legge va sotto il nome di Legge di Amp\u00e8re-Maxwell. Nell'ambito dell'unificazione teorica delle leggi dell'elettromagnetismo si tratta della quarta equazione di Maxwell.\nLa legge.\nLa legge di Amp\u00e8re pu\u00f2 essere espressa sia in termini del campo magnetico nel vuoto formula_2, sia in termini del campo magnetico nei materiali formula_3. Nel secondo caso gli effetti di polarizzazione magnetica sono compresi nella definizione di formula_4, e la corrente che genera il campo \u00e8 composta dalle sole correnti \"libere\", mentre nel primo caso si deve tenere conto esplicitamente anche delle correnti di polarizzazione. \nLa legge afferma che l'integrale lungo una linea chiusa formula_5 del campo magnetico formula_2 \u00e8 uguale alla somma algebrica delle correnti elettriche formula_7 concatenate a formula_5 moltiplicata per la costante di permeabilit\u00e0 magnetica del vuoto formula_1:\nIn termini della corrente formula_11 relativa a formula_3 si ha:\nLe correnti concatenate devono essere prese col segno positivo o negativo a seconda che vedano circolare intorno a s\u00e9 la linea rispettivamente in senso antiorario o orario. Se la concatenazione di una corrente \u00e8 multipla, la somma dovr\u00e0 considerare ogni concatenazione.\nPoich\u00e9 la corrente netta che passa attraverso le superfici formula_14 delimitate dalla curva chiusa formula_5 \u00e8 il flusso di una densit\u00e0 di corrente elettrica formula_16, in cui formula_17 \u00e8 la velocit\u00e0 delle cariche che compongono la corrente e formula_18 la loro densit\u00e0 volumica, la legge di Amp\u00e8re si scrive:\nLa relazione sancisce il legame tra le correnti elettriche e il campo magnetico da esse prodotto nel caso stazionario. Il fatto che tale integrale non sia nullo significa, per definizione, che il campo magnetico non \u00e8 un campo conservativo, a differenza del campo elettrostatico o del campo gravitazionale.\nUtilizzando il teorema del rotore:\neguagliando gli integrandi si ottiene la forma locale della legge di Amp\u00e8re:\nche costituisce la quarta equazione di Maxwell nel caso stazionario.\nCaso non stazionario.\nLa relazione formula_22 vale solamente nel caso stazionario, come si mostra applicando la divergenza a entrambi i membri. Per il primo si ha formula_23, e quindi si deve verificare che anche formula_24 sia nulla. Tuttavia l'equazione di continuit\u00e0 per la corrente elettrica:\nimpone che formula_24 sia nulla solo quando formula_27, cio\u00e8 solo nel caso stazionario.\nL'estensione della legge di Amp\u00e8re al caso non stazionario mostra come un campo elettrico variabile nel tempo sia sorgente di un campo magnetico.\nInserendo la prima legge di Maxwell nell'equazione di continuit\u00e0 si ottiene:\ndove il termine:\n\u00e8 detta densit\u00e0 di corrente di spostamento, e si somma alla densit\u00e0 di corrente nel caso non stazionario.\nInserendo la densit\u00e0 di corrente generalizzata cos\u00ec ottenuta nella legge di Amp\u00e8re: \nsi ottiene la quarta equazione di Maxwell nel vuoto. Tale espressione mostra come anche la variazione temporale di un campo elettrico sia sorgente di un campo magnetico.\nIn questo modo \u00e8 anche verificata la propriet\u00e0 per la quale la divergenza del rotore di qualsiasi campo vettoriale derivabile due volte \u00e8 sempre nulla, in accordo con quanto afferma il teorema del flusso per il campo magnetico. L'equazione di Maxwell risulta essere in questo modo pi\u00f9 generale, in quanto tiene in considerazione non solo la corrente elettrica come sorgente del campo magnetico, rappresentata dalla densit\u00e0 di corrente formula_31, ma anche la variazione del campo elettrico nel tempo, rappresentata dal termine contenente la derivata del campo elettrico rispetto al tempo.\nNel caso non ci si trovi pi\u00f9 nel vuoto, la legge di Amp\u00e8re-Maxwell assume la forma pi\u00f9 generale:\ndove formula_33 \u00e8 il vettore di induzione elettrica e formula_34 l'intensit\u00e0 di campo magnetico nella materia."}
{"id": "301236", "revid": "834", "url": "https://it.wikipedia.org/wiki?curid=301236", "title": "X-6", "text": ""}
{"id": "301237", "revid": "287204", "url": "https://it.wikipedia.org/wiki?curid=301237", "title": "Zdzislaw Beksinski", "text": ""}
{"id": "301239", "revid": "114274420", "url": "https://it.wikipedia.org/wiki?curid=301239", "title": "International Accounting Standards Board", "text": "L'International Accounting Standards Committee (\"IASC\"), ora denominato International Accounting Standards Board (IASB), \u00e8 l'organismo responsabile dell'emanazione dei principi contabili internazionali.\nFondato a Londra nel 1973 quale ente di natura privata, \u00e8 frutto di un accordo fra le maggiori associazioni professionali operanti in Australia, Stati Uniti, Canada, Messico, Giappone, Francia, Germania e Regno Unito.\nAttualit\u00e0.\nOggi pu\u00f2 contare sulla adesione degli organismi di definizione degli standard di oltre cento paesi (Italia compresa); dal 2000, a conclusione di un lungo processo di ristrutturazione che ha condotto alla definizione di nuovi piani strategici e di un diverso assetto organizzativo, l'ente ha modificato la propria denominazione in IASB e ha assunto una nuova struttura, capace di coinvolgere nella elaborazione degli standard non solo la professione contabile, ma anche i rappresentanti degli investitori, degli analisti finanziari, del mondo accademico e imprenditoriale.\nI principi contabili emanati dal \"vecchio\" IASC mantengono tuttora l'originaria denominazione di International Accounting Standards (\"IAS\"); i principi approvati a partire dal 2001 dallo IASB assumono invece la nuova denominazione di International Financial Reporting Standards (\"IFRS\").\nFunzioni.\nIn qualit\u00e0 di ente di carattere privatistico, lo IASB non vanta alcun \u201cdiritto di imposizione\u201d nei confronti degli organismi che vi aderiscono, e ,di conseguenza non pu\u00f2 obbligare loro l'utilizzo dei propri principi, dovendosi limitare a incentivarne la libera accettazione.\nIl suo operato, tuttavia, acquisisce autorevolezza grazie all'appoggio del Comitato di Basilea, della IOSCO, dell'EFRAG, di organismi intergovernativi quali OCSE e ONU e di enti per lo sviluppo come la Banca Mondiale.\nStruttura organizzativa.\nLa struttura organizzativa dello IASB si articola cos\u00ec: al vertice si trova la \"IASC Foundation\", una organizzazione privata senza fini di lucro con sede nello Stato del Delaware (USA).\nTrustee.\nLa sua amministrazione compete a un Consiglio di garanti composto da ventidue membri (Trustee), scelti da un apposito \"Nominating Committee\" in modo tale da offrire una rappresentazione omogenea delle differenti aree geografiche e delle diverse professionalit\u00e0 interessate allo sviluppo dei principi contabili internazionali.\nI membri della IASC Foundation restano in carica per tre anni, con una sola possibilit\u00e0 di rinnovo; essi stessi provvedono alla nomina di un presidente.\nLe decisioni vengono prese collegialmente, a maggioranza relativa o assoluta, semplice o qualificata in base alla maggiore o minore rilevanza dell'oggetto; ad ogni Trustee corrisponde un diritto di voto, che pu\u00f2 essere esercitato solo in modo diretto, senza alcuna facolt\u00e0 di delega.\nFra i principali compiti ascrivibili alla IASC Foundation si annoverano la definizione e la revisione periodica dei piani strategici dell'intera organizzazione, la raccolta dei fondi necessari a mantenerla operativa, la nomina dei membri degli organismi dipendenti, ovvero dell'International Accounting Standards Board (IASB), dello \"Standard Advisory Council\" (SAC) e dell\u2019\"International Financial Reporting Interpretations Committee\" (IFRIC), il monitoraggio dell'attivit\u00e0 svolta dal \"Board\", l'approvazione del budget e del rendiconto annuale IASB.\nBoard.\nIl Board \u00e8 l'organismo istituzionalmente preposto alla elaborazione e alla approvazione dei principi contabili internazionali: si compone di quattordici membri.\nSuccessivamente grazie ad un intenso lavoro di collaborazione, i principi contabili internazionali sono cos\u00ec passati da un'applicazione indiretta, ossia fondata sulla persuasione, ad una applicazione diretta, fondata sia sulle direttive che sui regolamenti.\nSAC.\nLo Standard Advisory Council (SAC) \u00e8 l'organismo tramite il quale tutte le organizzazioni (pubbliche e private) e tutti i soggetti interessati allo sviluppo dei principi contabili internazionali possono fornire i propri consigli ai Trustee e, soprattutto, al Board.\nTra le principali funzioni del SAC si annoverano la definizione a favore del Board di suggerimenti circa le priorit\u00e0 da seguire nello sviluppo dei nuovi IFRS e di osservazioni in merito alle implicazioni che la loro adozione pu\u00f2 produrre sulle imprese e sui principali utenti dei bilanci.\nIFRIC.\nInfine, l\u2019International Financial Reporting Interpretations Committee (IFRIC) \u00e8 l'organismo con funzioni interpretative degli IFRS che dalla fine del 2001 sostituisce il precedente Standing Interpretations Committee (SIC). \nAccanto alle funzioni di carattere interpretativo, all'IFRIC compete anche la definizione di soluzioni tempestive a tutte le problematiche contabili non specificatamente affrontate dagli IFRS."}
{"id": "301242", "revid": "834", "url": "https://it.wikipedia.org/wiki?curid=301242", "title": "X-7", "text": ""}
{"id": "301260", "revid": "486946", "url": "https://it.wikipedia.org/wiki?curid=301260", "title": "Spazio di Calabi-Yau", "text": ""}
{"id": "301281", "revid": "486946", "url": "https://it.wikipedia.org/wiki?curid=301281", "title": "Spazio di Calabi - Yau", "text": ""}
{"id": "301282", "revid": "1318658", "url": "https://it.wikipedia.org/wiki?curid=301282", "title": "Manhwa", "text": "Manhwa () \u00e8 il termine che indica genericamente, nella lingua coreana, i fumetti e i cartoni animati. Al di fuori della Corea il termine indica i fumetti realizzati nella Corea del Sud, anche se l'industria del fumetto sta emergendo anche in Corea del Nord. \nTerminologia.\nI termini \u6f2b\u753b (manga), \u6f2b\u756b (manhua) e \ub9cc\ud654 (\u6f2b\u756b manhwa), \ub9cc\ud544\ud654 (\u6f2b\u7b46 \u756b, manpilhwa) significano sempre fumetti rispettivamente nelle lingue giapponese, cinese e coreano. Il termine, insieme a \"manga\", \u00e8 imparentato con \"manhua\" cinese. Il loro uso al di fuori dei rispettivi paesi di origine deriva dal successo internazionale del manga giapponese. L'autore di un manhwa \u00e8 chiamato manhwaga.\nStoria.\nOrigini.\nCome il manga giapponese e il manhua cinese, il manhwa \u00e8 fortemente influenzato dall'arte asiatica classica e in particolare cinese. Le antiche incisioni del X secolo furono usate per disseminare i canoni buddhisti nella popolazione. Nell'incisione coreana Bomyeongshibudo (\ubcf4\uba85 \uc2ed\uc6b0\ub3c4 / \u666e\u660e \u5341 \u725b \u5716), una mucca racconta una favola buddista. La pagina viene ritagliata in riquadri e l'immagine sopra il testo lo illustra. Siamo gi\u00e0 nell'arte sequenziale propria del fumetto. Durante il periodo Joseon, i ritratti dipinti sono non privi di umorismo e questa tradizione si riflette nelle illustrazioni delle copertine dei romanzi popolari, dei manifesti e pi\u00f9 tardi nei primi fumetti veri e propri. I poemi letterari (Kasa \uac00\uc0ac), i romanzi popolari (Japga \uc7a1\uac00), i pansori (\ud310\uc18c\ub9ac) hanno un posto importante nella narrativa e non esitano a criticare la societ\u00e0. Queste caratteristiche (l'importanza della narrazione, la critica della societ\u00e0) si trovano nel manhwa. Manhwa si svilupp\u00f2 cos\u00ec sotto una duplice influenza: la tradizione epica e l'arte pittorica orientale basata sulla linea.\nL'occupazione giapponese (1909-1945).\nIl 30 ottobre 1883 esordisce il primo giornale coreano: Hanseongsunbo \ud55c\uc131\uc21c \ubcf4 / \u6f22\u57ce \u65ec\u5831. Altri ne seguirono, tutti controllati dal governo. In questi primi giornali molte illustrazioni aiutano a comprendere le notizie. Il 2 giugno 1909, con l'esordio di Daehanminbo \ub300\ud55c \ubbfc\ubcf4 / \u5927 \u97d3 \u6c11 \u5831, nasce il primo manhwa. Nella prima pagina, sotto il titolo Saphwa (\uc0bd\ud654), i coreani possono scoprire l'opera del caricaturista Lee Do-yeong (\uc774\ub3c4\uc601). Incisa sul legno, l'opera di Lee Do-Yeong cerca di risvegliare lo spirito del popolo coreano attraverso un lavoro allo stesso tempo satirico (funzionari pro-giapponesi sono rappresentati come scimmie) e didattico. La pubblicazione dur\u00f2 solo un anno e nell'agosto del 1910, inizi\u00f2 l'occupazione giapponese, Daehanminbo fu soppresso. \nLa stampa, cos\u00ec come il paese, \u00e8 sottoposto a controlli molto duri. In seguito alla rivolta del 1\u00ba marzo 1919, il Giappone allent\u00f2 la presa sulla stampa e nel 1920 furono pubblicati nuovi titoli, incluso altri fumetti. Dal 1924, con la serie \"I vani sforzi di un idiota\" (Meongteongguri heonmulkyeogi \uba4d\ud145\uad6c\ub9ac \ud5db\ubb3c \ucf1c\uae30) Noh Su-hyeong (\ub178\uc218\ud615), pubblicato nella Chosun Ilbo (\uc870\uc120 \uc77c\ubcf4 / \u671d\u9bae \u65e5\u5831), il manhwa comincia ad adottare convenzioni del fumetto occidentale come la suddivisione della tavole e le nuvolette). Vengono pubblicate le prime raccolte e nascono riviste specializzate. Il manhwa diventa il mezzo preferito per criticare il giogo dell'oppressione giapponese. Allo stesso tempo, il governo giapponese pubblica anch'esso numerosi fumetti di propaganda per sostenere la produzione di riso o il coinvolgimento dei giovani per incoraggiarlo ad arruolarsi nell'esercito.\nDalla fine della seconda guerra mondiale alla guerra di Corea (1945-1950).\nDopo la fine della seconda guerra mondiale e la liberazione dall'oppressione giapponese, il paese \u00e8 sotto l'amministrazione americana e sovietica. Gli organi di stampa ritrovano parzialmente libert\u00e0 di espressione e il manhwa satirico fa una timida ricomparsa. Il primo personaggio che raggiunge una certa popolarit\u00e0, il professor Kojubu (\uae40\uc601\ud658) di Kim Yong-hwan, viene pubblicato sul \"Seoul Times\". Vengono create nuove riviste. Il 15 settembre 1948, Kim Yong-hwan fond\u00f2 la Manhwa Haengjin (\ub9cc\ud654 \ud589\uc9c4 / \u6f2b \u7575 \u884c\u9032), prima rivista interamente dedicato al fumetto ma deve cessare la pubblicazione gi\u00e0 al secondo numero, vittima di una forte censura. Tuttavia l'anno seguente, il 13 marzo 1949, \"Manhwas news\" inizia la sua pubblicazione settimanale che durer\u00e0 un anno con molto successo. Questo giornale pubblica i migliori artisti del periodo come Kim Seong-hwan (\uae40\uc131\ud658) Kim Yong-hwan (\uae40\uc601\ud658), Shing Dong-Heon (\uc2e0\ub3d9\ud5cc), Kim In-hwan (\uae40\uc758\ud658) o Lee Yong-chun (\uc774\uc601\ucc9c ). Come in Giappone, allo stesso tempo, i fumetti si sono emancipati dai quotidiani e sono diventati un genere popolare indipendente.\nCon la guerra di Corea, il manhwa trova un posto centrale nella propaganda su entrambi i lati del conflitto. I disegnatori sono mobilitati e producono molti volantini, in particolare nel sud. \"Il soldato Todori\" di Kim Yong-hwan, che esalta il coraggio dei soldati, ha un enorme successo. La censura si sta per\u00f2 nuovamente indurendo colpendo i caricaturisti troppo critici che subiscono condanne. Tuttavia, per sostenere una societ\u00e0 duramente colpita dalla guerra e dalla povert\u00e0, le riviste di manhwa aumentano le storie di avventura e di fantasia, come il \"Dr. Hendel\" di Choi Sang-Gwon (\ucd5c\uc0c1 \uad8c). Queste storie, chiamate \"takji manhwa\" (\ub531\uc9c0\ub9cc\ud654), sono pubblicate soprattutto a Pusan su riviste e giornali poco costosi con carta di bassa qualit\u00e0 e oggi ne rimangono solo poche copie; tuttavia, permettono ai giovani autori di esordire ed i fumetti iniziano a diversificarsi per soddisfare i gusti del crescente numero di lettori. Con questi autori il manhwa prende la sua forma contemporanea, con tavole e nuvolette.\nDal 1950 al 1980.\nLa fine della guerra di Corea segna l'inizio di un periodo molto prolifico per l'arte dei manhwa. Fino alla met\u00e0 degli anni sessanta \u00e8 accompagnato dall'apertura e dal rapido successo delle prime librerie che noleggiano fumetti: i \"manhwabang\" \ub9cc\ud654\ubc29 / \u6f2b \u7575 \u623f. Il mercato si va strutturando e nascono nuove case editrice specializzate come Manhwa Segyesa \uc138\uacc4\uc0ac \uc138\uacc4\uc0ac e molti editori indipendenti pubblicano nuove riviste come il popolare \"Arirang\" \uc544\ub9ac\ub791. Vengono pubblicati volumi di duecento pagine con storie complete, incoraggiando la realizzazione di storie lunghe e drammatiche in cui eccellono autori come Park Ki-jeong (\ubc15\uae30\uc815) o Kim Jong-rae (\uae40\uc815\ub798). Il successo consente agli editori di lanciare e rivelare nuovi disegnatori e nuove forme di manhwa.\nFra la fine degli anni cinquanta e i primi anni sessanta il genere dominante \u00e8 lo \"myeongrang manhwa\" (\uba85\ub791 \ub9cc\ud654 / \u660e\u6717 \u6f2b \u7575) ovvero il fumetto umoristico per adulti di poche pagine; la scuola coreana cresce e fiorisce con una nuova generazione di autori come Shin Dong-u (\uc2e0\ub3d9\uc6b0) (\uae40\uc0b0\ud638), Kim San-ho e Park Ki-dang (\ubc15\uae30 \ub2f9) che realizzano storie di fantascienza e fantasy mentre Park Ki-jeong (\ubc15\uae30\uc815) si concentra sul genere storico sul periodo dell'occupazione giapponese, con opere come \"Poktana\" (\ud3ed\ud0c4 \uc544 / \u7206\u5f48 \u5152 - \"La bomba\") che racconta le avventure di un giovane coreana che combatte contro i giapponesi in Manciuria. Il \"sunjeong manhwa\" (\uc21c\uc815 \ub9cc\ud654 / \u7d14\u60c5 \u6f2b \u7575) diventa un genere a s\u00e9 con autori come Kwon Yeong-seop (\uad8c\uc601\uc12d), Choi Sang-rok (\ucd5c\uc0c1\ub85d), Jo Won-ki (\uc870\uc6d0\uae30) e Jang Eun-ju (\uc7a5\uc740\uc8fc). Ma questo periodo di euforia \u00e8 di breve durata. Dopo il colpo di stato del 16 maggio 1961 che port\u00f2 al potere Park Chung-hee, la censura mina la creativit\u00e0 degli autori. Il distributore ed editore Habdong Munwhasa (\ud569\ub3d9 \ubb38\ud654\uc0ac) prende il controllo della distribuzione di fumetti acquisendo gli altri editori divenendo nel 1966 il monopolista dell'editoria e della distribuzione dei fumetti. Sebbene i fumetti coreani si trovino intrappolati sia nella censura statale che nel monopolio, continua la produzione di storie per bambini e drammatiche per adulti incentrati su soggetti storici tipici della produzione degli anni settanta e che consentono una leggera critica del potere. I coreani moderni si riconoscono nelle lotte feudali alla fine del periodo Joseon o nelle disavventure dei loro antenati. Questi manhawas permettono ai coreani di reclamare la loro storia dopo la censura dell'occupazione giapponese e i lunghi anni di guerra.\nLa prima lunga serie a fumetti di genere storico, Im Keog-jeong (\uc784\uaebd\uc815), viene pubblicata sul quotidiano \"Ilgan\" \"Sports\" nel 1972, realizzata da Go U-yeong (\uace0\uc6b0\uc601), uno dei principali autori di questo periodo, autore anche delle serie Suhoji (\uc218\ud638\uc9c0 / \u6c34\u6ef8 \u5fd7), Samgukji (\uc0bc\uad6d\uc9c0 / \u4e09\u570b \u5fd7) adattamento della Storia dei Tre Regni e che divenne il suo pi\u00f9 grande successo, Chohanji (\ucd08\ud55c\uc9c0 / \u695a\u6f22 \u5fd7), Seoyuki (\uc11c\uc720\uae30 / \u897f\u904a\u8a18) e Garujikijeon (\uac00\ub8e8\uc9c0\uae30 \uc804). Queste lunghe storie storiche non erano prive di umorismo e di situazioni drammatiche. Sempre sul \"Ilgan Sports\" venne pubblicato da 1974 la serie Goindol (\uace0\uc778\ub3cc) di Park Su-dong ( \ubc15\uc218\ub3d9) che venne pubblicata per diciotto anni e caratterizzata da una certa originalit\u00e0 e da un tono diretto e umoristico, trattando con discrezione una forma di erotismo allora proibito. Il settimanale \"Sunday Seoul\" domina il mercato del manhwa negli anni settanta grazie ai drammi storici di Bang Hak-ki (\ubc29\ud559\uae30) che si distinguono dal resto della produzione per la qualit\u00e0 delle sceneggiature e dei dialoghi. Esiste anche una produzione per i giovani realizzata da autori come Kil Chang-deok (\uae38\ucc3d\ub355), Yun Seung-hun (\uc724\uc2b9\ud6c8), Park Su-dong (\ubc15\uc218\ub3d9) e Shin Mun -su (\uc2e0\ubb38 \uc218).\nAnni ottanta e novanta.\nNel 1981, Kim Su-jeong (\uae40\uc218\uc815), ispirandosi al manhwa per bambini degli anni settanta, realizza la serie sul dinosauro Dooly (\uc544\uae30 \uacf5\ub8e1 \ub458\ub9ac) che sar\u00e0 il primo manhwa ad avere una trasposizione a cartoni animati. Il grande successo della serie segna l'inizio di una nuova rinascita dei manhwa. Lee Hyeon-se (\uc774\ud604\uc138) cambia radicalmente nel 1982 la modalit\u00e0 di diffusione dei manhwa pubblicando in diversi grandi volumi \"Gongpoui Oeingudan\" (\uacf5\ud3ec \uc758 \uc678\uc778 \uad6c\ub2e8 - una squadra di baseball formidabile). Il successo della serie porta alla riedizione in volume, manhwabang, la quale era stata un po' trascurata nel decennio precedente. Molti autori riprenderanno a pubblicare in volume, come Heo Yeong-man (\ud5c8\uc601\ub9cc) o Park Ki-jeong (\ubc15\uae30\uc815): diversi altri lavorano esclusivamente per pubblicare in volume prima di farsi conoscere e lavorare per le riviste. La produzione di volumi a fumetti si sviluppa sull'onda del successo di \"Gongpoeu Oeingudan\" che diventa il modello nel suo genere: un eroe povero innamorato di una ragazza bella e ricca.\nGrazie al successo delle edizioni in volume, anche le riviste di fumetti prosperano: le loro storie sono pubblicate prima a episodi sulle riviste settimanali o bisettimanali e poi in volume. Uno dei primi grandi successi fu \"Bomulseom\" (\ubcf4\ubb3c\uc12c - L'isola del tesoro) ideato nel 1982 e che pubblica autori come Lee Hyeon-se (\uc774\ud604\uc138) e Hwang Mi-na (\ud669\ubbf8\ub098). Nascono altre riviste che si fanno concorrenza fra di loro segmentando il mercato secondo criteri generazionali, sessuali o di gusto. Anche i manhwa per un pubblico femminile, censurati nel decennio precedente, acquisiscono nuovo vigore a partire da met\u00e0 degli anni ottanta con autori come Kim Hye-rin (\uae40\ud61c\ub9b0) Kang Gyeong-ok (\uac15\uacbd\uc625) o Hwang Mi-na (\ud669\ubbf8\ub098). Nel 1990 viene creata la rivista \"Renaissance\" che si occupa esclusivamente di \"manhwa sunjeong\". Ci sono anche riviste specializzate in fantascienza e fantasia eroica.\nDopo la manifestazione del 10 giugno 1987 ed il cambio di governo, la censura si attenua e appaiono le prime storie contemporanee e realistiche di Lee Hee-jae (\uc774\ud76c\uc7ac). Molti giovani artisti, per lo pi\u00f9 donne, scelgono i manhwa come mezzo di espressione, grazie ai sostegni finanziari scaturiti dal mercato. Dalla fine degli anni ottanta i manga giapponesi sono ammessi sul mercato coreano e, di fronte a un declino qualitativo dei manhwa, si sono gradualmente imposti. Ma molto rapidamente il mercato e gli autori coreani hanno saputo reagire e sono esordite riviste come \"IQ Jump\" o \"Young Champ\" create sul modello delle riviste giapponesi con gli autori lasciato liberi di creare le loro opere. Cos\u00ec Yang Young-sun (\uc591\uc601\uc21c) ha trattato le fantasie sessuali maschili in \"Nudl Nude\" (1995); la violenza quotidiana \u00e8 affrontata da Lee Yoo-jeong (\uc774\uc720\uc815). Questa libert\u00e0 espressiva ha incoraggiato l'emergere di molte case editrici indipendenti, riviste e collettivi le cui opere vengono pubblicate sui manhwabang. Alla fine degli anni novanta, i prodotti coreani hanno ulteriormente rafforzato la loro presa sul mercato interno a discapito dei manga.\nAnni 2000.\nLa societ\u00e0 coreana altamente dinamica segue le mode con estrema rapidit\u00e0, quindi il mercato dei manhwa offre molti generi, a volte influenzati dai manga, e si adatta alle novit\u00e0. I giovani autori sperimentano cercando innovazioni radicali sia nello stile dei disegni che nella tipologia del supporto. La diffusione della banda larga favorisce la distribuzione di manhwa via Internet con siti di manhwabang che offrono l'acquisto di manhwa via internet. Una nuova nuova metodologia di fruizione dei fumetti \u00e8 nata e si \u00e8 sviluppata grazie allo sviluppo e alla diffusione delle nuove tecnologie che permettono di scaricarli e leggerli sul cellulare. Tutte le societ\u00e0 di telefonia mobile offrono manhwas ai loro abbonati, realizzati da dozzine di studi. Lo stato coreano sta cercando di diffondere e far conoscere i manhwa, ancora sconosciuti e troppo spesso assimilati ai manga, nel resto del mondo. Alcuni di essi vengono pubblicati in Europa, negli Stati Uniti e in Giappone.\nCaratteristiche.\nIl manhwa viene letto nella stessa direzione dei libri occidentali, orizzontalmente e da sinistra a destra, perch\u00e9 l'hangul, l'alfabeto coreano, \u00e8 normalmente scritto e letto orizzontalmente, sebbene possa essere scritto e letto anche verticalmente da destra a sinistra, dall'alto in basso.\nEdizione estere.\nFrancia.\nIn Francia, grazie al successo dei manga giapponesi, arriva anche il manhwa. La Corea \u00e8 stata l'ospite d'onore del 30\u00ba Festival international de la bande dessin\u00e9e d'Angoul\u00eame nel 2003. Tuttavia, il manwha non ha ancora trovato larga diffusione. Le edizioni SEEBD (Collections Saphira et Tokebi) fallirono nel 2008. Parte dei loro titoli furono rilevati da Samji che per\u00f2 poi cess\u00f2 l'attivit\u00e0.\nStati Uniti d'America.\nFra i primi autori coreani pubblicati negli Stati Uniti, negli anni '60 e '70, ci fu Sanho Kim che ha lavorato per gli editori Charlton Comics, Warren Publishing Iron Horse Publishing, Skywald Publications e Marvel Comics.\nSecondo il giornalista Paul Gravett, nel 1987 la Eastern Comics ha pubblicato il primo manhwa originale negli Stati Uniti. Grazie all'esplosione della popolarit\u00e0 dei manga nelle Americhe, molti dei titoli in licenza acquistati per il mercato americano cercano di emulare gli elementi popolari di altre serie di successo. Recentemente, webcomics di lunga durata serializzati tramite siti di portali Internet (ad es. Media Daum) e home page personali sono diventati il campo base creativo e popolare tra le giovani generazioni in Corea.\nItalia.\nI primi \"manhwa\" vennero pubblicati in Italia nella seconda met\u00e0 degli anni novanta; da allora e negli anni a venire alcune case editrici, come Comic Art (con \"Armagedon\"), Planet Manga (con \"Shoma\" e \"Rainbow\"), e Star Comics (con \"Model\" e \"Priest\"), tentarono di far entrare i \"manhwa\" nel \"mainstream\" del fumetto italiano, senza tuttavia ottenere risultati confortanti, tanto che tutte le testate furono interrotte. Altri editori hanno iniziato a occuparsi di fumetti coreani, con maggior successo. Attualmente tra i maggiori editori italiani di \"manhwa\" sono da segnalare Flashbook (con \"Platina\", serie in seguito interrotta), J-Pop (quest'ultima ha recuperato \"Model\" e \"Priest\", precedentemente abbandonati da Star Comics) e Goen (con \"Savage Garden\" e \"Nobody Knows\")."}
{"id": "301289", "revid": "1059402", "url": "https://it.wikipedia.org/wiki?curid=301289", "title": "\u00c9mile M\u00e2le", "text": "Acad\u00e9mie fran\u00e7aise.\nDopo una prima candidatura infruttuosa nel 1925 fu eletto all'Acad\u00e9mie fran\u00e7aise il 30 giugno 1927, per il seggio 2, prendendo il posto lasciato da Jean Richepin, morto il 12 dicembre precedente; prese ufficialmente possesso del seggio il 28 giugno 1928. Dopo la sua scomparsa (6 ottobre 1954) venne sostituito il 3 marzo 1955 da Fran\u00e7ois Albert-Buisson."}
{"id": "301293", "revid": "1543377", "url": "https://it.wikipedia.org/wiki?curid=301293", "title": "Squaw Valley", "text": "Squaw Valley (o, pi\u00f9 esattamente, Squaw Valley Ski Resort) \u00e8 una localit\u00e0 della California ed una delle pi\u00f9 rinomate stazioni sciistiche degli Stati Uniti d'America.\nSituata al confine con il Nevada, nella Placer County - nel cuore della Sierra Nevada e a breve distanza dal Truckee River - fu sede nel 1960 degli VIII Giochi olimpici invernali. Poco distante scorre il Truckee River.\nDopo Heavenly Valley \u00e8 la seconda zona sciistica della zona del lago Tahoe. Posizionata a nord-ovest rispetto al lago, \u00e8 collegata a Tahoe City attraverso l'Highway 89.\nNominalmente la localit\u00e0 appartiene alle cosiddette \"unincorporated community\", ovvero a quelle aree che non fanno parte specificatamente di una municipalit\u00e0. Il \"Resort\" fa capo invece alla \"Ski Corporation\", di cui \u00e8 presidente il fondatore Alexander Cushing, affiliata alla societ\u00e0 \"Squaw Valley Resort\".\nLa struttura \u00e8 aperta tutto l'anno ed offre varie attivit\u00e0 sia in estate che in inverno: dal pattinaggio su ghiaccio, all'equitazione, al tennis, al nuoto. Nella localit\u00e0 sono presenti diverse sale cinematografiche.\nUno scenografico \"cable car\" (sorta di \"tramway\" sopraelevato via cavo), porta i visitatori in altura, per godere delle strutture dell\"'High Camp Bath and Tennis Club\".\nSquaw Valley \u00e8 conosciuta anche per l'annuale assemblea degli scrittori che vi si tiene in agosto richiamando autori da ogni parte del mondo."}
{"id": "301294", "revid": "287204", "url": "https://it.wikipedia.org/wiki?curid=301294", "title": "Emile Male", "text": ""}
{"id": "301299", "revid": "799504", "url": "https://it.wikipedia.org/wiki?curid=301299", "title": "Codicologia", "text": "La codicologia \u00e8 la disciplina che studia i libri manoscritti antichi e medievali e in parte anche umanisti e rinascimentali. Di queste testimonianze indaga gli aspetti materiali dal punto di vista della sostanza e della qualit\u00e0, gli aspetti storici, ovvero come questi materiali sono cambiati nel corso del tempo, e infine gli aspetti artigianali, ovvero quali sono le tecniche e le fasi di produzione adottati dall\u2019artigiano nella creazione del libro. \nOrigine del termine.\nCome termine in realt\u00e0 \u00e8 stato coniato in tempi relativamente recenti. La sua \"invenzione\" viene contesa tra due studiosi: Charles Samaran, che in realt\u00e0 aveva coniato il termine codicografia, da paleografia, per difendere l\u2019autonomia dell\u2019allora chiamata scienza del manoscritto, e Alphonse Dain, che invece cre\u00f2 il termine codicologia e lo utilizz\u00f2 per la prima volta nel corso di filologia greca da lui tenuto nel 1944. Il termine rimase pressoch\u00e9 inutilizzato sino al 1949, data di pubblicazione della sua celebre opera \"Les manuscrits\", nella quale fra l'altro rivendicava la paternit\u00e0 del termine, sottolineando anche come tale definizione si fosse oramai acclimatata nel lessico di numerosi studiosi.\nLa codicologia prende il nome da codice, \"codex\", termine con cui originariamente si indicava il tronco d\u2019albero. Di conseguenza quando si \u00e8 iniziato ad utilizzare il legno trattato e lavorato come supporto, \u00a0ha iniziato ad indicare anche le tavolette di legno cerate su cui si scriveva. Poi, siccome queste tavolette venivano solitamente raccolte ad anelli in blocchi di due, tre o via dicendo, nell\u2019et\u00e0 cristiana pass\u00f2 ad indicare i blocchetti di papiro o pergamena cuciti insieme, che erano una sorta di antenato del codice vero e proprio. Codice quindi indica la forma libraria conservata fino al giorno d\u2019oggi, e che progressivamente dal I secolo d.C. sostitu\u00ec il volumen, ovvero il rotolo di pergamena o papiro in uso nella civilt\u00e0 egiziana e poi greca e romana, ma si riferisce anche al libro manoscritto nella sua concreta materialit\u00e0, quella in cui l\u2019idea astratta dello scrittore si realizza fisicamente tramite editore per raggiungere il suo estremo opposto, ovvero i lettori. E dato che i libri manoscritti sono delle vere e proprie testimonianze materiali dell\u2019epoca\u00a0 a cui appartengono, bisogna indagarne anche il sostrato ideologico e successivamente anche l\u2019iter che ha poi seguito per arrivare fino ai giorni nostri. In questo modo si arriva a ricostruire la storia di ogni paese alle radici dalla sua cultura e delle sue committenze.\nDato che la codicologia studia direttamente anche il testo ed il contenuto del libro manoscritto, si intreccia anche con altre discipline che in modo o nell\u2019altro hanno lo stesso oggetto di studio, come la paleografia, che studia l\u2019evolversi della scrittura nei vari domini linguistici, e la filologia, che invece attraverso l\u2019analisi critica e comparativa delle fonti cerca l\u2019interpretazione del testo che sia la pi\u00f9 corretta possibile. \nEvoluzione storica della disciplina.\nLa codicologia in realt\u00e0 nella sua sostanza esisteva gi\u00e0 molto tempo prima che il termine venisse coniato, anche se inizialmente veniva trattata come disciplina particolarmente legata alla paleografia. Il primo ad aprire nuove prospettive sullo studio dei testi fu Bernard de Mountfaucon con la pubblicazione del suo trattato \"Paleografia Greca\" (1708). In questo trattato descrisse l'evoluzione storica del disegno delle lettere dell'alfabeto greco, le abbreviazioni, le formule ufficiali e diplomatiche ed il metodo da seguire per la decifrazione dei manoscritti. Quindi non solo aveva posto le basi della scienza paleografica greca, ma per la prima volta si indagava l\u2019origine dei codici cercando quelle informazioni che oggi si considerano indispensabili per svolgere l\u2019analisi filologica, intuendo che scrittura e cultura siano legate da un rapporto stretto e consequenziale. \nUn altro passo in avanti verso la nascita della disciplina si ebbe solo un secolo dopo, tra il 1825 e il 27, anni nei quali un bibliotecario tedesco chiamato Friedrich Adolf Ebert, che tra l\u2019altro aveva gi\u00e0 pubblicato un opuscolo sulla formazione del bibliotecario, pubblic\u00f2 due tomi in cui in sostanza divideva nettamente la scienza dei manoscritti in primis dalla diplomatica, che studia i documenti di interesse storico o erudito per accertarne l'autenticit\u00e0 o la provenienza, e in secondo luogo dall\u2019epigrafia, che invece si occupa della lettura e dell'interpretazione delle epigrafi (in particolare quelle scritte nelle lingue morte). Quindi Ebert intu\u00ec che lo studio dei manoscritti potesse essere trattata come una disciplina indipendente, divisa dalle altre che si occupano anche solo in parte dei manoscritti, ma ancora non c\u2019era stata quella vera e propria divisione dei compiti e delle componenti che invece si ebbe progressivamente solo nel corso del Novecento.\nNel 1909 Ludwig Traube, spingendosi ancora pi\u00f9 avanti di Ebert, individu\u00f2 nella paleografia una paleografia storica, che si interessa delle glosse, delle note marginali e dei segni di rimando, e una storia delle biblioteche, che invece indaga il manufatto come prodotto di un centro scrittorio, come parte di una struttura e come testimonianza culturale e materiale. Inoltre attribuiva alla paleografia generale il compito di leggere i testi, datarli e localizzarli. Quindi ancora questa scienza era strettamente legata alla filologia. Questa divisione divent\u00f2 pi\u00f9 netta solo nella Francia degli anni 20 e 30 del Novecento in Francia: per primo Charles Saraman, che coni\u00f2 il termine codicografia, e pi\u00f9 tardi Alphonse Dain, che oltre a coniare il termine codicologia, individu\u00f2 e descrisse anche i compiti che sono affidati a questa disciplina: la storia dei manoscritti, la loro evoluzione, la catalogazione, la ricerca della loro attuale ubicazione, ecc. Per contro, alla paleografia vengono affidati invece lo studio della scrittura e della materia scrittoria, la sua illustrazione e come \u00e8 stato confezionato il libro. Quindi c\u2019\u00e8 stata una divisione pi\u00f9 che altro sul piano terminologico.\nDue date particolarmente importanti che bisogna ricordare sono il 1950 e il 1956, anni nei quali sono usciti due fascicoli della rivista \"Scriptorium\", la pi\u00f9 nota rivista di paleografia e codicologia, in cui il fondatore Fran\u00e7ois Masai sosteneva per la prima volta che paleografia e codicologia hanno il diritto di esistere come due discipline separate negli ambiti di ricerca e nei metodi, affermando che la paleografia come disciplina storica debba studiare i testi antichi ponendo l\u2019attenzione a tutti gli scritti a prescindere dal loro supporto, mentre considerava la codicologia come una disciplina archeologica che nel pratico studia i manoscritti per approfondirne la conoscenza.\nL'affermazione di Fran\u00e7ois Masai apr\u00ec la strada ad una nuova prospettiva che da quel momento in poi venne portata avanti da altri studiosi. Ad esempio L\u00e9on Marie Joseph Delaiss\u00e9 la estese alla storia del libro medievale intendendo la codicologia come interpretazione del materiale e dei fatti del libro in relazione al contenuto, o ancora Gilbert Ouy, che invece asseriva che i manoscritti costituiscono un ramo della bibliografia che va studiato come gli archivi, in quanto il manoscritto \u00e8 anche un fenomeno culturale che pu\u00f2 essere studiato sotto vari punti di vista. Oltre a loro due negli stessi anni anche Albert Deronez e Albert Gruys seguirono le parole del Masai, facendo anche un\u2019ulteriore suddivisione interna della disciplina, dividendola in codicologia in lato sensu, che studia il manoscritto come fenomeno storico-culturale, e la codicologia in \"stricto sensu\", ovvero l\u2019analisi archeologica del libro nonch\u00e9 punto di partenza della codicologia generale. Successivamente, da Gumbert, la disciplina venne tripartita in codicologia archeologica che analizza il manoscritto come oggetto ad unicum, una codicologia tecnica, che appunto analizza le tecniche di fabbricazione del libro, ed una codicologia che esamina i libri come fenomeno culturale.\nLa prima applicazione concreta di questi studi teorici venne applicata da L\u00e9on Gilissen, la cui straordinaria esperienza venne raccolta nei \"Prol\u00e9gom\u00e8nes \u00e0 la Codicologie\", pubblicati nel 1977. \nFasi di studio.\nCome studia e analizza la codicologia si pu\u00f2 dividere in diverse fasi alle quali ovviamente si affidano diversi compiti:\nStudi, riviste, risorse.\nL'interesse per tale studio nasce in Germania col nome di \"Handschriftenkunde\", \u201carte o scienza del manoscritto\u201d, termine ancora in uso nei paesi di lingua tedesca.\nIn Italia non si nota un interesse particolare per questa disciplina: le principali riviste relative al settore sono infatti per lo pi\u00f9 di area nord europea. Vanno in particolare citate:\nIn Italia, ma non specificamente sull'argomento, si pu\u00f2 citare:\nTra gli strumenti ausiliari sono poi da citare alcune raccolte di termini specialistici per aiutare gli studiosi, fra gli altri:"}
{"id": "301300", "revid": "767487", "url": "https://it.wikipedia.org/wiki?curid=301300", "title": "Helmet", "text": "Gli Helmet sono un gruppo musicale alternative metal statunitense formatosi a New York nel 1989 dall'unione del chitarrista/cantante Page Hamilton, del bassista Henry Bogdan, del chitarrista Peter Mengede e del batterista John Stanier.\nSono ritenuti uno dei pi\u00f9 importanti gruppi alternative metal e ritenuti precursori del genere insieme a Faith No More, Jane's Addiction e molti altri anche grazie all'uso frequente di riff staccato nei loro brani.\nStoria del gruppo.\nVerso la fine del 1989, un promettente musicista jazz nativo dell'Oregon di nome Page Hamilton fond\u00f2 a New York gli Helmet (nome ispirato in qualche modo dall'assonanza col nome dell'allora cancelliere tedesco Helmut Kohl), una delle band che maggiormente influenzarono la musica degli anni a venire, ispirando tra le altre molte bands nu metal. La formazione originaria del gruppo era composta da Hamilton alla voce ed alla chitarra, l'australiano Peter Mengede alla chitarra, Henry Bogdan al basso ed il batterista veterano della scena hardcore punk John Stanier.\nNel 1990 la band incide il suo primo disco: \"Strap It On\". L'album diventa un vero caso (in senso positivo) nella scena rock/metal underground: le melodie ipnotiche ed assordanti, sorrette da muri di chitarre distorte e dissonanti, quasi cacofoniche a tratti, si sposano con una delle sezioni ritmiche pi\u00f9 fantasiose e tecniche del rock degli anni novanta, ed il tutto va a coadiuvare la voce monocorde di Hamilton.\nL'album di debutto valse agli Helmet un contratto con la Interscope Records. Nel 1992 la band realizz\u00f2 \"Meantime\". L'album interamente prodotto dalla band vendette pi\u00f9 di un milione di copie in tutto il mondo. La band fu impegnata in un massacrante tour mondiale che contribu\u00ec a fare affiorare le prime tensioni all'interno del gruppo, tensioni che portarono all'uscita dal gruppo del chitarrista Peter Mengede.\nNel 1994, con Rob Echeverria a sostituire Peter Mengede alla chitarra, la band realizz\u00f2 l'album \"Betty\" con il quale speriment\u00f2 nuove soluzioni proponendo la propria versione del grunge che impazzava in quegli anni. Echeverria partecip\u00f2 alle registrazioni dell'album ed anche al relativo tour promozionale, salvo poi lasciare la band per unirsi ai Biohazard. Gli Helmet decisero di non cercare un sostituto e rimanere un terzetto.\nIl 1995 vide uscire \"Born Annoying\", una raccolta di brani non inclusi nei precedenti album. Il nuovo album in studio usc\u00ec parecchio tempo pi\u00f9 tardi, nel 1997. \"Aftertaste\", registrato senza la presenza di ulteriori chitarristi oltre ad Hamilton, segna la temporanea fine della band, alla quale si era da poco aggiunto Chris Traynor come chitarrista di supporto nel tour.\nBogdan si trasfer\u00ec alle Hawaii, Hamilton si impegn\u00f2 in numerose collaborazioni con altri musicisti ed in progetti paralleli (fondando i Gandhi), il batterista John Stanier si prese un anno di pausa, salvo poi rituffarsi in numerosi progetti tra cui i Tomahawk.\nA Los Angeles Hamilton incontr\u00f2 il batterista John Tempesta (gi\u00e0 nei Testament e nei White Zombie) col quale cominci\u00f2 a provare alcune idee. Nel 2003 Hamilton prov\u00f2 a riunire gli Helmet contattando Bogdan e Stanier ma entrambi rifiutarono; per questo motivo decise di integrare nella band l'appena conosciuto Tempesta e di assoldare al basso Traynor, il chitarrista che aveva supportato gli Helmet nel tour di \"Aftertaste\". Il terzetto realizz\u00f2 nel 2004 \"Size Matters\", l'album che segn\u00f2 il ritorno degli Helmet dopo 7 anni di silenzio. Qualche tempo dopo Traynor pot\u00e9 ritornare alla chitarra grazie all'ingresso nella band di Frank Bello degli Anthrax.\nAttualmente anche Bello ha abbandonato la band per riformare la sua band originaria, gli Anthrax. John Tempesta ha abbandonato la band nei primi mesi del 2006 per unirsi ai The Cult, ed \u00e8 stato sostituito da Mike Jost. Nel luglio del 2006 gli Helmet pubblicano il loro sesto album in studio, intitolato \"Monochrome\".\nIl 7 settembre 2010 \u00e8 uscito il settimo lavoro in studio della band, intitolato \"Seeing Eye Dog\". Nel 2014 si viene a sapere che il gruppo sta lavorando ad un ottavo album in studio che sar\u00e0 ultimato nel 2015. Esso verr\u00e0 infine pubblicato il 28 ottobre 2016 col titolo \"Dead to the World\".\nStile ed eredit\u00e0 musicale.\nGli Helmet nei primi anni novanta furono riconosciuti come uno dei pi\u00f9 influenti gruppi dell'alternative metal e ritenuti in seguito precursori di generi sorti verso la met\u00e0 e la fine degli anni novanta come Nu metal e Post metal. La band nel corso degli anni infatti \u00e8 stata etichettata come post hardcore e appartenente ad altri generi di musica metal ma \u00e8 con la pubblicazione di \"Monochrome\" che la band inizia a muoversi sulle sonorit\u00e0 del Groove metal. Gli Helmet hanno inoltre influenzato diverse band come Linkin Park, System of a Down, Deftones, Korn, Tool e Slipknot.\nTuttavia il cantante Page Hamilton ha dichiarato che non ama particolarmente essere accreditato come musicista Nu metal affermando che nella musica degli Helmet nulla dovrebbe far pensare a questo collegamento. Naturalmente sono i critici musicali a doversi esprimere su questi aspetti."}
{"id": "301308", "revid": "228587", "url": "https://it.wikipedia.org/wiki?curid=301308", "title": "Charles Burgi", "text": "Biografia.\nAvviato giovanissimo allo studio della Musica e del bel canto dallo zio Philippe Burgi, tenore italiano e professore di canto presso il \"Conservatoire d'Art Dramatique d'Alger\" ad Algeri durante gli ultimi decenni dell'era coloniale francese, Charles Burgi prosegue lo studio in privato di Pianoforte, di Teoria e Solfeggio, e di Armonia presso l\"Ecole Libre de Musique\" \"Vannier\" di Algeri durante gli anni '60 e '70 oltre che a frequentare nel contempo il Lyc\u00e9e Descartes di questa stessa citt\u00e0 fino al 1976.\nNel 1978, dopo una breve parentesi in Francia alla Facult\u00e9 d'Economie di Aix-en-Provence, si trasferisce in Italia dove entra subito in contatto con gli illustrissimi maestri milanesi Antonio Beltrami per il Pianoforte e Bruno Bettinelli per la Composizione. In un anno solo, Charles Burgi consegue gli esami del 5\u00ba anno di Pianoforte principale, del 4\u00ba anno di Lettura della Partitura e il Compimento di Teoria e Solfeggio presso il Conservatorio Giuseppe Verdi di Milano. Nel contempo viene ammesso al 2\u00ba anno di Armonia principale presso lo stesso Conservatorio dalla Commissione allora presieduta dal maestro Azio Corghi con il quale conseguir\u00e0 il Diploma di Composizione alcuni anni dopo. Frequenta fino al 1985 il corso di Armonia ed poi di Contrappunto del maestro Danilo Lorenzini subentrato al maestro Bruno Bettinelli alla cattedra di Composizione.\nNel 1986 Charles Burgi consegue il Diploma di Pianoforte sempre sotto la guida del maestro Antonio Beltrami e ultima gli studi nel 1988 conseguendo il Diploma di Composizione con il maestro Azio Corghi cimentandosi anche nello studio dell'Orchestrazione.\nConclusi il decennio dedicato agli studi Charles Burgi si rivela essere da sempre appassionato di musica britpop ed in particolare dei The Beatles e dei loro suoni rivoluzionari. Per di pi\u00f9, affascinato dal computer e dall'evoluzione di programmi audio/MIDI in campo musicale, intraprende le prime esperienze di arrangiatore collaborando con gruppi ed artisti disparati della scena milanese. Il finire degli anni '80 coincide con la riscoperta del repertorio Beatlesiano da parte dei Media\u0219 e delle nuove generazioni con le riesumazioni di leggendarie apparecchiature tecniche di registrazione inventate e utilizzate negli Abbey Road Studios dal 1966 al 1970. Sono anni di intenso arricchimento musicale e tecnico dove si mescolano incessantemente passato e presente, dall'analogo al digitale. Charles Burgi non dimentica tuttavia il bel canto prima passione dell'adolescenza, e perfeziona nel 1993 lo studio della propria voce tenorile con il celeberrimo maestro di bel canto Arrigo Pola di Modena.\nDal 1993/94 inizia una lunga serie di collaborazioni con produttori ed artisti, in campo cinematografico e discografico, presso la Peer-Southern Productions e le Edizioni Southern di Milano, labels italiane della Peer Music di Los Angeles in California, nei vari ruoli di produttore artistico, arrangiatore e direttore, pianista, tastierista e programmatore MIDI/Audio. Per circa un decennio si susseguono collaborazioni artistiche e tecniche, arrangiamenti per sezioni d'orchestra, produzioni e co-produzioni, spaziando da colonne sonore per il cinema a produzioni discografiche, da musiche di scena e sonorizzazioni a semplici promotapes. Sono gi\u00e0 particolarmente notati ed apprezzati gli arrangiamenti per archi. L'attivit\u00e0 professionale lo porta spesso a dirigere i suoi arrangiamenti in studio di registrazione. Il tirocinio della direzione d'orchestra si basa essenzialmente sulla pratica. Rifiuta l'insegnamento accademico ma segue i principi fondamentali di Hermann Scherchen enunciati nel manuale \"La direction d'orchestre\" (edizioni Actes Sud).\nSvolgendo anche attivit\u00e0 di produttore e arrangiatore su progetti personali o per conto terzi, pre-produzioni e produzioni musicali che lo vedono impegnato a volte anche come compositore, lavora alla scrittura di inediti manuali teorici e tecnici riguardante l\"Armonia moderna\", il \"Contrappunto pratico\" e i \"Principi moderni dell'Arrangiamento e della Composizione\". \u00c8 anche autore di composizioni vocali e strumentali e di pagine pianistiche.\nCon l'inizio del nuovo millennio si instaura con il record label Ala Bianca di Modena e Toni Verona produttore esecutivo, un rapporto di collaborazione e produzione artistica per il progetto discografico \"pop sinfonico\" di Silvia Viscardini in arte NAIR, cantautrice e soprano leggero dotata di oltre quattro ottave di estensione.\nIn qualit\u00e0 di produttore artistico, co-produttore e arrangiatore, direttore d'orchestra, pianista e tastierista nonch\u00e9 programmatore Audio/MIDI, Charles Burgi produce sette brani dal taglio \"pop sinfonico\" tra cui alcuni successi intramontabili del compositore inglese Andrew Lloyd Webber.\nIncontra nel corso di questa esperienza l'orchestra sinfonica bulgara SIF 309 di Sofia al Radio-Sofia Studio. Con Charles Burgi sul podio vengono realizzate portentose sessioni orchestrali registrate da Matteo Cifelli il quale ne cura i missaggi poco tempo dopo. Le produzioni diventano parte importante dell'album \"Sunrise\" che esce nel 2003 in Asia distribuito dalla Victor Entertainment/JVCJapan e ed in altre raccolte successive distribuite dalla JVCJapan. L'album di NAIR \u00e8 presentato da Jim Bessman (Music Publishing Editor, Billboard U.S.A) dove egli elogia oltre alla bravura di NAIR la maestria di Charles Burgi. L'album \"Sunrise\" di Silvia Viscardini esce in Italia nella primavera del 2004 distribuito dalla Warner Chappell Music Italiana.\nNel 2006, dopo un temporaneo ritiro dalla scena musicale italiana, Charles Burgi incontra i Mod\u00e0 e Kikko Palmosi tramite il produttore e fonico Matteo Cifelli. Nasce subito un rapporto artistico entusiasmante con Kekko Silvestre che d\u00e0 poi i suoi frutti con arrangiamenti per orchestra d'archi nell'album allora in lavorazione Quello che non ti ho detto, in particolare nel brano di punta Quello che non ti ho detto (Scusami) e in quello pi\u00f9 meditativo dal titolo \"Spirito libero\" oltre ad altri cinque brani dalle forte connotazioni orchestrali. L'esperienza coinvolge di nuovo la SIF 309 bulgara di Sofia con Charles Burgi sul podio e Matteo Cifelli alla console.\nSeguono sparute collaborazioni con artisti italiani poco noti mentre si intensificano viaggi di varia natura negli gli Stati Uniti dove forte del suo curriculum di studi e della sua esperienza lavorativa, Charles Burgi tiene alcune master-class presso alcune universit\u00e0 oltre che ad esibirsi come pianista in occasioni private o \"House Concerts\" appositamente organizzate.\nNel frattempo in Italia nasce con l'artista, compositore e cantautore Alessio Longoni un rapporto artistico positivo e propositivo privilegiato. Charles Burgi cura per l'artista una produzione artistica esclusivamente basato sull'orchestra d'archi.\nNel 2010 e 2011 Kekko Silvestre e i Mod\u00e0 raggiungono un successo commerciale e di pubblico senza precedenti in Italia negli ultimi decenni. Dopo sei anni dalle prime collaborazioni l'autore compositore e frontman dei Mod\u00e0 chiede a Charles Burgi di mettere in piedi una performance all'Arena di Verona compresa di Coro e Orchestra per il prossimo settembre 2012 a coronamento del successo dell'album Viva i romantici che ha totalizzato 450.0000 copie vendute, decine di milioni di visualizzazione sul web, otto brani di successo con tanto di certificazioni e riconoscimenti nazionali ed europei (Mtv TRL Awards, 4 volte Wind Music Awards, \"Best Italian Act\" agli MTV Europe Music Awards) solo nel corso del 2011. I biglietti per l'evento all'Arena di Verona sono stati venduti in meno di cinque giorni nel giugno 2012. Il concerto con 12.000 spettatori di tutte le et\u00e0 viene ritrasmesso da RTL 102,5, Radio Italia, Video Italia e RDS via satellite in Italia e nel mondo.\nIn questa occasione la grande orchestra sinfonica de \"i Pomeriggi Musicali\" consta di 90 elementi ai quali si aggiungono i 60 elementi del \"Coro di Verona\"; l'organico orchestrale e vocale far\u00e0 da supporto dinamico e da contrappunto al sound, alle chitarre, alla ritmica e alla voce dei Mod\u00e0 Kekko Silvestre. L'evento non \u00e8 soltanto un successo di pubblico e di audience televisiva nella prestigiosa cornice dell'Arena di Verona ma \u00e8 anche un successo di qualit\u00e0 per arrangiamenti e orchestrazioni. Di questo evento esce il DVD pubblicato dal label \"Ultrasuoni\" nel febbraio 2013. Il live del Concerto \u00e8 a tutt'oggi rintracciabile su YouTube divulgato dal canale della stessa RTL 102.5.\nSulla scia di questo concerto, Charles Burgi collabora agli arrangiamenti per archi insieme a Kekko Silvestre e Kikko Palmosi su otto brani di Gioia (album) il nuovo album dei Mod\u00e0 in cantiere. Viene di nuovo coinvolta l'orchestra d'archi della SIF 309 di Sofia al Radio-Sofia Studio con Charles Burgi sul podio e Marco Streccioni della \"Sud-Ovest Records\" di Roma alla console.\nL'album Gioia (album) esce durante il 63\u00ba Festival di Sanremo dove la partecipazione dei Mod\u00e0 col brano Se si potesse non morire raggiunge il terzo posto.\nAttivit\u00e0 artistica.\nNonostante gli studi di Musica nel contesto \"classico\" svolti presso il Conservatorio Giuseppe Verdi di Milano, la passione per la pop music e la \"produzione artistica\" indirizza naturalmente Charles Burgi verso l'attivit\u00e0 di arrangiatore e direttore d'orchestra nel ventennio tra il 1993 e il 2013.\nUltimamente il maestro \u00e8 portato alla ribalta il 16 settembre 2012 con il famoso Concerto dei Mod\u00e0 sul podio dell'Arena di Verona. Sugli arrangiamenti originali di Kekko Silvestre e Kikko Palmosi, Charles Burgi arrangia e compone, cura l'orchestrazione sinfonica e dirige il grande organico orchestrale di 90 elementi de \"i Pomeriggi Musicali\" di Milano e di 60 elementi del \"Coro di Verona\". L'evento che ha un grande richiamo di pubblico composto da 12.000 spettatori di tutte le et\u00e0 viene trasmesso da RTL 102.5, Radio Italia, Video Italia e RDS via satellite raggiungendo milioni di telespettatori nel mondo. Nel febbraio 2013 la \"Ultrasuoni-Edizioni Musicali\" pubblica ufficialmente il DVD del concerto.\nAlcune settimane dopo il concerto di Verona, Charles Burgi collabora nuovamente con Kekko Silvestre e Kikko Palmosi agli arrangiamenti per archi coinvolgendo ancora una volta gli archi della SIF 309 su altri otto brani del nuovo album intitolato \"Gioia\" pubblicato nel febbraio 2013 in contemporanea col DVD del 16 settembre 2012. L'album \u00e8 gi\u00e0 doppio disco di platino dopo poche settimane.\nLe prime collaborazioni coi Mod\u00e0 risalgono tuttavia al 2006 coll'album \"Quello che non ti ho detto\" dove Charles Burgi arrangia con Kikko Palmosi, orchestra e dirige l'orchestra d'archi della SIF 309 di Sofia su otto titoli tra cui \"Quello che non ti ho detto (Scusami)\", \"Ti sento parte di me\", \"Mia\" e \"Inverno a Primavera\".\nEsaurita la nuova parentesi coi Mod\u00e0, Charles Burgi collabora con i produttori Matteo Cifelli e Lorenzo Ferretti al FasterMaster Studio di Londra per l'artista e cantautrice Annalisa nel brano \"Pirati\" pubblicato dalla Warner Music Italy come singolo della versione DVD, Blu-ray, Blu-ray 3D e Digital HDTM del film \"L'era glaciale 4 - Continenti alla deriva\".\nIn precedenza tra piccole produzioni e collaborazioni varie, Charles Burgi produce e co-produce l'artista Silvia Viscardini in arte NAIR per l'Ala Bianca, record label di Modena, curando per l'album \"Sunrise\" (2003-2004) gli arrangiamenti, le orchestrazioni, le programmazioni audio/MIDI e la direzione d'orchestra di brani celebri composti dal compositore britannico Andrew Lloyd Webber dove tra questi troviamo \"Don't cry for me Argentina\" tratto dal musical \"Evita\", \"Memory\" estratto da \"Cats\", \"Think of me\" da \"The Phantom of the Opera\", oltre al \"Take my heart\" adattamento di un'aria estratta da \"In a Persian market\" di Ketelbey. Le parti d'orchestra sono registrate in Bulgaria con le sezioni d'orchestra della SIF 309. Queste realizzazioni valsero al maestro oltre che all'artista NAIR un apprezzamento ufficiale da parte di Jim Bessman allora Music Publishing Editor di Billboard USA. L'album \"Sunrise\" \u00e8 distribuito in Asia dalla Victor Entertainment e in Italia dalla Warner Chappell Music Italiana.\nOltre alle numerose collaborazioni nel settore pop, tra queste ricordiamo la PSP/CGD/EastWest per Ornella Vanoni prodotta da Mario Lavezzi, la Musica Solare con 17 albums della collana \"Ballo Globale\" per l'Orchestra Casadei, la Sunrise Records per Luca Dirisio (Warner Chappell Music Italiana), Roberto Angelini e Daniele Stefani (Sony Music Italia), la Polygram Edizioni per composizioni di Enrico Riccardi, la WEA per produzioni di Oscar Prudente e molti altri, Charles Burgi collabora da arrangiatore, programmatore e pianista all'album \"Hai! Hai! Hai!\" (1996) di Oliviero Malaspina pi\u00f9 volte vincitore del Premio Citt\u00e0 di Recanati e poi Targa Tenco 2002 cui produzione artistica \u00e8 targata Michele Ascolese per la Peer Southern Productions. Scrive e dirige inoltre gli arrangiamenti per quartetto d'archi di alcuni brani di questo album distribuito dalla CNY/LA Frontiera.\nCharles Burgi partecipa dal 1995 al 2001 a produzioni di colonne sonore per il cinema come produttore artistico, arrangiatore, pianista e collaboratore. Tra queste citiamo una serie di produzioni per il film \"Tre mogli\" di Marco Risi prodotto dalla Sorpasso Film/RAI Cinema/Star Edizioni Cinematografiche/Media Park/Delta Producciones, oltre che per il film \"Va dove ti porta il cuore\" di Cristina Comencini ed il relativo album prodotto dalla Panarecord distribuito dalla BMG Ricordi Spa, ma anche collaborazioni per \"Altri uomini\" di Claudio Bonivento su musiche di Gianni Coscia e Fred Ferrari, per sei episodi di \"Noi siamo angeli\" con Bud Spencer di Ruggero Deodato su musiche di Enrico Riccardi prodotto da Minerva Pictures Group S.P.A./RAI Italia/RTL Television (Germania) e M6 (Francia), ed altre collaborazioni non accreditate per un episodio della seconda stagione di \"Detective Extralarge\" prodotto da Minerva Pictures Group SPA, \"Uomini sull'orlo di una crisi di nervi\" prodotto dalla Medusa Home Entertainment, e \"Le\u0161\u0165\" per la regia di Giulio Base prodotto dalla Claudio Bonivento Productions. Produce anche alcune musiche di scena tra cui \"Buon Natale signor Nino\" di Renato Converso."}
{"id": "301310", "revid": "1566286", "url": "https://it.wikipedia.org/wiki?curid=301310", "title": "Jean Gabin", "text": "Considerato uno dei pi\u00f9 grandi attori del Novecento, ha lasciato un'impronta indelebile grazie ai ruoli interpretati nella sua lunga carriera, durante la quale vinse, tra gli altri, due Coppe Volpi al migliore attore al Festival di Venezia, due Orsi d'argento al Festival di Berlino, un David di Donatello e un Premio C\u00e9sar onorario.\nBiografia.\nGabin fu l'interprete ideale dei film della scuola realista, portando sugli schermi la fisionomia romantico-popolare dell'uomo semplice e rude, oppresso da un destino ineluttabile. Una personificazione dell'antica tragedia umana, dolorosamente vissuta attraverso le fasi successive dell'immediata ineluttabile violenza, della cupa disperazione e, infine, della rassegnazione liberatrice. Gabin riusc\u00ec a esprimere questa gamma di sentimenti con vigore e naturalezza, rivelando convincenti doti drammatiche, grazie anche alla sapiente guida di registi quali Julien Duvivier, Jean Renoir, Marcel Carn\u00e9 e Jacques Becker.\nProveniente dal teatro di rivista e dall'operetta (si era formato alle Folies Berg\u00e8re, al Moulin Rouge, al Vaudeville, alle Buffes-Parisiennes), esord\u00ec nel 1930 col film \"Chacun sa chance\". Fu l'inizio di una carriera che lo porter\u00e0 a recitare diversi ruoli in diversi film, ma il \"vero\" Gabin nacque nella seconda met\u00e0 degli anni trenta con una serie di fortunate interpretazioni: \"La bandera\" (1935), \"Verso la vita\" (1936), \"Il bandito della Casbah\" (1937), \"La grande illusione\" (1937), \"L'angelo del male\" (1938), \"Il porto delle nebbie\" (1938), \"Alba tragica\" (1939). In molti di questi film ebbe accanto Mich\u00e8le Morgan, con la quale form\u00f2 un'indimenticabile coppia cinematografica, e spesso si esib\u00ec cantando, memore delle sue esperienze nei teatri di rivista.\nRifiutandosi di lavorare per i tedeschi che l'avevano occupata, riusci a fuggire dalla Francia e accett\u00f2 un contratto a Hollywood, ma questa esperienza si rivel\u00f2 negativa. Ritorn\u00f2 quindi in Europa e si arruol\u00f2 volontario in un reparto blindato cacciacarri della fanteria di marina francese, agli ordini del generale de Gaulle. Dopo aver combattuto in Marocco e in Francia, partecip\u00f2 alla campagna di Germania che lo porter\u00e0 fino al Nido dell'Aquila di Hitler a Berchtesgaden.\nFinita la guerra torn\u00f2 a recitare e pass\u00f2 a ruoli di pi\u00f9 varia e matura caratterizzazione psicologica, secondo nuove dimensioni umane e sociali, complice anche l'aspetto fisico precocemente incanutito: tra i film del periodo, \"La vergine scaltra\" (1950), e \"La notte \u00e8 il mio regno\" (1951), per cui ottenne la Coppa Volpi per la migliore interpretazione maschile alla Mostra cinematografica di Venezia, dove sar\u00e0 premiato una seconda volta nel 1954 per il film \"Grisb\u00ec\".\nNel 1952 realizz\u00f2 un suo grande sogno: acquist\u00f2 una fattoria e cre\u00f2 \"La Pichonni\u00e8re\", un allevamento di cavalli da corsa e di bovini, investendo gran parte dei profitti derivanti dal suo lavoro. Continu\u00f2 a incontrare il grande favore del pubblico, con film quali \"Aria di Parigi\" (1954), \"La traversata di Parigi\" (1956) e \"Il clan dei siciliani\" (1969). In tre occasioni interpret\u00f2 il ruolo del commissario Maigret, creato da Georges Simenon, prima nell'omonimo film del 1958, quindi in \"Maigret e il caso Saint-Fiacre\" (1959) e in \"Maigret e i gangsters\" (1963). Nelle sue interpretazioni, spesso indimenticabili per il loro razionale virtuosismo, l'attore port\u00f2 l'incisiva personalit\u00e0 del personaggio Gabin che, come scrisse Jacques Pr\u00e9vert in una lirica:\nAlla sua morte, avvenuta nel 1976, fu proclamato il lutto nazionale e le sue ceneri vennero disperse nelle acque di Brest da una nave della marina militare.\nOmaggi.\nNel film \"Ballando ballando\" di Ettore Scola, nell'episodio ambientato durante il Fronte popolare, appare un personaggio, (\"L'uomo che viene da lontano\"), chiaramente ispirato allo Jean Gabin degli anni Trenta e impersonato da un sosia dell'attore (Michel van Speybroeck). \"Jean Gabin\" lascia la sala da ballo in cui si svolge il film, mentre una nave suona la sirena (citazione da \"Il porto delle nebbie\"), per poi ricomparire in un episodio successivo, nei panni del commissario Maigret."}
{"id": "301313", "revid": "1444886", "url": "https://it.wikipedia.org/wiki?curid=301313", "title": "Rudi Dutschke", "text": "\u00c8 stato il leader della \"SDS\", il Movimento Studentesco Tedesco a sfondo socialista anarchico-rivoluzionario, e del successivo movimento de I Verdi. I suoi grandi slogan erano: impegno diretto ed attivo per una rivolta contro la societ\u00e0, contro la struttura delle universit\u00e0, contro i partiti ed il loro inserimento nel sistema, contro la civilt\u00e0 dei consumi e la politica delle grandi potenze.\nBiografia.\nNato da una famiglia contadina e impegnato nella comunit\u00e0 giovanile della Chiesa Evangelica, entr\u00f2 successivamente in conflitto con le autorit\u00e0 della Repubblica Democratica Tedesca per il suo impegno pacifista e democratico. Rifiut\u00f2 il servizio militare e per questo venne escluso dall'accesso universitario. Trov\u00f2 riparo in Germania Ovest nel 1961, tre giorni prima che il muro spaccasse in due Berlino. Si iscrisse alla facolt\u00e0 di sociologia, e nel 1963 ader\u00ec al gruppo \"Sovversive Aktion\", che nel 1965 conflu\u00ec nell'SDS, organizzazione degli studenti socialisti tedeschi. Dutschke divenne in breve tempo il leader dell'ala antiautoritaria dell'organizzazione.\nL'esplosione rivoluzionaria di \"Rudy il Rosso\" non divamp\u00f2 all'improvviso: erano anni che maturava attraverso una complicata e non sempre chiara elaborazione ideologica basata sugli insegnamenti dei \"tre M\" (Marx, Mao e Herbert Marcuse) e alimentata, in maniera pi\u00f9 logica e comprensibile, dalle insufficienze e dalle contraddizioni di una societ\u00e0 preoccupata solo di godere e di sfruttare l'ondata del benessere.\nIn \"Rudy il Rosso\" la contestazione giovanile europea aveva trovato il suo leader, un leader pronto ad accendere la miccia sotto la borghese paciosit\u00e0 della Germania di Kurt Georg Kiesinger, come sotto la mitica grandeur della Francia di Charles de Gaulle e la contraddittoria evoluzione di una Cecoslovacchia in bilico tra Antonyn Novotny e Alexander Dub\u010dek (i carri armati dell'agosto e lo spuntare di Gust\u00e1v Hus\u00e1k erano ancora lontani).\nFu Dutschke a dare inizio, con le violente manifestazioni di Berlino, Amburgo e Norimberga (bersaglio l'impero giornalistico di Axel Springer) al primo \"caldo semestre\" del 1968, il semestre che in Italia vide gli studenti romani manifestare a Valle Giulia; e in Francia, nel celebre \"maggio\", il potere gollista subire una mortale ferita. La storia di \"Rudy il Rosso\" sembr\u00f2 concludersi quando tre colpi, sparatigli a bruciapelo da Joseph Bachmann, un esaltato imbianchino forse influenzato dalla massiccia propaganda dei mass media controllati dall'editore Axel Springer, l'11 aprile 1968, una settimana dopo l'assassinio di Martin Luther King e due mesi prima di quello di Robert Kennedy, lo tolse dalla scena tedesca per alcuni anni.\nDopo l'attentato sub\u00ecto Rudi Dutschke si trasfer\u00ec con la sua famiglia nel Regno Unito dove fu ammesso all'Universit\u00e0 di Cambridge per completare gli studi, ma nel 1971 il governo Tory di Edward Heath lo espulse con la sua famiglia come \"persona non grata\", accusandolo di aver intrapreso \"attivit\u00e0 sovversive\" e di essere responsabile di sommovimenti politici a Londra. Si trasferirono, quindi, a Aarhus in Danimarca.\nRudi Dutschke rientr\u00f2 sulla scena politica tedesca dopo che una serie di proteste contro la costruzione di una centrale nucleare ebbero fatto nascere un nuovo movimento politico verso la met\u00e0 degli anni settanta. Dutschke cap\u00ec che questo movimento aveva una base ben pi\u00f9 ampia di quello studentesco degli anni precedenti, e che il suo orientamento ecologista avrebbe influenzato le nuove generazioni.\nCominci\u00f2 a lavorare anche con dissidenti che si opponevano al governo comunista della Repubblica Democratica Tedesca, della Polonia, dell'Ungheria e della Cecoslovacchia: Robert Havemann, Wolf Biermann, Milan Horacek, Adam Michnik, Ota \u0160ik, solo per citarne alcuni.\nRudi Dutschke svolse un ruolo primario anche nella formazione del partito politico de I Verdi (fondato nel 1980) convincendo i vecchi leader delle proteste studentesche (tra i quali Joschka Fischer) a unirsi nelle elezioni provinciali dell'ottobre 1979 quando i Verdi superarono la soglia del 5% necessaria per ottenere seggi nel parlamento di Brema.\nIn conseguenza dei danni al cervello causati dall'attentato, Rudi Dutschke continu\u00f2 a soffrire problemi di salute che lo portarono alla morte il 24 dicembre 1979 ad \u00c5rhus: ebbe una crisi epilettica mentre faceva il bagno e affog\u00f2. A Berlino gli \u00e8 stata intitolata una strada nel quartiere di Kreuzberg.\nPubblicazione degli scritti.\nLa pubblicazione dei saggi e delle interviste rilasciate ai media da Dutschke in Italia \u00e8 stata curata dall'editore barese De Donato, dopo l'attentato dell'11 aprile 1968, con il libro intitolato \"Dutschke a Praga\".\nI testi sono intitolati: \"Dutschke contro Habermas; La lezione del Vietnam; Portare gaiezza nella rivoluzione; Chiediamo l'espropriazione di Axel Springer; Dutschke a Praga; A proposito del rapporto tra Organizzazione e Movimento Studentesco; Democrazia, Universit\u00e0 e Societ\u00e0; Dutschke a verbale.\"Nel libro, tuttavia, manca la falsa intervista diffusa attraverso tutte le edicole dalla rivista \u00abCapital\u00bb, perch\u00e9 non fu mai concessa da Dutschke, secondo l'editore De Donato (cfr. Dutschke a Praga, p.\u00a06).\nIl primo saggio \u00e8 considerato teoricamente uno dei contributi pi\u00f9 importanti dato dal giovane leader del movimento studentesco della Germania Federale, perch\u00e9 in esso traccia le linee principali del suo pensiero politico e difende se stesso e il suo movimento dalle accuse del sociologo J\u00fcrgen Habermas, che aveva definito \u00abfascismo di sinistra\u00bb la sua tendenza ad appellarsi indiscriminatamente alle masse. Il movimento studentesco guidato da Dutschke reag\u00ec prontamente alle accuse e affid\u00f2 al suo leader l'incarico di respingerle al Congresso di Hannover.\nNegli altri saggi e interviste \u00e8 possibile cogliere lo svolgimento del processo ideologico del maggior protagonista del movimento studentesco apparso sulla scena politica della Germania di Bonn, fino alla sua definitiva formazione. Da questo punto di vista, particolarmente significative sono l'intervista sulla primavera di Praga e il dibattito televisivo con Gunter Gaus e la discussione con il filosofo marxista Ernst Bloch, che servirono a definire con precisione le linee del dissenso esistente tra movimento studentesco e vecchi partiti rivoluzionari.\nIn breve le linee di dissenso si possono - con le parole dell'editore De Donato - cos\u00ec sintetizzare: \u00ab...rifiuto di ogni incondizionata adesione a uno dei due campi in cui \u00e8 diviso il mondo; particolare attenzione agli aspetti sovrastrutturali della lotta rivoluzionaria; opposizione radicale ad ogni tipo di autoritarismo (anche quello meramente organizzativo del partito); sfiducia nella dialettica parlamentare e tendenza a spostare il conflitto sul piano extraparlmentare; tensione utopica, in cui si esprime il distacco da cinquant'anni di Realpolitik del movimento rivoluzionario; sfumatura anarchica delle aspirazioni umane, sociali, estetiche; ricerca di una nuova definizione della societ\u00e0 socialista, che conceda pi\u00f9 spazio alla libert\u00e0, alla fantasia, alla creativit\u00e0 individuale e collettiva; recupero di una visione \"aperta\" della storia\u00bb.\nTestimonianze e passaggi significativi.\n\u00abRicorrendo alla violenza, essi non iniziano una nuova catena di atti di violenza, ma spezzano quella costituita. Poich\u00e9 li si colpir\u00e0, essi conoscono il rischio, e se sono disposti a correrlo, nessun intermediario - e men che meno l'educatore e l'intellettuale - ha il diritto di predicar loro la rinuncia.\u00bb (Herbert Marcuse, \"Die repressive Toleranz\")\n\u00ab...la richiesta da parte di Habermas di un semplice \"conservazione difensiva\" delle nostre posizioni \u00e8 in ultima istanza contro rivoluzionaria, perch\u00e9 non vede come dobbiamo e possiamo conquistare nuove posizioni con \"azioni offensive\"\u00bb (Dutschke contro Habermas)\n\u00abAttraverso azioni provocatorie e dimostrative, o meglio azioni offensive con possibilit\u00e0 di ritirata, noi attualizziamo le contraddizioni, creiamo le premesse per una \"futura\" situazione realmente rivoluzionaria\u00bb (idem)\n\u00abNoi non possiamo limitarci a deplorare o a confutare astrattamente il tentativo di Habermas di giustificare il \"concetto oggettivamente fatale \"(Oskar Negt) di \"fascismo di sinistra\", che (e il nostro maestro dovrebbe ben saperlo) verr\u00e0 utilizzato per screditare la sinistra pratica \u00bb (idem)\n\u00abNon ci meraviglia quindi che Habermas voglia riconoscere alle forme, ai contenuti e alle conseguenze del nostro lavoro politico il carattere di \"posizioni socialiste\"\u00bb (idem)\n\u00ab ...la lotta dei vietnamiti rende visibile giorno per giorno l'alternativa storica: inizio del processo di liberazione totale degli uomini dalla guerra, dalla fame, dall'inumanit\u00e0 e dalla manipolazione oppure nuovo rafforzamento del sistema pericolante del dominio dell'uomo sull'uomo in tutto il mondo\u00bb (R. Dutschke - Gaston Salvatore, \"La lezione del Vietnam\")\n\u00abOrganizzando con alcune migliaia di studenti varie forme di resistenza passiva davanti alla tipografia Springer, vogliamo impedire il processo di distribuzione. Il giorno di questa azione, che annunceremo in precedenza con volantini, intendiamo pubblicare noi stessi con giornali critici e informativi per tutti gli strati della popolazione.\u00bb (R.Dutschke, \"Chiediamo l'espropriazione di Axel Springer\")\n\u00abQuando dunque, signore e signori, andremo a vedere pi\u00f9 attentamente le fabbriche di Francoforte, di Monaco, di Amburgo o di Berlino Ovest, che rifornisconono gl'impianti chimici ed elettronici all'esercito statunitense nel Vietnam, direttamente e senza intermediari?\u00bb (idem)\n\u00abQuando dunque, signore e signori, scioglieremo il nostro rapporto schiavistico con coloro che dominano da noi? Perch\u00e9 non rispondiamo alle esercitazione di emergenza in occasione delle visite di Stato, vale a dire alle esercitazione di emergenza dell'apparato della violenza statale? Perch\u00e9 non opponiamo alle loro le nostre esercitazioni di emergenza?\u00bb (idem)"}
{"id": "301317", "revid": "1414622", "url": "https://it.wikipedia.org/wiki?curid=301317", "title": "Doposc\u00ec", "text": "I doposc\u00ec sono calzature da neve, il cui nome deriva dalla nota disciplina sportiva dello sci. Vengono utilizzati per raggiungere le piste da sci mantenendo i piedi caldi. Vengono anche utilizzati in citt\u00e0 in presenza di abbondante neve o ghiaccio, agevolando gli spostamenti a piedi. \nI doposc\u00ec possono essere impermeabili se muniti di apposite membrane; possono anche garantire un'ottima aderenza su neve o ghiaccio per merito della suola, che \u00e8 scolpita. \nVi sono molti generi di doposci, alcuni unisex, con colori sgargianti. Altri sono invece prettamente maschili o femminili."}
{"id": "301321", "revid": "697352", "url": "https://it.wikipedia.org/wiki?curid=301321", "title": "Emozioni (album)", "text": "Emozioni \u00e8 il terzo album ufficiale di Lucio Battisti, pubblicato il 15 dicembre 1970 dall'etichetta discografica Dischi Ricordi. Da esso venne estratto il singolo \"Emozioni/Anna\". \u00c8 di fatto un album antologico che raccoglie canzoni gi\u00e0 pubblicate su singolo (due delle quali gi\u00e0 incluse nell'album precedente, \"Lucio Battisti\").\nDescrizione.\nPubblicato alla fine del 1970, raggiunse il primo posto in classifica, rimanendovi per due settimane non consecutive, fra il gennaio e il febbraio del 1971.\nLe dodici tracce dell'album sono state i primi grandi successi dell'artista, a partire da \"Acqua azzurra acqua chiara e\" \"Fiori rosa, fiori di pesco,\" vincitrici rispettivamente del Festivalbar 1969 e 1970 e fino a \"Emozioni\" e \"Mi ritorni in mente\". Di fatto, a parte \"Dolce di giorno\" e \"Era\", tutti gli altri brani sono parte della produzione di Battisti e Mogol \nGli arrangiamenti sono di Detto Mariano e di Gian Piero Reverberi.\nAccoglienza.\n\"Emozioni\" fu il quarto album pi\u00f9 venduto in Italia nel 1971, raggiungendo il primo posto nella classifica settimanale.\nTracce.\nTutti i brani sono di Mogol e Battisti"}
{"id": "301322", "revid": "24944", "url": "https://it.wikipedia.org/wiki?curid=301322", "title": "Pizzarosto", "text": ""}
{"id": "301325", "revid": "1967079", "url": "https://it.wikipedia.org/wiki?curid=301325", "title": "Lega degli Artamani", "text": "La Lega degli Artamani (\"Bund Artam e. V.\", nata da un'ala della giovent\u00f9 nazionalista tedesca) fu fondata, nel 1923, a Monaco di Baviera da Willibald Hentschel.\nLa denominazione si riferiva direttamente ad un appello di Willibald Hentschel che, nei \"Quaderni da Niegard\" (Blaetter aus Niegard) del 1923, aveva invocato \"Una comunit\u00e0 combattente cavalleresca tedesca su terra tedesca - io la chiamo Artam.\" Presumibilmente il nome si basava sulle parole antico-(alto-)tedesche 'art' (Ackerbau: agricoltura) e 'manen' (Maenner: uomini). Il motto degli artamani era: \"Fedeli serviamo la terra nel grande morire e divenire\".\nHentschel guid\u00f2 l'associazione sino al 1927, poi subentr\u00f2 alla carica l'appartenente al NSDAP Hans Holfelder. La sede centrale si trovava a Halle an der Saale. Ulteriori capi di primo piano dell'associazione furono: Bruno Tanzmann, dell'Istituto Superiore Agrario; Wilhelm Kotzde-Kottenrodt, fondatore dell'associazione \"Aquile e Falchi\" (\"Adler und Falken\"); August Georg Kenstler, editore della rivista \"Sangue e suolo\". Nel 1927, Georg Wilhelm Schiele fond\u00f2 una \"Societ\u00e0 degli amici del movimento degli artamani\" e cerc\u00f2 il sostegno economico di facoltosi circoli finanziari. A partire dallo stesso anno la comunit\u00e0 degli artamani fu strutturata secondo il \"Fuehrerprinzip\".\nA periodi l'associazione cont\u00f2 sino a circa 2.000 appartenenti. Essi sostenevano una ideologia nazional-popolare (\"voelkisch\"), romantico-agreste di 'sangue e suolo', e propagandavano un servizio volontario di lavoro nell'agricoltura. Secondo loro \"Artam\" significava \"il rinnovamento [che parte] dalle forze originarie del carattere nazionale, dal sangue, dal suolo, dal sole e dalla verit\u00e0\". Gli artamani ambivano a vivere (nelle provincie orientali tedesche) di attivit\u00e0 rurali in una comunit\u00e0 il pi\u00f9 possibile autarchica e inoltre, in tal modo, volevano formare un bastione contro l'arrivo e l'occupazione di lavoratori stagionali polacchi durante il periodo del raccolto.\nTuttavia i latifondisti spesso non retribuivano i volontari artamani e li alloggiavano e trattavano male. Per questo motivo i membri della \"Lega degli Artamani\" si accinsero a versare i propri salari, all'infuori di pochi spiccioli, in una cassa comune. Con questo metodo vennero acquistate delle propriet\u00e0 terriere che furono poi suddivise in singoli poderi di circa 15 ettari.\nDopo lo scioglimento e il divieto dei 'movimenti giovanili liberi' nel corso della uniformazione (\"Gleichschaltung\"), nel 1934 la \"Lega degli Artamani\" (come unica eccezione) venne corporativamente assorbita nella Hitlerjugend.\nTra i membri degli Artamani vi furono molti futuri eminenti nazionalsocialisti quali, ad esempio, Richard Walther Darr\u00e9 (futuro \"Capo dei contadini del Reich\"), Heinrich Himmler (\"Reichsf\u00fchrer\" delle SS) e Rudolf H\u00f6\u00df (comandante del campo di concentramento di Auschwitz)."}
{"id": "301330", "revid": "1543377", "url": "https://it.wikipedia.org/wiki?curid=301330", "title": "Kaoru Osanai", "text": "Fu uno dei fondatori e ideatori nel 1909 dello \"shingeki\", basato sulla \"occidentalizzazione\" delle tradizioni giapponesi.\nBiografia.\nLa corrente riformista che interess\u00f2 il Giappone agli inizi del XX secolo, conseguenza dell'apertura delle frontiere alle idee europee e statunitensi, invest\u00ec non solo il teatro ma anche la poesia, la narrativa e altre forme espressive artistiche. Osanai cerc\u00f2 quindi di modernizzare il teatro giapponese, all'epoca ancora fortemente agganciato alle tradizioni feudali, operando l'innesto con la sensibilit\u00e0 occidentale.\nMise in scena grandi drammaturghi come Ibsen, Shaw e \u010cechov; per la didattica si ispir\u00f2 a Stanislavsij. Nel 1909 ide\u00f2 e fond\u00f2 il movimento \"shingeki\" (\"Nuovo teatro\"), una nuova forma di espressione teatrale.\nNel 1912 fond\u00f2 il \"Jiy\u016b gekij\u014d\" (\"Teatro Libero\") a Tokyo, e su questa ideologia Osanai mise in scena \"L'albergo dei poveri\" di Gor'kij ricalcando la rappresentazione che aveva visto al Teatro d'Arte di Mosca.\nDopo lo scioglimento nel 1919 del movimento del Teatro libero, nel 1924 partecip\u00f2 alla fondazione del \"Tsukiji sh\u014dgekij\u014d\" (\"Piccolo teatro del quartiere Tsukij\") insieme a Yoshi Hijikata, dove si insegneranno i metodi \"Mejerchol'd\", basati sulla biomeccanica.\nNel 1928, anno della morte di Osanai, venne pubblicato un suo dramma dal titolo \"Kokusen'ya kassen\" (\"Le battaglie di Coxinga\"), ma l'influenza del marxismo e di altri movimenti di sinistra in Giappone provocarono una crisi del \"Tsukiji sh\u014dgekij\u014d\", che l'anno successivo si sciolse."}
{"id": "301331", "revid": "834", "url": "https://it.wikipedia.org/wiki?curid=301331", "title": "Deborah Meyer", "text": ""}
{"id": "301343", "revid": "2184720", "url": "https://it.wikipedia.org/wiki?curid=301343", "title": "Anima latina", "text": "Anima latina \u00e8 il nono album discografico di Lucio Battisti, pubblicato nel dicembre 1974 dall'etichetta discografica Numero Uno.\nSebbene non goda della stessa popolarit\u00e0 di altri dischi di Battisti, \"Anima latina\" \u00e8 oggi considerato uno dei migliori album nella storia della musica italiana&lt;ref name=\"Lucio Battisti: Anima Latina (1974) \u2013 FOND/SOUND\"&gt;Lucio Battisti: Anima Latina (1974) \u2013 FOND/SOUND&lt;/ref&gt;, strutturalmente e tematicamente significativo.\nUn'attenta analisi della sua composizione, nonch\u00e9 dei retroscena e delle curiosit\u00e0 relative a quest'opera, \u00e8 presentata dal libro del critico musicale Renzo Stefanel \"Anima latina\".\nIl disco, che \u00e8 in crescente riscoperta anche dalla critica estera, \u00e8 stato e continua ad essere fonte di ispirazione per numerosi artisti della scena \"indie\" e, in generale, del nuovo panorama musicale italiano.\nConcepito dopo un viaggio in America Latina, presenta delle marcate differenze rispetto alla produzione di Battisti degli anni settanta, soprattutto dal punto di vista musicale. In contemporanea con la pubblicazione, Battisti concesse una lunga intervista al giornalista Renato Marengo di \"Ciao 2001\", che pu\u00f2 essere considerata il manifesto teorico dell'album.\nIl disco.\nL'album rappresenta una rottura piuttosto marcata rispetto al passato ed \u00e8 considerato da alcuni critici come il capolavoro di Battisti degli anni settanta: \u00e8 probabilmente il suo disco pi\u00f9 ambizioso, complesso e sfaccettato, un originale tentativo di fusione delle sonorit\u00e0 e dei ritmi latini con alcune delle modalit\u00e0 espressive tipiche del progressive (brani lunghi, dall'orchestrazione e strumentazione estremamente composita e stratificata; ampio uso di sintetizzatori).\nUscito alla fine del 1974, rimase primo in classifica per tredici settimane consecutive, anche se, a differenza di quanto accaduto con precedenti e successivi lavori, nessun brano specifico riusc\u00ec davvero a radicarsi nell'immaginario collettivo del grande pubblico.\nTutti i brani dell'album sono completamente privi di ritornello (tranne \"Due mondi\", il cui ritornello \u00e8 cantato da Mara Cubeddu), e hanno testi piuttosto ridotti, intervallati da lunghe sequenze strumentali dominate soprattutto dalle sonorit\u00e0 latine degli strumenti a corda, dai cori nonch\u00e9 da sezioni dominate dal sintetizzatore. Di conseguenza, alcuni pezzi come \"La nuova America\" e \"Separazione naturale\" vantano i record di testi scritti da Mogol pi\u00f9 brevi (la prima contiene solo 6 versi, la seconda addirittura 4).\nI testi di parecchi brani dell'album illustrano, dal punto vissuto dall'uomo, il rapporto di coppia; a volte i due sono adolescenti, altre vengono rappresentati da persone pienamente adulte. Il rapporto tra l\"'io\" poetico maschile ed il \"tu\" femminile viene presentato in maniera retrospettiva nel pezzo di apertura (\"Abbracciala, abbracciali, abbracciati\") e ritorna nella maggior parte dei brani successivi, conferendo all'album un tema simile a quello che si poteva osservare nei concept album di moda all'epoca. A caratterizzare il tema del rapporto tra i due protagonisti \u00e8 l'antagonismo tra i sessi, laddove tra le reciproche critiche (in \"Due mondi, Anonimo, Gli uomini celesti\"), si alternano da una parte le dinamiche di separazione e dall'altra lo spiccato erotismo che, prendendo spesso il sopravvento (anche dal punto di vista strettamente musicale), tende prepotentemente a rinsaldare la coppia. Nel pezzo finale, comunque, prevalgono le spinte di allontanamento tra i due e di malinconica rassegnazione (\"Separazione naturale\"). A parte la tematica amorosa, la povert\u00e0 e la vitalit\u00e0 dei paesi dell'America Latina riemergono in vari pezzi: nel complesso i paesaggi rievocati rimandano a paesaggi urbani periferici dove convivono i segni del progresso con una natura agreste ma contaminata, della quale si cerca di estrarre l'essenza.\nLa registrazione dell'album (avvenuta negli studi Fono - Roma Sound Recordings, oggi di propriet\u00e0 Mediaset) \u00e8 successiva ad un viaggio in Sudamerica della coppia artistica e, tra prove e ripensamenti, richiese circa sei mesi di tempo per essere completata. Molti brani furono completamente riarrangiati dopo una prima versione ritenuta non soddisfacente: di alcune delle prime registrazioni si trova traccia nel disco, nelle brevi riprese di \"Gli uomini celesti\" e \"Due mondi\". Frasi musicali di alcuni brani tornano in altri, alla stregua di un concept album o di un'opera rock.\nIl ruolo attivo dell'ascoltatore.\nIn alcuni casi, ad esempio nel brano iniziale \"Abbracciala, abbracciali, abbracciati\" o in alcuni passaggi di \"Macchina del tempo\", le parole sono volutamente difficili da ascoltare poich\u00e9 la voce di Battisti \u00e8 mixata a volume molto basso, oppure coperta da effetti sonori: nelle intenzioni dell'autore, l'espediente serviva per costringere l'ascoltatore a porre maggiore attenzione, a concentrarsi maggiormente sul testo e sulla sua interazione con la musica, diventando in un certo senso coautore del brano. Nell'intervista per Renato Marengo dichiar\u00f2:\nIl collegamento con i lavori successivi di Battisti.\nMolti critici hanno fatto notare che questo album andrebbe considerato non come un'anomalia, ma pi\u00f9 che altro come la prima manifestazione di una volont\u00e0 gi\u00e0 presente in Battisti. Infatti, sono stati notati numerosi parallelismi tra \"Anima latina\" e la successiva opera di Battisti in collaborazione con Panella; alcuni temi espressi nell'intervista a Marengo, inoltre, si possono ritrovare anche nelle successive dichiarazioni di Battisti.\nCopertina.\nLa copertina, che raffigura un gruppo di bambini che gioca e danza intorno ad una donna, l'attrice Dina Castigliego, fu realizzata dal fotografo Cesare Montalbetti, che ha ricordato:\nRicezione commerciale.\nCon copie vendute, \"Anima latina\" fu l'ottavo album pi\u00f9 venduto in Italia nel 1975, raggiungendo come picco nella classifica settimanale il primo posto.\nRicezione critica.\nLa critica italiana dell'epoca stronc\u00f2 l'album.\nIn un dibattito tra critici e musicisti su \"Anima latina\", pubblicato nel gennaio 1975 da \"TV Sorrisi e Canzoni\", Claudio Cavallaro si lamenta della presenza dei \u00absoliti effetti elettronici\u00bb, Enrico Riccardi afferma che \u00abc'\u00e8 poco da capire: qui non c'\u00e8 musica\u00bb e che \u00abqui manca l'emozione, manca la verit\u00e0\u00bb; Luigi Albertelli lamenta che nel nuovo disco non \u00e8 pi\u00f9 identificabile il Battisti degli anni precedenti, mentre secondo Shel Shapiro \u00abse rilascia queste dichiarazioni [NDR: l'intervista per Renato Marengo] e scrive questo tipo di musica, Lucio si trova [\u2026] in una situazione artistica incasinata\u00bb, mentre Andrea Lo Vecchio riconosce almeno che \u00abBattisti fa un tentativo per uscire da una certa strada: in questo senso il disco \u00e8 positivo\u00bb.\nLa critica contemporanea invece ha notevolmente rivalutato l'album, che oggi \u00e8 considerato tra i migliori mai concepiti da Battisti (Vedi Tab. \"Recensioni professionali\").\nTracce.\nDue mondi.\n\"Due mondi\" \u00e8 cantata in duo con Mara Cubeddu, voce dei Daniel Sentacruz Ensemble. Fu l'unico duetto di Battisti in studio di registrazione.\nLa ripresa \u00e8 pi\u00f9 lenta, \u00e8 cantata dal solo Battisti, la cui voce \u00e8 accompagnata unicamente dal pianoforte.\nAnonimo.\n\"Anonimo\" presenta un'anticipazione del tema musicale principale di \"Anima latina\" e si conclude con una citazione bandistica e velocizzata de \"I giardini di marzo\".\nGli uomini celesti.\nDi questo brano \u00e8 presente anche una ripresa.\nAnima latina.\n\u00c8 la \"title track\" dell'album. Il suo finale comprende un accenno al finale di \"Macchina del tempo\".\nIl salame.\nLa canzone tratta il tema dell'assenza di malizia nell'infanzia: due bambini che si scoprono sessualmente pensando di dover provare qualcosa di speciale ma che infine trovano il tutto niente di straordinario e tornano a fare altro.\nLa nuova America.\n\u00c8 composta solo da 6 versi.\nMacchina del tempo.\nLa conclusione di \"Macchina del tempo\" contiene un accenno ad \"Anima latina\".\nSeparazione naturale.\nLunga poco pi\u00f9 di un minuto, il suo testo \u00e8 composto da soli 4 versi.\nFormazione.\nIl misterioso Gneo Pompeo.\nNei crediti del disco sintetizzatori e archi elettronici sono accreditati a \"Gneo Pompeo\". Ancora oggi non \u00e8 ben chiaro chi si celi dietro questo pseudonimo: Gian Piero Reverberi, le cui iniziali coincidono con quelle di Gneo Pompeo, che per molto tempo \u00e8 stato il maggiore sospettato a causa delle precedenti collaborazioni con Battisti (\"Il nostro caro angelo\", \"Il mio canto libero\", ecc.), ha dichiarato di non aver pi\u00f9 collaborato con Battisti dopo il 1973, ma diverse testimonianze di musicisti lo indicano come presente sporadicamente in sala durante le registrazioni del disco. Secondo Vince Tempera invece si tratta di Gabriele Lorenzi, che per\u00f2 ha dichiarato di non saperne nulla.\nMichele Neri, nel suo volume del 2010 \"Lucio Battisti - Discografia mondiale. Tutte le canzoni, le produzioni, le collaborazioni\", pubblicato da Coniglio editore, ha scritto di aver individuato chi si celi dietro lo pseudonimo: \"un musicista di fama internazionale\" che per\u00f2, interpellato, ha affermato di non voler essere coinvolto in alcun modo in questo album e di non voler quindi rendere noto il suo nome.\nNel maggio del 2021, intervistato dalla rivista Rolling Stone (edizione italiana), Vince Tempera \u00e8 tornato sull'argomento, affermando di essere stato lui ad aver suonato i sintetizzatori poi accreditati a \"Gneo Pompeo\" nelle note di copertina di Anima Latina:S\u00ec, Gneo sono io. Pensa che neanche sono andato a ritirare i soldi della registrazione di \"Il mio canto libero\", come a dire: \u00abGuarda, ho ragione io, tienti i soldi, non me ne frega niente\u00bb. \u00c8 stato un gesto un po\u2019 guascone per\u00f2 l\u2019ho dovuto fare. Il nostro lavoro non \u00e8 sempre un problema di soldi, \u00e8 anche e soprattutto un problema di idee musicali. Almeno io lo intendo cos\u00ec, altri no."}
{"id": "301345", "revid": "1498", "url": "https://it.wikipedia.org/wiki?curid=301345", "title": "Alps Electric", "text": ""}
{"id": "301348", "revid": "125131323", "url": "https://it.wikipedia.org/wiki?curid=301348", "title": "Alps Electric Corporation", "text": " \u00e8 un fabbricante di periferiche elettroniche, come i touchpads. Alps \u00e8 una multinazionale, con sede a Tokyo, Giappone, fondata nel 1948. Alps \u00e8 conosciuta anche grazie alla marca ALPINE nelle autoradio.\nL'hardware Alps touchpad \u00e8 sviluppato e costruito dalla Cirque Corporation, che fu acquisita nel 2003; anche se la controllata continua a scrivere propri driver. I loro driver sono certificati Microsoft Windows. Li si trovano in prodotti Sony, Toshiba e Dell come notebook, come OLPC XO-1. Fabbricano le tastiere per i prodotti PC Apple, incluso l'originale all'epoca Apple Macintosh e il primo iMac.\nIn ambito Hi-Fi sono impiegati abitualmente potenziometri ALPS per la loro qualit\u00e0. Li si trovano in amplificatori audio della Audiolab, Sony, Onkyo, Marantz solo per citare alcuni marchi.\nStoria.\nLa societ\u00e0 fu costituita nel 1948 come Kataoka Electric Co., Ltd. e cambi\u00f2 ragione sociale in Alps Electric Co., Ltd. nel dicembre 1964. Nel 2004 il presidente e CEO diventa Masataka Kataoka. Dal 22 giugno 2012, il presidente \u00e8 Toshihiro Kuriyama e Chairman \u00e8 Masataka Kataoka.\nLa Alps Electric Group ha centri di ricerca e sviluppo e produzione in Giappone e in America, Europa, Asia, Corea, e Greater China. Dalla sua fondazione, Alps Electric ha fornito circa 40.000 tipi diversi di componenti elettronici a oltre 2.000 clienti costruttori di elettronica, meccatronica, informatica, automotive e industria nel mondo.\nAlps Group comprende 84 sussidiarie, 25 attraverso Alps Electric, 32 attraverso Alpine Electronics e 27 attraverso Alps Logistics.\nLa societ\u00e0 \u00e8 quotata alla Tokyo Stock Exchange e fa parte del Nikkei 225.\nDivisioni.\nAlps Automotive: focalizzata nella fornitura di prodotti OEM inclusi pannelli di controllo e moduli sterzo, per veicoli.\nAlps Home and Mobile: focalizzata nella fornitura di interruttori, potenziometri, sensori, e altri componenti elettronici come dispositivi multi-input, tipo touch panel ed GlidePoint\u2122 per informatica e dispositivi mobili. Alps Electric si concentra sulle interfacce uomo-macchina e macchina-macchina per uso domestico, mobile e PC.\nAlps Industry, Healthcare &amp; Energy: focalizzata sulla fornitura di componentistica per elettronica industriale, come sensoristica, induttori di potenza, interruttori e moduli di comunicazione."}
{"id": "301349", "revid": "287204", "url": "https://it.wikipedia.org/wiki?curid=301349", "title": "Eliografia", "text": "Leliografia \u00e8 un procedimento fotografico per la riproduzione di immagini, inventato da Joseph Nic\u00e9phore Ni\u00e9pce intorno al 1826. Il nome deriva dalle parole greche \u1f2d\u03bb\u03b9\u03bf\u03c2 \"h\u0113lios\" (sole) e \u03b3\u03c1\u03ac\u03c6\u03b5\u03b9\u03bd \"gr\u00e1phein\" (disegnare).\nStoria.\nAlla ricerca di un metodo per sopperire alle sue scarse capacit\u00e0 di disegnatore, Ni\u00e9pce si interess\u00f2 delle propriet\u00e0 fotosensibili del cloruro d'argento che abbandon\u00f2 in favore del bitume di Giudea. Questa sostanza \u00e8 un tipo di asfalto normalmente solubile all'olio di lavanda, che indurisce se esposto alla luce. Per i primi esperimenti Ni\u00e9pce utilizz\u00f2 un'incisione di papa Pio VII, ma di queste prove non ci rimangono esemplari. Seguirono tentativi con un'incisione del cardinale Georges d'Amboise, ottenendo buoni risultati.\nNi\u00e9pce cosparse una lastra di peltro con questa sostanza e vi sovrappose l'incisione del cardinale. Dove la luce riusc\u00ec a raggiungere la lastra di peltro attraverso le zone chiare dell'incisione, sensibilizz\u00f2 il bitume, che indurendosi non pot\u00e9 essere eliminato dal successivo lavaggio con olio di lavanda. La superficie rimasta scoperta venne scavata con dell'acquaforte e la lastra finale pot\u00e9 essere utilizzata per la stampa.\nFu solo pi\u00f9 tardi che Ni\u00e9pce utilizz\u00f2 la camera oscura per catturare vedute del mondo. Circa nel 1826 realizz\u00f2 la \"Vista dalla finestra a Le Gras\", la pi\u00f9 antica fotografia esistente. L'esposizione alla luce fu molto lunga, circa 8 ore, a cui segu\u00ec il lavaggio e l'uso di vapori di iodio per annerire le zone lavate dal bitume. Il risultato non fu molto preciso, anche a causa della luce solare che ruotando nella lunga esposizione, produsse delle ombre irreali. Immagini migliori si ottennero su supporto in vetro, che permise di realizzare eliografie pi\u00f9 definite.\nNi\u00e9pce si associ\u00f2 con Louis Daguerre, con cui lavor\u00f2 allo sviluppo della dagherrotipia, il primo procedimento fotografico ad ampia diffusione."}
{"id": "301351", "revid": "174925", "url": "https://it.wikipedia.org/wiki?curid=301351", "title": "Organo (diritto)", "text": "Organo, in diritto, indica una persona giuridica o una persona fisica o l'insieme di persone fisiche che agisce per essa, compiendo atti giuridici. \nEvoluzione storica del concetto.\nIn passato l'imputazione alla persona giuridica dell'attivit\u00e0 delle persone fisiche che agiscono per essa era spiegata in termini di rappresentanza: la persona fisica era considerata rappresentante della persona giuridica. Nel caso dello stato, poi, fin quando la sua persona si \u00e8 identificata con la persona fisica del sovrano, gli atti di questo erano immediatamente atti dello stato e i funzionari dello stato rappresentanti del sovrano. La teoria dell'organo fu elaborata dalla dottrina tedesca nella seconda met\u00e0 del XIX secolo, in alternativa alla rappresentanza ritenuta inadatta a descrivere l'imputazione allo stato e, in generale, alle persone giuridiche pubbliche dell'attivit\u00e0 dei loro funzionari. Ebbe molta fortuna, anche fuori dai confini tedeschi, e fu estesa, non senza resistenze, anche alle persone giuridiche private e, da una parte della dottrina, persino agli enti privi di personalit\u00e0 giuridica.\nIn un primo tempo il concetto di organo era limitato a cosiddetti organi \"esterni\", quelli che, come si suole dire, hanno la \"legale rappresentanza\" della persona giudica, imputando a questa atti giuridici rilevanti nei rapporti tra la medesima e altri soggetti giuridici. In seguito, per\u00f2, \u00e8 stato esteso anche ai cosiddetti organi \"interni\" che imputano alla persona giuridica atti non rilevanti (almeno in modo diretto) nei rapporti con altri soggetti, quali, ad esempio, gli atti endoprocedimentali.\nDescrizione.\nGli atti giuridici compiuti dall'organo sono imputati alla persona giuridica, come fossero stati compiuti dalla stessa, sicch\u00e9 si dice che tra organo e persona giuridica s'instaura una relazione di \"immedesimazione organica\" detta anche \"rapporto organico\", termine quest'ultimo ritenuto da molti improprio giacch\u00e9 il rapporto giuridico presuppone una pluralit\u00e0 di soggetti di diritto tra i quali intercorre, mentre in questo caso vi \u00e8 un solo soggetto, la persona giuridica, del quale l'organo non \u00e8 altro che una parte.\nQuanto detto differenzia l'immedesimazione organica dalla \"rappresentanza\", essendo questa un vero e proprio rapporto giuridico in virt\u00f9 del quale un soggetto di diritto (il \"rappresentante\") agisce per un altro soggetto (il \"rappresentato\"), imputando a questo gli effetti dei propri atti. L'organo, a differenza del rappresentante, non imputa alla persona giuridica soltanto gli effetti degli atti compiuti, ma anche gli atti stessi; ne segue che, per l'ordinamento giuridico, sono atti non dell'organo ma della persona giuridica.\nFinora si \u00e8 sempre parlato di organi costituiti da persone fisiche; in realt\u00e0 \u00e8 logicamente concepibile anche una persona giuridica che agisce quale organo di un'altra persona giuridica e, in effetti, in diritto positivo non mancano esempi, seppur rari, di questa soluzione. In tal caso, ovviamente, ad agire per la persona giuridica saranno le persone fisiche organi dell'organo-persona giuridica. Feliciano Benvenuti parla in questo caso di organi \"impropri\", in contrapposizione agli organi \"propri\", costituiti da persone fisiche.\nOrgani e uffici.\nIl concetto di organo si distingue da quello pi\u00f9 generale di \"ufficio\", che denota qualsiasi unit\u00e0 elementare nella quale si articola la struttura organizzativa della persona giuridica, a prescindere dal fatto che le sue attivit\u00e0 si traducano in atti giuridici.\nA ciascun ufficio sono assegnate una o pi\u00f9 persone fisiche, gli \"addetti all'ufficio\", fra i quali il \"titolare dell'ufficio\" (o \"funzionario\") assume una posizione di preminenza (si dice, infatti, che \u00e8 \"preposto all'ufficio\") essendo responsabile dell'unit\u00e0 organizzativa e dirigendone il lavoro. Oltre agli uffici che hanno quale titolare una sola persona fisica, e sono detti \"monocratici\", ve ne sono altri, detti \"collegiali\", la cui titolarit\u00e0 \u00e8 attribuita ad un \"collegio\", costituito da una pluralit\u00e0 di persone fisiche.\nSecondo la prevalente ricostruzione dottrinale, organo non \u00e8 tanto l'ufficio quanto il suo titolare, che unisce, quindi, la qualit\u00e0 di organo a quella di titolare dell'ufficio, il quale ultimo, in quest'ottica, svolge sempre funzioni strumentali rispetto all'organo. Secondo altra dottrina, invece, gli organi della persona giuridica sono suoi uffici, deputati al compimento di atti giuridici imputati all'ente di appartenenza. Nell'uno come nell'altro caso \u00e8 comunque il titolare dell'ufficio a compiere gli atti giuridici imputati alla persona giuridica.\nCompetenza, delega e supplenza.\nSe la persona giuridica ha un solo organo, questo esercita tutti i poteri e le facolt\u00e0 spettanti alla persona giuridica. Se, invece, come normalmente accade, gli organi sono pi\u00f9 di uno, i poteri e facolt\u00e0 sono ripartiti tra gli stessi, in relazione alla divisione del lavoro operata nella struttura organizzativa. In questo caso la sfera di poteri e facolt\u00e0 attribuita a ciascun organo costituisce la sua \"competenza\"; gli atti compiuti dall'organo al di fuori di tale sfera sono invalidi e precisamente affetti dal vizio di \"incompetenza\".\nL'ordine delle competenze pu\u00f2 essere derogato con la \"delega\", l'atto attraverso la quale un organo (\"delegante\") trasferisce ad un altro organo (\"delegato\") l'esercizio di poteri e facolt\u00e0 rientranti nella sua sfera di competenza. Poich\u00e9 deroga l'ordine delle competenze, il potere di delega deve essere conferito da una norma avente forza non inferiore a quella che ha attribuito le competenze derogate. Cos\u00ec, nell'ordinamento amministrativo italiano, dove l'attribuzione delle competenze \u00e8 materia soggetta a riserva di legge relativa, ai sensi dell'art. 97 della Costituzione, il potere di delega deve parimenti essere previsto da una legge o altra fonte del diritto avente forza di legge.\nLa delega si distingue dalla rappresentanza, di cui si \u00e8 detto sopra, perch\u00e9 quest'ultima d\u00e0 luogo ad un rapporto giuridico intercorrente tra distinti soggetti giuridici (il rappresentante e il rappresentato), laddove la delega intercorre tra due organi (il delegante e il delegato) dello stesso soggetto.\nLa delega si distingue inoltre dalla \"supplenza\", che si ha quando un organo (\"supplente\") esercita le competenze spettanti ad altro organo, a seguito dell'impossibilit\u00e0 di quest'ultimo di funzionare, per assenza o impedimento del suo titolare. Anche la supplenza deve essere prevista da una norma avente forza non inferiore a quella che ha conferito la competenza. Di solito le norme che prevedono la supplenza prestabiliscono in via generale l'organo (detto \"vicario\") destinato a funzionare quale supplente di un altro."}
{"id": "301353", "revid": "21583", "url": "https://it.wikipedia.org/wiki?curid=301353", "title": "Epyx FastLoad", "text": "L'Epyx FastLoad \u00e8 una cartuccia d'espansione per Commodore 64 per il caricamento veloce del software da floppy disk. \nFu prodotta dalla casa di software americana Epyx nel 1984 e programmata da Scott Nelson, che aveva progettato anche l'Epyx Vorpal per i giochi della compagnia.\nCaratteristiche.\nPermetteva di caricare programmi e giochi con il drive Commodore 1541 fino a 5 volte pi\u00f9 velocemente del normale. Essendo su cartuccia, e non avendo bisogno di modifiche hardware sul computer o sul drive, la cartuccia Epyx Fastload ed altri sistemi su cartuccia simili divennero presto popolari. In aggiunta al caricamento veloce, la cartuccia forniva una versione aggiornata del DOS Wedge del Commodore 1541 che forniva comandi veloci per fare operazioni del disco.\nIncludeva inoltre un \"monitor\" in linguaggio macchina. Anche se non era un assembler, aveva molti potenti strumenti per fare debugging. Tra questi c'era il disassembler, la possibilit\u00e0 di eseguire istruzioni una alla volta (il cosiddetto \"single-stepping\") e un rilocatore di codice macchina automatico. Era inoltre dotata anche un \"disk editor\", che mostrava il flusso di dati dal disco floppy tramite un editor esadecimale. Tra altro, la cartuccia era utilizzata per inserire trucchi nei giochi.\nIl men\u00f9 della Epyx Fastload comprendeva la facolt\u00e0 di disattivare la cartuccia fino al successivo riavvio, evitando l'ulteriore stress meccanico di rimuovere la cartuccia quando non necessaria o per caricare l'occasionale gioco incompatibile.\nLa versione originale della cartuccia Epyx Fastload \u00e8 perfettamente compatibile coi lettori floppy Commodore 1541 e Commodore 1571 se avviato in modalit\u00e0 1541 su un Commodore 64 o un Commodore 128 in modalit\u00e0 64. Non supporta per\u00f2 il lettore floppy Commodore 1581 e il sistema di emulazione floppy basato su schede SD SD2IEC. In questo caso diventa necessario ricorrere a reintepretazioni moderne della cartuccia, come la Epyx FastLoad Reload ."}
{"id": "301354", "revid": "39224", "url": "https://it.wikipedia.org/wiki?curid=301354", "title": "Arca dell'Alleanza", "text": "L'arca dell'Alleanza (in ebraico \u05d0\u05e8\u05d5\u05df \u05d4\u05d1\u05e8\u05d9\u05ea, \"\u02be\u0100r\u00f4n habb\u0259r\u00eet\", pronuncia moderna //), secondo la Bibbia, era una cassa di legno d'acacia con un coperchio d'oro, utilizzata per custodire le Tavole della Legge date da Dio a Mos\u00e8 sul monte Sinai. Essa costituiva il segno visibile della presenza divina in mezzo al popolo di Israele.\nL'arca nella Bibbia e nella tradizione ebraica e cristiana.\nStruttura e funzione.\nL'arca \u00e8 descritta dettagliatamente nel libro dell'Esodo (): era una cassa di legno di acacia, rivestita d'oro all'interno e all'esterno, a forma di parallelepipedo, con un coperchio d'oro puro (in ebraico \u05db\u05e4\u05d5\u05e8\u05ea, \"kapp\u00f2ret\", normalmente tradotto in italiano \"propiziatorio\").\nLe dimensioni dell'arca erano dunque di due cubiti e mezzo di lunghezza, un cubito e mezzo di larghezza e altezza, ovvero circa 110\u00d766\u00d766\u00a0cm. Ai lati erano fissate, con quattro anelli d'oro, due stanghe di legno dorato, con le quali l'arca veniva sollevata quando la si trasportava. \nSul coperchio d'oro dell'arca erano collocate due statue, anch'esse d'oro, di cherubini con le ali spiegate. e secondo interpretazioni cabalistiche di molto posteriori alla redazione biblica le due statue raffiguravano gli angeli Metatron e Sandalphon. Di fronte all'arca, Mos\u00e8 era in grado addirittura di parlare con Dio, che compariva seduto su un trono fra i due cherubini che ornavano il coperchio (cfr. Esodo 25,22). Data la piccola dimensione dell'arca, i cherubini descritti nel Libro dell'Esodo dovevano essere anch'essi molto piccoli. Nel tempio di Salomone, invece, furono collocati due cherubini in legno d'ulivo ricoperto d'oro, alti 10 cubiti, cio\u00e8 circa 5 metri (1 Re 6, 23-28).&lt;br&gt;Inoltre, alcune leggende vogliono che l'arca, in alcune situazioni, si adornasse di un alone di luce divina e che da essa scaturissero dei lampi e delle folgori, capaci di incenerire chiunque ne fosse colpito, nel caso non avesse rispettato il divieto di avvicinarvisi.\nContenuto.\nAll'interno della cassa sarebbero state conservate le Tavole della Legge (Deuteronomio ), un vaso contenente una piccola quantit\u00e0 di manna raccolta da Aronne (Libro dell'Esodo ; cfr. Ebrei ) e la verga fiorita d'Aronne (Libro dei Numeri ). Inoltre in un passo del Talmud (trattato \"Baba Batra\" 14a), si discute se all'interno dell'arca vi fossero anche i resti delle prime Tavole, infrante da Mos\u00e8. Ci si chiede anche se vi fosse conservato anche il bastone di Mos\u00e8 e l'olio dell'unzione dei sacerdoti e dei re d'Israele. \nAll'epoca dell'inaugurazione del Tempio di Salomone, tuttavia, pare che essa non contenesse nient'altro che le Tavole della Legge (1 Re ; 2 Cronache ).\nUtilizzo e collocazione.\nDurante la peregrinazione degli Israeliti nel deserto, l'arca rimaneva sempre nel loro accampamento, spostandosi insieme con loro. L'incarico di trasportare l'arca era riservato ai leviti. A chiunque altro era vietato toccarla; quando il re Davide fece trasportare l'arca a Gerusalemme, durante il viaggio un uomo di nome Uzz\u00e0 la tocc\u00f2 per sostenerla e cadde morto sul posto (2Samuele , 1Cronache ). L'arca veniva trasportata coperta da un telo di pelle di tasso, coperto da un ulteriore telo di stoffa turchino (Numeri ), e quando il popolo si fermava nel deserto, essa veniva collocata al riparo di un'apposita tenda, chiamata \"tenda del Signore\" o \"tenda del convegno\", senza che venisse mai esposta al pubblico, se non in casi eccezionali.\nDopo l'entrata del popolo ebraico nella Terra d'Israele, la \"tenda del convegno\" fu eretta a Silo (Giosu\u00e8 ) e vi rimase fino al tempo di Samuele. A quel tempo gli Israeliti decisero di portare l'arca in battaglia contro i Filistei perch\u00e9 assicurasse loro la vittoria, ma vennero sconfitti e l'arca fu catturata dai nemici (1Samuele ), che saccheggiarono anche il \"Mishkan\", il \"tabernacolo\" in cui l'arca veniva custodita. Scoppi\u00f2 per\u00f2 una grave pestilenza tra i Filistei a causa della presenza dell'arca tra loro e perci\u00f2, dopo sette mesi, decisero di restituirla agli Ebrei (1Samuele ). L'arca fu quindi posta nella citt\u00e0 di Kiryat Ye'arim (1Samuele ) e vi rimase finch\u00e9 il re Davide la fece trasferire nella \"citt\u00e0 di David\", la rocca di Gerusalemme (2Samuele ). Infine, nella seconda met\u00e0 del X secolo a.C., l'arca trov\u00f2 la propria collocazione definitiva quando Salomone, figlio e successore di Davide, la fece collocare nel \"Debir\" (in latino \"Sancta Sanctorum\") del Tempio di Gerusalemme, da lui fatto costruire (1Re ).\nDa quel momento l'arca sembra essere custodita nel Tempio di Salomone; ma essendo riposta nel \"Sancta Sanctorum\", inaccessibile ai fedeli e alla maggioranza dei sacerdoti (soltanto un gruppo di Leviti selezionato poteva accedere alla sala dov'era conservata), non ci sono testimonianze oculari. L'unica citazione della sua presenza (o di una sua copia) ci viene dal Secondo Libro delle Cronache, in cui il re Giosia (nell'anno 621 a.C.) invita i leviti a ricollocare l'arca nel Tempio, da dove non \u00e8 chiaro (2Cronache ). \nSuccessivamente, all'arrivo dei Babilonesi e la loro conquista di Gerusalemme (inizi del VI secolo a.C.), dell'arca gi\u00e0 non vi \u00e8 pi\u00f9 traccia. Nel passo che parla del saccheggio degli arredi sacri del Tempio (2Re ) vengono elencati in modo minuzioso tutti gli oggetti che furono portati a Babilonia, ma non si fa menzione alcuna dell'arca dell'Alleanza. \nSecondo il libro di Esdra, Ciro, re dei Persiani, restitu\u00ec gli arredi sacri (538 a.C.), che evidentemente erano stati custoditi a Babilonia durante l'esilio, ma ancora una volta non viene nominata l'arca ().\nL'arca biblica nel contesto religioso egiziano.\nL'arca dell'alleanza ha molti tratti in comune con oggetti cultuali egiziani della tarda et\u00e0 del bronzo. La cassa di tipo \"pedes\" era trasportata con stanghe (cfr. ); quella di tipo \"pega\" veniva avvolta in un panno scarlatto (cfr. ); quella del dio Anubi era ricoperta d'oro dentro e fuori (cfr. ), veniva utilizzata per custodire oggetti sacri (cfr. ; ), era trasportata con stanghe attaccate alla base e solidamente attaccata al suo coperchio, detto \"trono di misericordia\" (corrispondente al \"propiziatorio\" delle traduzioni bibliche, c'era la statua di una divinit\u00e0. Nei \"troni a palanchino\", poi, l'idolo o il re in persona era collocato fra due immagini alate di esseri soprannaturali (cfr. ).\nSecondo David Falk, quindi, l'arca dell'alleanza \u00e8 caratterizzata da dettagli cultuali e stilistici affini alla casse rituali egiziane del periodo compreso fra il regno del faraone Amenhotep III e la fine della 20-esima dinastia (circa 1400-1100 a.C.).\nIpotesi sul destino dell'arca dell'Alleanza.\nIl fascino esercitato da questo manufatto ha generato, nel tempo, una molteplicit\u00e0 di ipotesi sul suo destino dopo la distruzione del Tempio di Gerusalemme. \n che il manufatto sia andato perso prima del VI sec. a.C., o per cause accidentali (per esempio un incendio) o durante un saccheggio:\nL'arca dell'Alleanza, per esempio, potrebbe essere stata rubata durante il saccheggio del Tempio avvenuto tra il 797 e il 767 a.C. ad opera di Ioas, re di Israele con capitale a Sichem di Samaria (Secondo libro dei Re, ). In tal caso, l'arca potrebbe essere stata portata in Samaria, e da l\u00ec - dopo la distruzione del regno del Nord da parte degli Assiri - in qualsiasi altra parte del Medio Oriente.\nSe l'arca non fosse stata gi\u00e0 rubata, e se non fosse gi\u00e0 stata nascosta in un luogo sicuro, essa sarebbe stata alla merc\u00e9 delle truppe babilonesi nel 597-588 a.C. quando, su ordine di Nabucodonosor II, esse conquistarono Gerusalemme e saccheggiarono il Tempio. In questo caso, l'arca potrebbe essere stata portata in Babilonia. Come gi\u00e0 citato nel paragrafo precedente, tuttavia, nell'elenco del materiale saccheggiato dai Babilonesi l'arca non \u00e8 citata, e perci\u00f2 si pu\u00f2 supporre che al loro arrivo a Gerusalemme essa fosse in realt\u00e0 gi\u00e0 scomparsa.\nTra i vari \u201cnascondigli\u201d dell\u2019Arca dell'Alleanza troviamo infine anche Roma. Infatti ci riferisce Santo Brasca, in un suo testo del 1480, che fra gli oggetti sacri recuperati dal Tempio di Gerusalemme da Vespasiano e Tito, c\u2019era anche l\u2019Arca dell\u2019Alleanza, che fu portata a Roma e riposta nella basilica di San Giovanni Laterano, nella quale infatti troviamo ancora oggi, precisamente nella sagrestia della Basilica, un\u2019iscrizione del XIII secolo chiamata \u201cTabula Magna Lateranensis\u201d che recita, tra l'altro: \"\u201cSotto questo altare c\u2019\u00e8 l\u2019Arca del Patto, la verga di Mos\u00e8 e la verga di Aronne. Vi \u00e8 il candelabro d\u2019oro, il turibolo d\u2019oro pieno di incenso e un\u2019urna d\u2019oro piena di manna e dei resti dei pani dell\u2019offerta\u201d.\" Occorre aggiungere per\u00f2 che il famoso storico dell\u2019epoca Giuseppe Flavio, nella sua opera \u201c\"Bellum iudaicum\"\", afferma che, saccheggiato il Tempio di Gerusalemme, i Romani portarono con s\u00e9 a Roma vari oggetti sacri, ma nell'elenco fornito dall\u2019autore, non vi \u00e8 traccia dell'Arca.\nTradizioni ebraiche sulla presenza dell'arca a Gerusalemme.\nSecondo quest'affermazione riportata dal Talmud (trattato \"Yoma\"), si ritiene che l'arca sia ancora situata nel luogo originario del \"Sancta Sanctorum\": gi\u00e0 re Salomone, profetizzando la futura distruzione del Tempio, avrebbe fatto costruire un luogo sotterraneo, in cui nascondere l'arca nel caso di attacchi nemici; la tradizione vuole che, in seguito, re Giosia l'avesse effettivamente nascosta in quel luogo per ventidue anni. \n si insegna che anche durante gli anni del secondo Tempio l'arca non era all'interno del \"Sancta Sanctorum\", ma sempre in un luogo sotterraneo sul monte del Tempio, da dove comunque non veniva meno la sua funzione di santificazione (si ritiene, infatti, che la Gloria divina si fosse rivelata soltanto durante il periodo del primo Tempio, ma non durante quello del secondo, sebbene fosse comunque presente).\nNegli apocrifi dell'Antico Testamento.\nNel secondo libro dei Maccabei (), appartenente al canone biblico cattolico e ortodosso ma escluso dal canone da Ebrei e protestanti, si racconta che alla fine del VII secolo a.C. il profeta Geremia avrebbe sottratto l'arca alla distruzione portandola via da Gerusalemme e nascondendola sul Monte Nebo. \nIl libro dei Maccabei, tuttavia, riporta fatti avvenuti molti secoli prima della sua redazione; quindi, potrebbe essere stato influenzato da leggende o interpolazioni successive. Questo brano del libro dei Maccabei, e in particolare il riferimento al fatto che l'arca rimarr\u00e0 segreta \u00ab\"finch\u00e9 Dio non avr\u00e0 riunito la totalit\u00e0 del suo popolo e si sar\u00e0 mostrato propizio\"\u00bb, evidenzia un profondo legame escatologico tra l'arca e la promessa della salvezza per il popolo ebraico.\nIpotesi dell'Etiopia.\nSecondo un'antica tradizione contenuta nel testo sacro etiope Kebra Nagast (il \"Libro della Gloria dei Re\"), l'arca sarebbe stata donata da re Salomone a Menelik I (seconda met\u00e0 del X secolo a.C.), il figlio da lui avuto dalla regina di Saba, leggendaria fondatrice della nazione etiope (secondo un'altra versione, Salomone avrebbe donato a Menelik una copia dell'arca, ma questi la scambi\u00f2 di nascosto con l'originale).\nIl defunto Imperatore d'Etiopia Hail\u00e9 Selassi\u00e9 I sosteneva che nel tesoro imperiale della Corona d'Etiopia vi fosse anche l'arca.\nI chierici etiopi della cattedrale di Nostra Signora Maria di Sion ad Axum, di rito copto, sostengono di conservare tuttora l'arca. Questa affermazione non pu\u00f2 per\u00f2 essere verificata in quanto, essi dicono, l'arca sarebbe un oggetto cos\u00ec sacro che a nessuno pu\u00f2 essere permesso di vederla; l'unica persona a cui \u00e8 concesso questo privilegio \u00e8 il suo custode, che vive in solitudine nella cappella dove sarebbe riposta l'arca, senza avere contatti col mondo e dedicando alla protezione della reliquia la sua intera vita.\nIl 19 giugno 2009 il patriarca della Chiesa ortodossa etiopica Abuna Paulos, in una conferenza stampa tenutasi all'Hotel Aldrovandi a Roma (alla quale hanno partecipato anche un figlio del principe Makonnen Hail\u00e9 Selassi\u00e9, secondogenito dell'imperatore d'Etiopia Hail\u00e9 Selassi\u00e9 I, e il duca Amedeo D'Aosta), ha dichiarato tra l'altro che \nIpotesi dello Zimbabwe.\nSulle orme delle ipotesi che individuano nell'Africa meridionale la collocazione delle leggendarie miniere d'oro di re Salomone, il professor Tudor Parfitt, docente presso la School of Oriental and African Studies di Londra, \u00e8 del parere che l'arca dell'Alleanza si trovi nello Zimbabwe e che sarebbe stata portata l\u00ec direttamente da Gerusalemme. \nA sostegno di questa tesi ci sarebbero le propriet\u00e0, a detta di Parfitt analoghe a quelle dell'arca, di un oggetto sacro della trib\u00f9 dei Lemba, una specie di tamburo di nome \"Ngoma lungundu\". Inoltre, i Lemba sarebbero discendenti diretti delle trib\u00f9 israelite\nIpotesi dell'Egitto.\nDurante il quinto anno di regno di Roboamo, nel 925 a.C., il faraone Sheshonq I invase la Giudea, conquist\u00f2 Gerusalemme e mise a sacco il Tempio, \u00ab\"portando via ogni cosa\"\u00bb (Secondo libro delle Cronache ).\nA quel tempo la capitale del Basso Egitto era Bubasti, vicino a Tanis: nell'improbabile caso che l'arca sia ancora integra, potrebbe essere sepolta presso queste citt\u00e0.\nIpotesi del regno di Cilicia.\nSecondo un'altra ipotesi, l'arca della Alleanza sarebbe stata donata da Tito a Berenice di Cilicia, sorella di re Erode Agrippa II. Alla morte di Vespasiano nel 79 d.C., Berenice raggiunse Tito a Roma ma fu poi rimandata in patria. La donna, tuttavia, sarebbe riuscita a ottenere dall'imperatore quel che rimaneva del tesoro del Tempio di Gerusalemme, fra cui l'arca della Alleanza, che venne poi nascosta in Cilicia."}
{"id": "301373", "revid": "1375062", "url": "https://it.wikipedia.org/wiki?curid=301373", "title": "Sarcoptes scabiei", "text": "L'acaro della scabbia (Sarcoptes scabiei) \u00e8 un artropode parassita dell'uomo e di tutti i mammiferi domestici che si nutre delle cellule epiteliali, causando la scabbia. \u00c8 altamente specie-specifico.\nDescrizione.\nIl \"Sarcoptes scabiei\" non \u00e8 visibile a occhio nudo: al microscopio si presenta con un tozzo corpo ovaloide, testa incassata tra le zampe anteriori, minuscola e priva di occhi. Il dorso \u00e8 ricoperto di scaglie cheratinose, setole e squame appuntite. Possiede otto zampe, due paia ai lati della testa e due paia nella parte inferiore dell'addome.\nIl maschio di questa specie, di colore rossastro, \u00e8 lungo un quarto di millimetro. La femmina, di colore biancastro, \u00e8 lunga almeno un terzo di millimetro.\nBiologia.\n\u00c8 notturno e ama il caldo. Il \"Sarcoptes scabiei\" ha sensori per l'odore degli umani e per la temperatura: da vestiti/lenzuola si sposta verso l'ospite alla velocit\u00e0 di 2\u20135\u00a0cm/minuto.\nLa femmina dell'acaro, giunta sulla cute, secerne un liquido cheratolitico che le permette di attraversare gli strati cornei superficiali formando un pozzetto in cui si ferma, nell'attesa di un maschio vagante. Una volta gravida, la femmina inizia a scavare la sua tana, definita cunicolo, negli strati pi\u00f9 superficiali dell'epidermide (al confine fra lo strato corneo e il granuloso) e semina uova lungo il decorso. Il cunicolo, la lesione tipica della scabbia, rappresenta la sede in cui si trova la femmina dell'acaro e le sue uova nelle varie fasi del processo maturativo. L'acaro depone 2-3 uova al giorno per tutta la durata della sua vita che \u00e8 di circa 30 giorni, ma solo il 10% delle uova va incontro a maturazione. Il processo maturativo comprende due fasi intermedie e si completa in 7-10 giorni.\nL'acaro non pu\u00f2 vivere al di fuori dell'ospite. La sopravvivenza lontano dalla cute dell'uomo \u00e8 di 2-3 giorni per l'acaro, e di circa 10 giorni per le uova.\nUna volta contratta l'infestazione, il periodo di incubazione prima della comparsa dei sintomi \u00e8 di 2-3 settimane, tempo necessario perch\u00e9 l'ospite si sensibilizzi agli antigeni dell'acaro. Alla reinfezione il prurito compare gi\u00e0 dopo 48 ore.\nIl sintomo pi\u00f9 rilevante della loro presenza (e quindi della scabbia) \u00e8 un forte prurito, associato da minuscoli cunicoli, lineari o ad arco millimetrici e bianco-rosati, che l'acaro scava nella pelle. Essi poi si annidano di preferenza intorno ad un bulbo pilifero.\nIl contagio avviene per contatto diretto con il malato o con oggetti da lui utilizzati (lenzuola, cuscini). L'acaro sceglie come area per vivere la pelle al riparo da traumi: spazi interdigitali, lato flessorio dei gomiti, ascelle, inguine. L'eruzione scabbiosa \u00e8 accompagnata da fortissimo prurito, che si intensifica durante il periodo notturno. Le possibili complicanze sono da ricondursi al grattamento: flittene da piogeni, pustole impetiginoidi, eczemi, ecc. Una forma pi\u00f9 mordace \u00e8 la scabbia norvegese, con ipercheratosi, croste ed eritrodermia estesa. La scabbia si cura con l'applicazione su tutta la cute di farmaci antiacarici e con la disinfestazione di tutti gli oggetti usati dal malato."}
{"id": "301377", "revid": "2184720", "url": "https://it.wikipedia.org/wiki?curid=301377", "title": "Albino Pierro", "text": "\u00c8 noto per la sua svolta dialettale . Gli hanno dedicato importanti studi critici autori come Gianfranco Contini e Gianfranco Folena. Le sue opere sono pubblicate in inglese, francese, persiano, portoghese, spagnolo, rumeno, arabo, neogreco, olandese e svedese.\nBiografia.\nNacque a Tursi in provincia di Matera. Ebbe un'infanzia molto travagliata, la morte prematura della mamma gli lasci\u00f2 una grande ferita:\nma allo stesso tempo gli fece amare ancora di pi\u00f9 i luoghi in cui era nato, la sua casa, chiamata volgarmente \"pah\u00e0zze\" (palazzo) e il suo rione, la Rabatana:\nLa sua infanzia \u00e8 stata caratterizzata anche da una malattia alla vista che spesso lo costringeva a vivere le giornate nel buio della propria camera:\nDa adolescente, dopo un periodo di frequenti spostamenti nel quale attravers\u00f2 numerose citt\u00e0, tra cui: Taranto, Salerno, Sulmona, Udine e Novara, si stabil\u00ec definitivamente, nel 1939, a Roma.\nLaureato nel 1944 in filosofia, nel 1946 inizi\u00f2 la sua carriera di letterato pubblicando varie raccolte in italiano, finch\u00e9 nel 1959 con \"'A terra d'u ricorde\" inizi\u00f2 la sua produzione in dialetto tursitano. Da allora egli non si stacc\u00f2 pi\u00f9 dall'idioma della sua terra natia, nel quale la critica militante riscontr\u00f2 le suggestioni pi\u00f9 profonde delle lingue romanze, grazie alle risorse foniche e simboliche che tale idioma possiede. Attraverso un attento e continuo lavoro formale e metrico, Pierro riusc\u00ec a ricreare con il dialetto, le suggestive atmosfere legate al ricordo della sua infanzia le quali fecero ritornare in lui molti rimorsi che contribuivano ad alimentare quel dolore interno dovuto alla lontananza dalla sua terra.\nNel 1976 ha vinto il \"premio Carducci\" per la poesia. Nel 1986 e nel 1988 fu vicino alla vittoria del Premio Nobel per la Letteratura, infatti in entrambi i casi arriv\u00f2 secondo. Essendo stato riconosciuto un grande poeta anche all'estero, nel 1985, venne invitato dall'Universit\u00e0 di Stoccolma ad una lettura di poesie. Ricevette nel 1992 la laurea \"honoris causa\" dall'Universit\u00e0 della Basilicata. Nel 1993 la Normale di Pisa organizz\u00f2 un incontro con il poeta.\nIl 23 marzo 1996, ad un anno esatto dalla scomparsa, il Consiglio Comunale, ha proclamato Tursi \"Citt\u00e0 di Pierro\" e intitolato a lui l'Istituto Comprensivo di scuola Materna, Elementare e Media. Al Comune di Tursi ha donato il suo palazzo con la biblioteca contenente migliaia di libri, in cui attualmente \u00e8 sede il parco letterario.\nTra la fine degli anni Trenta e la met\u00e0 degli anni Cinquanta collabor\u00f2 con le riviste \"Rassegna Nazionale\" ed \"il Balilla\". Tra le sue opere ricordiamo, oltre a \"'A terra d'u ricorde\" del 1960, \"I'nnammur\u00e8te\" e Metaponto entrambe del 1963, ma ristampate nel 1966 in un unico volume. Quindi \"Com'agghi'a f\u00e8\" del 1977, \"Ci u\u00e9ra turn\u00e8\" del 1982, \"Si p\u00f2 'nu jurne\" del 1983, \"Un pianto nascosto\" del 1986. Nel 1992 esce \"Nun c'\u00e8 pizze di munne\" che costituisce l'apice della sua lirica in dialetto tursitano.\nNegli anni 2010 il comune di Potenza gli ha intitolato una spaziosa piazza, nella quale \u00e8 stato realizzato anche un parco."}
{"id": "301381", "revid": "1833487", "url": "https://it.wikipedia.org/wiki?curid=301381", "title": "Pasta lavamani", "text": "La pasta lavamani \u00e8 un detergente in pasta abrasivo per eliminare dalle mani lo sporco di oli, grassi, inchiostri, vernici.\n\u00c8 un prodotto cosmetico in quanto viene a contatto con l'epidermide, in base al Regolamento (CE) n. 1223/2009. \nViene usato abitualmente da meccanici, tipografi, carrozzieri, idraulici, operai delle industrie meccaniche e siderurgiche. \nLa componente abrasiva che caratterizza la pasta lavamani \u00e8 fondamentale per rimuovere lo sporco nei pi\u00f9 piccoli recessi dell'epidermide ed \u00e8 generalmente composta da polvere di poliuretano espanso a bassa densit\u00e0.\nL'utilizzo della polvere di poliuretano ha come prerogativa principale il fatto che, trattandosi\ndi un prodotto ottenuto da una schiuma e quindi molto leggera, non intasa gli scarichi e soprattutto non provoca irritazioni e arrossamenti alla cute. \u00c8 altrettanto vero, che molte aziende \"storiche\" utilizzano ancora come abrasivo la polvere di marmo che garantisce una maggiore abrasivit\u00e0 e detergenza. La percentuale di abrasivo \u00e8 talmente minima da non creare nessun problema negli scarichi\nUtilizzo.\nLa pasta lavamani pu\u00f2 essere impiegata per rimuovere:\nPu\u00f2 anche essere efficacemente usata per rimuovere dalle mani l'odore e le tracce di sostanze alimentari particolarmente resistenti al lavaggio, come l'odore di pesce, di affumicato e le tracce di peperoncino.\nStoria.\nLa pasta lavamani fece la sua comparsa nel mercato in seguito a un'apparizione televisiva nella seconda met\u00e0 degli anni cinquanta. \nIl suo inventore la present\u00f2 infatti in un famoso gioco a quiz in auge a quell'epoca. \nNon esistevano prima prodotti che pulissero le mani sporche di oli, grassi e inchiostri. \nL'inventore della pasta lavamani afferm\u00f2 di aver tratto l'ispirazione nell'osservare gli operai che per eliminare lo sporco di grasso dalle loro mani utilizzavano un sapone normale dopo aver raccolto della terra, che grazie all'azione abrasiva puliva le loro mani perfettamente.&lt;br&gt;\nEgli successivamente con l'aiuto di esperti chimici e grazie alla scoperta di nuove materie prime, non ultimi i tensioattivi, elabor\u00f2 un prodotto industriale a tutti gli effetti. \nIl successo fu travolgente. \nTutte le principali aziende nazionali meccaniche e metallurgiche comprarono il prodotto per i loro operai e le quantit\u00e0 prodotte diventarono rilevanti.&lt;br&gt;\nBen presto sorsero altre aziende concorrenti a quella iniziale.\nI nuovi imprenditori erano tutte persone che avevano ruotato intorno all'azienda capostipite e avevano ritenuto opportuno mettersi \"in proprio\". \nAlcune di queste aziende esistono tutt'oggi con alterne fortune e il prodotto \u00e8 sostanzialmente invariato, grazie alla sua efficacia e a un prezzo sempre accessibile."}
{"id": "301383", "revid": "968255", "url": "https://it.wikipedia.org/wiki?curid=301383", "title": "Elena Perino", "text": "Biografia.\n\u00c8 sorella minore del doppiatore Davide Perino, nipote dello storico doppiatore Gianfranco Bellini e figlia dell'ex doppiatrice Silvia Bellini.\nElena ha prestato la voce svariate volte ad attrici come Brie Larson, Anna Kendrick, Camila Mendes, Awkwafina, Karla Souza e molte altre \n\u00c8 nota soprattutto per aver prestato la voce a Raju Lal in \"Piccolo Buddha\" di Bernardo Bertolucci, Anna Kendrick in \"Tra le nuvole\", \"Scott Pilgrim vs. the World\", \"Che cosa aspettarsi quando si aspetta\", \"La regola del silenzio\", \"Mr. Right\", \"The Hollars\" e \"The Accountant;\" Karla Souza in \"Le regole del delitto perfetto\", Eleanor Tomlinson nel ruolo di Demelza in \"Poldark\", Kay Panabaker nel ruolo di Nikki Westerly nella serie televisiva \"Summerland\" e ai personaggi di Connie Khan in \"King of the hill\", Ro nella film d'animazione \"Le avventure di Winnie the Pooh\", Isabella nel \"Babar\" e Michele in \"Nel covo dei pirati con Peter Pan\". Ha poi doppiato anche la principessa Elena, protagonista della serie animata \"Elena di Avalor\" e Mikasa nella serie \"L'attacco dei giganti\", vincendo il premio di \"miglior voce femminile di una serie animata\" al festival Le voci del cinema di Davide Pigliaceli.\nCome attrice \u00e8 apparsa nel film tv \"L'assedio\", sempre di Bertolucci, e in \"Non ti muovere\" di Sergio Castellitto, nel ruolo di Angela, la figlia del protagonista. Per questa parte ha vinto il premio come miglior giovane attrice al Telesia Film Festival 2004."}
{"id": "301386", "revid": "287204", "url": "https://it.wikipedia.org/wiki?curid=301386", "title": "Lasse Viren", "text": ""}
{"id": "301390", "revid": "675860", "url": "https://it.wikipedia.org/wiki?curid=301390", "title": "Albero quadramentale", "text": "Un albero quadramentale, spesso indicato con il termine inglese \"quadtree\", \u00e8 una struttura dati ad albero non bilanciata nella quale tutti i nodi interni hanno esattamente quattro nodi figli. I quadtree sono spesso usati per partizionare uno spazio bidimensionale suddividendolo ricorsivamente in quattro quadranti, comunemente denotati come \"Nord-Est\", \"Nord-Ovest\", \"Sud-Est\", \"Sud-Ovest\".\nUtilizzi comuni di questo tipo di strutture sono i seguenti:\nI alberi quadramentali sono i corrispondenti in due dimensione degli alberi ottali (chiamati anche \"octree\") .\nI quadtree sono strutture dati ad albero in cui l'immagine \u00e8 divisa in 4 quadranti; procedendo in senso orario e partendo da quello in alto a sinistra, per ogni quadrante si controlla se \u00e8 uniforme: se non lo \u00e8 si ripete il procedimento per quel quadrante fino al raggiungimento di zone uniformi (al massimo si arriva al singolo pixel).\nAlberi quadramentali come rappresentazioni spaziali 2D.\nGli alberi quadramentali PR (Punto Regione) rappresentano un insieme di punti in due dimensioni che decompongono la regione che li contiene in quattro sotto-quadranti, che possono, a loro volta venir decomposti, e cos\u00ec via sino ai nodi foglia. Gli stop-criteria generalmente utilizzati sono due:\nPseudocodice.\nClasse QuadTree.\nQuesta classe rappresenta sia un albero quadramentale che un nodo dove \u00e8 radicato.\n class QuadTree\n \"// Arbitrary constant to indicate how many elements can be stored in this quad tree node\"\n constant int QT_NODE_CAPACITY = 4;\n \"// Axis-aligned bounding box stored as a center with half-dimensions\"\n \"// to represent the boundaries of this quad tree\"\n AABB boundary;\n \"// Points in this quad tree node\"\n \"Array of XY [size = QT_NODE_CAPACITY]\" points;\n \"// Children\"\n QuadTree* northWest;\n QuadTree* northEast;\n QuadTree* southWest;\n QuadTree* southEast;\n \"// Methods\"\n function subdivide() {...} \"// create four children that fully divide this quad into four quads of equal area\"\nInserimento.\nIl seguente metodo inserisce un punto all'interno della zona desiderata di un albero quadramentale.\n class QuadTree\n ...\n \"// Insert a point into the QuadTree\"\n function insert(\"XY\" p)\n \"// Ignore objects that do not belong in this quad tree\"\n if (!boundary.containsPoint(p))\n return \"false\"; \"// object cannot be added\"\n \"// If there is space in this quad tree, add the object here\"\n if (points.size &lt; QT_NODE_CAPACITY)\n points.append(p);\n return \"true\";\n \n \"// Otherwise, subdivide and then add the point to whichever node will accept it\"\n if (northWest == \"null\")\n subdivide();\n if (northWest\u2192insert(p)) return \"true\";\n if (northEast\u2192insert(p)) return \"true\";\n if (southWest\u2192insert(p)) return \"true\";\n if (southEast\u2192insert(p)) return \"true\";\n \"// Otherwise, the point cannot be inserted for some unknown reason (this should never happen)\"\n return \"false\";\nQuery range.\nIl metodo seguente trova tutti i punti contenuti in un intervallo.\n class QuadTree\n ...\n \"// Find all points that appear within a range\"\n function queryRange(\"AABB\" range)\n \"// Prepare an array of results\"\n \"Array of XY\" pointsInRange;\n \"// Automatically abort if the range does not intersect this quad\"\n if (!boundary.intersectsAABB(range))\n return pointsInRange; \"// empty list\"\n \"// Check objects at this quad level\"\n for (int p := 0; p &lt; points.size; p++)\n if (range.containsPoint(points[p]))\n pointsInRange.append(points[p]);\n \n \"// Terminate here, if there are no children\"\n if (northWest == \"null\")\n return pointsInRange;\n \"// Otherwise, add the points from the children\"\n pointsInRange.appendArray(northWest\u2192queryRange(range));\n pointsInRange.appendArray(northEast\u2192queryRange(range));\n pointsInRange.appendArray(southWest\u2192queryRange(range));\n pointsInRange.appendArray(southEast\u2192queryRange(range));\n return pointsInRange;"}
{"id": "301392", "revid": "1543377", "url": "https://it.wikipedia.org/wiki?curid=301392", "title": "Rapha\u00ebl Poir\u00e9e", "text": "\u00c8 fratello di Ga\u00ebl ed ex marito della norvegese Liv Grete Skjelbreid, a loro volta biatleti di alto livello.\nBiografia.\nCarriera nel biathlon.\nHa iniziato a praticare biathlon a livello agonistico nel 1994; la sua esplosione ad alti livelli si risale alla stagione 1997-1998, quando ha ottenuto il quinto posto in Coppa del Mondo e la prima medaglia, di bronzo, ai Mondiali di Pokljuka, in Slovenia, nella specialit\u00e0 dell'inseguimento. Poir\u00e9e ha vinto per quattro volte la Coppa del Mondo ed \u00e8 stato per sette volte campione del mondo in diverse specialit\u00e0. A ci\u00f2 vanno sommate tre medaglie olimpiche e 39 vittorie in Coppa del Mondo, dove ha collezionato in tutto 97 podi.\nCarriera nello sci di fondo.\nChiusa la carriera nel biathlon nel 2007, si dedic\u00f2 allo sci di fondo disputando alcune granfondo; in Marathon Cup ottenne un podio nella Transjurassienne 2008.\nCarriera da allenatore.\nDopo essersi ritirato dalle competizioni nel 2008, \u00e8 divenuto allenatore della nazionale norvegese.\nPalmar\u00e8s.\nBiathlon.\nCoppa del Mondo.\nCoppa del Mondo - vittorie.\nLegenda:\nIN = individuale\nSP = sprint\nPU = inseguimento\nMS = partenza in linea\nRL = staffetta"}
{"id": "301400", "revid": "4175", "url": "https://it.wikipedia.org/wiki?curid=301400", "title": "Regno dei Serbi, Croati e Sloveni", "text": "Il Regno dei Serbi, Croati e Sloveni (in serbo e croato: \u041a\u0440\u0430\u0459\u0435\u0432\u0438\u043d\u0430 \u0421\u0440\u0431\u0430, \u0425\u0440\u0432\u0430\u0442\u0430 \u0438 \u0421\u043b\u043e\u0432\u0435\u043d\u0430\u0446\u0430, \"Kraljevina Srba, Hrvata i Slovenaca\"; in sloveno: \"Kraljevina Srbov, Hrvatov in Slovencev\"), abbreviato in Regno di SHS (\u041a\u0440\u0430\u0459\u0435\u0432\u0438\u043d\u0430 \u0421\u0425\u0421, \"Kraljevina SHS\"), fu uno Stato dell'Europa, riconosciuto ufficialmente all'indomani della Conferenza di pace di Parigi del 1919, a conclusione della prima guerra mondiale, che dur\u00f2 fino alla creazione del Regno di Jugoslavia nel 1929.\nStoria.\nIl contesto nel balcani prima della \"Grande Guerra\".\nPrima dello scoppio della grande guerra, la penisola balcanica era suddivisa in sei grandi aree di influenza: i regni indipendenti di Serbia, Montenegro, Albania, Bulgaria, Romania, Grecia e l'Impero austro-ungarico.\nL'Austria amministrava la Bosnia e l'Erzegovina, riunite in un'unica entit\u00e0 regionale, la Slovenia suddivisa tra il Litorale austriaco che comprendeva anche la citt\u00e0 di Trieste, la regione della Carniola e la regione dell'Oltremura, sotto il controllo ungherese; la Croazia, suddivisa nel Regno di Croazia e Slavonia e nella regione della Dalmazia; e la Voivodina divisa tra regno di Croazia e quello d'Ungheria. Dopo la conclusione delle Guerre balcaniche, nel 1913, il Regno di Serbia aveva annesso le regioni della Macedonia, del Kosovo e del Sangiaccato strappate all'Impero ottomano e al Regno di Bulgaria, e si presentava come la pi\u00f9 importante potenza slava dei Balcani.\nIl dominio asburgico sulle terre slave fu la causa scatenante della Prima guerra mondiale: il nazionalista serbo-bosniaco Gavrilo Princip uccise in un attentato nella citt\u00e0 di Sarajevo l'erede al trono austriaco, l'arciduca Francesco Ferdinando d'Asburgo-Este per rivendicare l'indipendenza da Vienna. Il conflitto vide la sconfitta dell'Impero e la nascita di sommovimenti nazionali che miravano alla creazione di nuovi stati che comprendessero i popoli liberati dal suo dominio. Nei Balcani, nacque il Consiglio Nazionale degli Sloveni, Croati e Serbi che si prefiggeva l'unione dei popoli slavi governati dall'Austria in un'unica entit\u00e0.\nLa conferenza di pace di Parigi del 1919 e la costituzione.\nIl gesuita sloveno Anton Koro\u0161ec, il politico serbo Svetozar Pribi\u0107evi\u0107 e il medico croato Ante Paveli\u0107 diedero vita, il 29 ottobre 1918, allo Stato degli Sloveni, Croati e Serbi proclamando autonomamente l'indipendenza dei territori slavi dell'Impero austro-ungarico, e fissando la capitale a Zagabria.\nLo Stato comprendeva la Croazia-Slavonia, la Bosnia ed Erzegovina, l'entroterra sloveno, la penisola dell'Istria, parte della Venezia Giulia e la Dalmazia.\nNessuna nazione riconobbe l'indipendenza e la sovranit\u00e0 dello Stato slavo, se non la stessa Austria nell'ipotesi di una futura ricostituzione dell'impero su basi federali. Con l'abdicazione dell'imperatore Carlo I e la dissoluzione dell'Austria-Ungheria, lo Stato era debolissimo, senza appoggi esterni e con l'amministrazione tutta da costruire.\nIl Consiglio nazionale si rivolse alla Serbia, spiegando che nella neonata nazione vigeva uno Stato di anarchia e chiedendo aiuto. Il 25 novembre 1918, l'amministrazione della Vojvodina che apparteneva al Regno di Croazia e Slavonia dichiar\u00f2 la propria annessione al Regno di Serbia all'indomani della medesima dichiarazione fatta dal Comitato della Sirmia, ossia del territorio della Vojvodina appartenente al Regno d'Ungheria. Lo stesso 25 novembre il Consiglio Nazionale degli Sloveni, Croati e Serbi deliber\u00f2 l'unione dello Stato degli Sloveni, Croati e Serbi con la Serbia; il 26 novembre lo fece l'Assemblea nazionale montenegrina con l'avallo del Re Nicola I.\nIl 1\u00ba dicembre 1918, il principe ereditario di Serbia e reggente Alessandro Kara\u0111or\u0111evi\u0107 dichiar\u00f2 la nascita del \"Regno dei Serbi, Croati e Sloveni\" che comprendeva la Serbia, il Montenegro e lo Stato governato da Zagabria, posto sotto il trono di suo padre Re Pietro I.\nGli scontri etnici e i contrasti politici.\nIl 27 ottobre 1921 re Alessandro I promulg\u00f2 la legge con cui il territorio del Regno veniva suddiviso in 33 contee (\"oblasti\", sg. \"oblast\" in serbo; anche informalmente \"\u017eupanije\", sg. \"\u017eupanija\" in croato): questa ripartizione seguiva logiche geografiche, economiche e sociali. La Serbia fu ripartita in 14 contee, la Bosnia-Erzegovina in 6, la Croazia e la Vojvodina in 4, la Macedonia in 3, la Slovenia in 2 e il Montenegro fu considerato regione a s\u00e9 stante. La politica del Governo continuava, per\u00f2, ad essere fondamentalmente centralista, non lasciando grandi spazi decisionali alle autonomie locali.\nRe Nicola I del Montenegro fu, nel 1918, un assertore dell'unione politica con Belgrado, ma quando si rese conto che avrebbe perduto la corona, si oppose alla sottomissione del nuovo Stato alla monarchia serba: per questo fu esiliato ad Antibes. I Croati, dapprima favorevoli all'unificazione, iniziarono fin dall'inizio a porsi all'opposizione dei Governi in carica: il Partito Rurale Croato boicott\u00f2 le sedute dell'Assemblea costituente e quella della nuova Assemblea nazionale; il Partito Croato dei Diritti, combatt\u00e9 col suo leader Ante Paveli\u0107 contro l'esistenza stessa del Regno, anche con atti di terrorismo eseguiti da affiliati al movimento degli Ustascia. In pi\u00f9, i politici croati cercavano di ostacolare gli accordi con l'Italia per la spartizione delle terre istriano-dalmate. In Macedonia operava l'Organizzazione Rivoluzionaria Interna che mirava a mettere in discussione la frontiera con la Bulgaria e, quindi, l'annessione Bulgara della Macedonia.\nIl piano politico fu quello in cui si manifestarono le differenze etniche, le spinte autonomiste e le rivendicazioni territoriali. Stjepan Radi\u0107, capo del Partito Rurale Croato, fu arrestato nel 1924 per le sue campagne antiunitarie, fu liberato nel 1925 e form\u00f2 un'alleanza col radicale serbo Nikola Pa\u0161i\u0107 di cui divenne ministro per, poi, abbandonare la maggioranza nel 1927. Nel 1928 si un\u00ec a Svetozar Pribi\u0107evi\u0107, membro del Partito Indipendente Democratico di ispirazione antiautonomista, per una fortissima battaglia per rimettere in discussione i trattati con l'Italia. Il 20 giugno 1928, un membro della maggioranza di governo, il deputato montenegrino Puni\u0161a Ra\u010di\u0107, spar\u00f2 durante una seduta dell'Assemblea nazionale a Radi\u0107, a suo fratello Pavle e ad altri tre membri del partito croato: \u0110uro Basari\u010dek, Ivan Pernar, e Ivan Gran\u0111a. L'episodio ebbe come conseguenza grandi manifestazioni soprattutto in Croazia e l'abbandono del Parlamento da parte delle opposizioni.\nLa dittatura del 6 gennaio e la fine.\nL'omicidio dei deputati provoc\u00f2 una grande crisi politica. I deputati croati si riunirono a Zagabria e rimisero in discussione l'adesione al Regno, chiedendo che i negoziati per l'unificazione ripartissero da zero e pretesero nuove elezioni. Il monarca Alessandro Kara\u0111or\u0111evi\u0107, non potendo porre fine in maniera democratica n\u00e9 ai sommovimenti nazionalisti n\u00e9 alla crisi istituzionale, il 6 gennaio del 1929 sospese la Costituzione e instaur\u00f2 una dittatura personale. Visto il fallimento delle politiche basate sulla coesistenza dei diversi gruppi nazionali all'interno dell'amministrazione, cambi\u00f2 il nome dello Stato in Regno di Jugoslavia inizi\u00f2 una serie di riforme che miravano ad eliminare ogni riferimento etnico e culturale.\nL'ordinamento giuridico.\nAssemblea costituente.\nIl sistema elettorale scelto per l'elezione dell'Assemblea costituente fu quello proporzionale basato sul Metodo D'Hondt che favor\u00ec i grandi partiti e quelli a spiccato carattere regionale. L'Assemblea venne eletta a suffragio universale maschile: le elezioni si tennero il 28 novembre 1920, e premiarono il Partito Radicale e quello Democratico. Questi due partiti non ebbero un grande seguito nelle regioni sottratte all'Impero asburgico poich\u00e9 avevano governato in maniera centralista: in particolare il Partito Radicale si era presentato in campagna elettorale come partito serbo.\nBuoni risultati furono ottenuti anche dal Partito Rurale Croato e da quello Comunista. Radicali e democratici si allearono ed inserirono nella compagine anche l'Organizzazione Musulmana bosniaca. Il Governo fu affidato a Nikola Pa\u0161i\u0107. I contadini croati, rifiutandosi di prestare giuramento al re, non sedettero nell'assemblea, e cos\u00ec fecero anche altri partiti minori dell'opposizione.\nPoich\u00e9 la Costituzione sarebbe entrata in vigore se avesse ricevuto il 50% pi\u00f9 uno dei voti a prescindere dalle presenze in Assemblea, fu approvata con la maggioranza di 223 voti contro 35 e con 158 deputati assenti.\nLa Costituzione di San Vito.\nLa Costituzione entr\u00f2 in vigore il 28 giugno 1921, il giorno di San Vito (\"Vidovdan\" in Serbo), data tradizionalmente molto cara al popolo serbo, e da questa prese il nome di \"Vidovdanski ustav\" (\u0412\u0438\u0434\u043e\u0432\u0434\u0430\u043d\u0441\u043a\u0438 \u0443\u0441\u0442\u0430\u0432). Fu sancita la creazione di una monarchia costituzionale, parlamentare ed ereditaria, e di uno Stato con tre nomi, un'unica bandiera, un unico stemma e un'unica lingua (chiamata \"serbo-croato-sloveno\").\nLa Costituzione stabil\u00ec la divisione dei poteri dello Stato: quello legislativo apparteneva al Parlamento monocamerale (Assemblea nazionale, \"Narodna skup\u0161tina\" / \u041d\u0430\u0440\u043e\u0434\u043d\u0430 \u0441\u043a\u0443\u043f\u0448\u0442\u0438\u043d\u0430) eletto a suffragio universale maschile da chi avesse pi\u00f9 di 21 anni, quello esecutivo al Governo e quello giudiziario alla Magistratura. Il re, per\u00f2, condivideva con l'Assemblea nazionale il potere legislativo e poteva convocare speciali assemblee del Parlamento, aveva il potere di nominare il capo del Governo e i ministri che ricevevano, successivamente, la fiducia dell'Assemblea; la giustizia, amministrata dalle Corti, lo era in nome del re. Lo Stato fu suddiviso in contee (\"oblasti\"), circondari (\"okruzi\"), distretti (\"kotari\"/\"srezovi\") e comuni (\"op\u0107ine\"/\"op\u0161tine\") che avevano un proprio consiglio e una propria assemblea. La vigilanza statale sull'attivit\u00e0 amministrativa decentrata era assicurata dai Prefetti delle contee (\"veliki \u017eupani\"), nominati dal sovrano.\nLa Costituzione abol\u00ec la servit\u00f9 della gleba e il latifondo, diede ai cittadini libert\u00e0 di parola, di stampa, di culto e di associazione. Stabil\u00ec l'uguaglianza dei sudditi senza differenza di etnia o di religione, garant\u00ec la sanit\u00e0 e l'istruzione gratuite. La libert\u00e0 di stampa e di parola, per\u00f2, erano, attenuate nei casi di lesa maest\u00e0 o di atti contro lo Stato.\nRelazioni internazionali.\nDopo la caduta dell'Impero ottomano il Regno di Serbia aveva iniziato a giocare un ruolo importante nella politica di indipendenza delle popolazioni slave del sud, come quelle in Macedonia settentrionale, il Kosovo e il Sangiaccato. Il Regno Unito e la Francia avevano promesso ai sovrani serbi un ampliamento territoriale se avessero combattuto contro l'Austria. Terminato il conflitto mondiale, la Serbia si presentava come stato vincitore ed era pronta a sedersi al tavolo delle trattative post belliche per ricevere i territori promessi. \nLa proclamazione del Regno unitario degli Slavi del sud aveva ingrandito i possedimenti della corona serba, ma mancava ancora la definizione della sovranit\u00e0 sulla zona dell'Istria, della Venezia Giulia e della Dalmazia su cui anche il Regno d'Italia era interessato all'annessione.\nLe tensioni col Regno d'Italia.\nLa stipulazione del Patto di Londra aveva di fatto sancito l'entrata in guerra dell'Italia in cambio del riconoscimento della propria sovranit\u00e0, tra l'altro, sulla penisola istriana e sulla Dalmazia. La Conferenza di pace di Parigi non risolse il problema, e le due nazioni continuarono a contendersi i territori che Francia e Gran Bretagna avevano, in tempi diversi, promesso ad entrambe. Le rivendicazioni su Istria e Dalmazia erano state uno dei motivi che spinsero lo Stato degli Sloveni, Croati e Serbi a decidere per l'unione con Belgrado. \nIl 12 novembre 1920, Giovanni Giolitti per l'Italia e Milenko Vesni\u0107 per il Regno dei Serbi, Croati e Sloveni firmarono a Rapallo un'intesa, secondo cui all'Italia venivano assegnate Trieste, l'entroterra di Gorizia, alcune zone della Carniola (Idria, Postumia e Bisterza), quasi tutta l'Istria (tranne la regione di Castua), alcune isole dalmate (Pelagosa, Lagosta e Cazza) e la citt\u00e0 di Zara, mentre il nuovo regno annetteva la Dalmazia; in pi\u00f9 fu creato lo Stato libero di Fiume. Il 27 gennaio 1924, il governo italiano e quello serbo-croato-sloveno siglarono il Trattato di Roma che annetteva all'Italia la citt\u00e0 di Fiume e una striscia di terra costiera fino al confine con la provincia di Pola, e al regno slavo i territori circostanti la cittadina e il delta del fiume Eneo.\nLe alleanze con la Russia e gli Stati centroeuropei.\nIl 14 agosto 1920, il reggente Alessandro sigl\u00f2 un trattato di collaborazione con la Cecoslovacchia al quale si aggiunse, l'anno successivo, il Regno di Romania, per creare un'alleanza che frenasse le spinte irredentiste dell'Ungheria alla quale, dopo la guerra, erano stati sottratti numerosi territori. Il governo francese appoggi\u00f2 l'alleanza. Il 16 agosto 1921, il Re Pietro I mor\u00ec, e Alessandro assunse la corona; nel 1922, re Alessandro I spos\u00f2 Maria, la figlia del sovrano rumeno Ferdinando, rinsaldando ancor di pi\u00f9 l'amicizia tra i due Paesi e con la corona britannica con cui Maria era imparentata. Infine, un patto con la Francia fu ufficialmente siglato nel 1927.\nPolitica interna.\nQuando il Comitato nazionale dello Stato degli Sloveni, Croati e Serbi si accord\u00f2 col reggente Alessandro per un'unione col Regno di Serbia, la pi\u00f9 importante richiesta per la creazione di una nazione degli Slavi del sud fu che essa si basasse su un governo decentrato che desse ampie autonomie alle differenti etnie. Nonostante le rassicurazioni da parte serba, il Regno dei Serbi, Croati e Sloveni si and\u00f2 via via strutturando come un'entit\u00e0 fortemente centralizzata.\nOltre a ci\u00f2, gli accordi prevedevano che il primo capo del governo avrebbe dovuto essere Nikola Pa\u0161i\u0107, rappresentante del Partito Radicale, ma il reggente si rifiut\u00f2 di affidargli l'esecutivo; dopo un periodo di crisi, il 20 dicembre 1918, fu nominato primo ministro il radicale Stojan Proti\u0107.\nVenne istituita una sorta di Parlamento, chiamato \"Rappresentanza Provvisoria\", formata da delegazioni dei vari corpi amministrativi preesistenti all'unificazione, che non riusc\u00ec praticamente a legiferare a causa del boicottaggio delle opposizioni contrarie alle politiche centraliste del Governo guidato da Ljubomir Davidovi\u0107 succeduto a Proti\u0107 nel 1919.\nSenza maggioranza parlamentare, Davidovi\u0107 govern\u00f2 per decreti, ma si dimise poco dopo per essere sostituito nuovamente da Proti\u0107 che govern\u00f2 anch'egli senza maggioranza fin quando subentr\u00f2 Milenko Vesni\u0107 che port\u00f2 il Paese alle elezioni per l'Assemblea costituente.\nRiforma agraria e politiche sociali.\nL'abolizione del latifondo prevedeva che le terre sottratte ai grandi proprietari terrieri fossero distribuite direttamente ai contadini. Nel Regno, per\u00f2, non tutti i latifondi erano coltivati, n\u00e9 in quelli che lo erano, le piantagioni si estendevano a tutta la loro superficie. Re Alessandro promosse la colonizzazione delle terre sottratte al latifondo da parte degli agricoltori ai quali venne riconosciuta la sospensione del pagamento delle imposte per tre anni. Furono molti coloro che, spinti dalla prospettiva di lavoro, migrarono dalle terre d'origine verso i nuovi poderi: questo fenomeno interess\u00f2 soprattutto la popolazione serba che si spost\u00f2 nelle diverse altre regioni dello Stato, andando a stabilirsi in terre abitate da popolazioni di altre etnie, ma accadde anche che Croati, Bosniaci o Sloveni si spostassero in zone a predominanza etnica differente: questo avrebbe dovuto favorire l'unione tra le diverse culture del Paese, mentre, in realt\u00e0, acu\u00ec le diffidenze interetniche.\nLa sanit\u00e0 e l'istruzione erano state inserite nella Costituzione come garantite e gratuite. Un forte impulso alle politiche sociali venne dalla regina Maria che, vivendo a stretto contatto con la servit\u00f9 della tenuta reale di campagna e con i suoi contadini, not\u00f2 che il popolo meno abbiente necessitava di un'attenzione particolare da parte dello Stato. Furono varate leggi per la costituzione di scuole rurali dove fosse impartita l'educazione ai figli dei braccianti e alle ragazze alle quali venivano insegnate soprattutto materie legate all'economia domestica. La regina Maria cre\u00f2 fondazioni benefiche per il sostegno alle classi povere e promosse campagne di vaccinazione e di profilassi per le malattie dell'infanzia.\nPolitica economica.\nLa riforma agraria fu la principale iniziativa che il governo assunse in fatto di economia. La penisola balcanica era stata dominata per secoli da potenze straniere che non avevano mai favorito lo sviluppo di un sistema produttivo autonomo. Anche se la Serbia si era resa indipendente a met\u00e0 del XIX secolo, non aveva mai intrapreso una politica di sviluppo industriale nazionale. Il Regno dei Serbi, Croati e Sloveni continuava ad essere un paese essenzialmente agricolo, ma la frammentazione del latifondo aveva dato origine a numerosi piccoli poderi familiari non collegati tra loro e arretrati in quanto ad attrezzature. Il paese produceva diverse materie prime, particolarmente il carbone, ma la maggior parte di queste veniva venduta senza che fosse trasformata in prodotto finito, per cui l'industria si limitava quasi solamente all'attivit\u00e0 estrattiva. In pi\u00f9 la maggior parte delle fabbriche apparteneva a compagnie o a privati stranieri, con la conseguenza che non si venne mai a creare una classe borghese autoctona che tenesse in piedi l'economia.\nForze armate.\nLe forze armate del Regno erano costituite da:\nEtnie.\nI dati si riferiscono al censimento 1921:"}
{"id": "301410", "revid": "580533", "url": "https://it.wikipedia.org/wiki?curid=301410", "title": "Imre Kert\u00e9sz", "text": "Biografia.\nNato in una famiglia di origine ebraica, fu deportato quindicenne ad Auschwitz, nel 1944, e poi trasferito a Buchenwald, dove fu liberato nel 1945. Tornato in Ungheria, nel 1948 cominci\u00f2 a lavorare come giornalista per un quotidiano di Budapest. Quando nel 1951 il giornale divenne organo del partito comunista Kert\u00e9sz fu licenziato. Dopo due anni di servizio militare, per mantenersi inizi\u00f2 a scrivere romanzi e a tradurre opere di Freud, Nietzsche, Canetti, Wittgenstein e altri.\n\"Essere senza destino\" (\"Sorstalans\u00e1g\"), il suo primo e pi\u00f9 famoso romanzo, descrive l'esperienza di un ragazzo ungherese di quindici anni nei campi di sterminio nazisti di Auschwitz, Buchenwald e Zeitz. Il romanzo, scritto in dieci anni, \u00e8 basato sull'esperienza diretta dell'autore. Egli stesso ha dichiarato: \"Ogni volta che penso a un nuovo romanzo penso a Auschwitz\".\nKert\u00e9sz e la sua opera furono messe al bando ed \u00e8 stato riconosciuto come scrittore di fama sia in patria che all'estero solo dopo il crollo del Muro di Berlino.\nNel 2000 ricevette il Premio Herder e nel 2002 gli fu conferito il Premio Nobel per la letteratura \"per una scrittura che sostiene la fragile esperienza dell'individuo contro la barbarica arbitrariet\u00e0 della storia\".\nIn una petizione inviata a tutti i \"leader\" europei e rumeni, Kert\u00e9sz chiese l'apertura di un'universit\u00e0 in lingua magiara per il milione e mezzo di ungheresi che vivevano in Romania.\nIn un articolo pubblicato il 22 febbraio 2006 sul quotidiano tedesco \"Frankfurter Allgemeine Zeitung\", Kert\u00e9sz lanci\u00f2 un violento attacco contro l'Universit\u00e0 Babe\u015f-Bolyai di Cluj-Napoca, nella regione rumena della Transilvania, definendo l'universit\u00e0 \"una reliquia dell'era nazista\".\nDal libro \"Essere senza destino\" \u00e8 tratto il film di Lajos Koltai \"Senza destino\" (2005); Kert\u00e9sz ne cur\u00f2 la sceneggiatura."}
{"id": "301416", "revid": "466539", "url": "https://it.wikipedia.org/wiki?curid=301416", "title": "Vladivostok", "text": "Vladivostok ( ) \u00e8 una citt\u00e0 della Russia (606.561 abitanti), situata nell'estremo oriente russo, capoluogo del Territorio del Litorale, in prossimit\u00e0 del confine con Cina e Corea del Nord. \u00c8 un importante nodo per i trasporti: possiede il pi\u00f9 grande porto russo sull'oceano Pacifico, sede della Flotta del Pacifico, e vi termina la Transiberiana. Dal 2019 \u00e8 capoluogo del circondario federale dell'Estremo Oriente in sostituzione di Chabarovsk.\nEtimologia.\nIl nome significa grossomodo \u00abdominatrice dell'Oriente\u00bb, un toponimo simile a \"Vladikavkaz\", ovvero \u00abdominatrice del Caucaso\u00bb. In cinese la citt\u00e0 \u00e8 conosciuta come \u6d77\u53c3\u5d34 (\"H\u01ceish\u0113nw\u01cei\" o \"H\u01ceish\u0113nw\u0113i\"), ovverosia \u00able scogliere dell'oloturia\u00bb.\nStoria.\nFondazione.\nVladivostok venne fondata nel 1859 dal conte Nikolaj Murav'\u00ebv-Amurskij; i russi, compresa subito l'importanza strategica dell'insediamento, fortificarono la citt\u00e0. Nel 1871 venne aperta la linea telegrafica che la univa con Shanghai e Nagasaki. Nello stesso anno venne aperto il porto e vi fu trasferito il quartier generale della Flotta del Pacifico, precedentemente posto a Nikolaevsk-na-Amure. Nove anni dopo le venne garantito lo \"status\" di citt\u00e0, mentre nel 1883 venne adottato come stemma cittadino la tigre siberiana.\nXIX secolo.\nIl 31 ottobre 1861 a Vladivostok arriv\u00f2 il primo colonizzatore civile, il mercante Jacov Semenov. Il 15 marzo 1862 fu firmato l'acquisto del territorio, mentre nel 1870 l'uomo divenne il primo sindaco della nuova citt\u00e0. Nello stesso periodo una commissione del Governo decise che Vladivostok dovesse essere un importante polo portuale dell'Estremo Oriente.\nNel 1871 vennero spostati a Vladivostok da Nikolaevsk-na-Amure il quartier generale della Flotta Siberiana della Marina russa, il Comando militare ed altri Enti navali. Nel 1880 Vladivostok ottenne lo status di citt\u00e0, e negli '90 del XIX secolo avvenne il boom demografico\ned economico della citt\u00e0. I fattori che determinarono tale progresso furono il completamento della costruzione della ferrovia Transiberiana e della ferrovia cinese orientale. I dati del primo censimento avvenuto nell'Impero russo il 9 febbraio 1897 attestano che in quel momento nella citt\u00e0 risiedevano 28.993 persone, mentre dieci anni dopo la popolazione cittadina era triplicata. Lo sviluppo del commercio internazionale e la forte attivit\u00e0 commerciale russa in Corea, Cina e Giappone, portarono alla necessit\u00e0 dell'insediamento nella citt\u00e0 di numerosi interpreti. Con il provvedimento del 9 luglio 1899 da parte del Consiglio di Stato dell'Impero russo fu creata a Vladivostok l'Universit\u00e0 d'Oriente.\nXX secolo.\nI primi dieci anni del XX secolo furono segnati da una crisi dovuta all'instabilit\u00e0 politica del paese; la concentrazione dei fondi governativi verso altre regioni del paese, la ribellione dei boxer del 1900-1901, la guerra russo-giapponese del 1904-1905 e la Rivoluzione d'Ottobre del 1917 furono le principali cause di tale situazione economica e sociale nella citt\u00e0.\nCon lo scoppio della Rivoluzione russa divenne uno dei centri principali della neonata Repubblica dell'Estremo Oriente e, una volta caduta questa, del governo provvisorio del Priamur'e. In seguito all'intervento in Siberia delle truppe alleate, la citt\u00e0 venne occupata da truppe canadesi, cecoslovacche, statunitensi, giapponesi ed anche italiane. Con la presa di Vladivostok da parte dell'Armata rossa, la Guerra civile russa si pot\u00e9 dire conclusa.\nEpoca sovietica.\nAl momento dell'instaurazione del governo bolscevico, la citt\u00e0 di Vladivostok era in declino, visto che uscendo dalla citt\u00e0, le truppe nipponiche avevano depredato la maggior parte dei beni materiali. La vita si paralizz\u00f2: nelle banche erano assenti le ricchezze monetarie che nel XIX secolo avevano portato la citt\u00e0 a un periodo di splendore, l'attrezzatura delle industrie era scomparsa, rivenduta dagli operai. A causa dell'emigrazione e della repressione dei cittadini la popolazione cal\u00f2 vertiginosamente a 106.000 cittadini. Nel 1923 il Governo attu\u00f2 un piano finalizzato alla ripresa portuale, che nel 1925 divenne il settore pi\u00f9 redditizio dell'economia del paese sovietico.\nSeconda guerra mondiale.\nVladivostok non fu teatro di guerra durante il secondo conflitto mondiale. Tuttavia, durante gli anni di guerra l'allerta fu sempre massima a causa della preoccupazione di un possibile attacco giapponese. La citt\u00e0 fu la prima a partecipare al \u00abFondo della Difesa\u00bb, consistente nella donazione di oggetti di valore dei cittadini al Governo per l'acquisto di materiale militare.\nDopo la Seconda guerra mondiale.\nIl Consiglio dei Ministri dell'URSS mise in discussione un possibile impedimento per gli stranieri a entrare nella citt\u00e0; infatti dopo la Seconda guerra mondiale Vladivostok si conferm\u00f2 importante porto della Marina militare sovietica. Oltre all'impossibilit\u00e0 per gli stranieri di solcare il territorio della citt\u00e0 dell'Estremo Oriente, fu messa in discussione la chiusura delle ambasciate straniere. Il porto commerciale sarebbe stato spostato a Ussurijsk. Il provvedimento fu attuato il primo gennaio 1952.\nDurante gli anni del \u00abDisgelo\u00bb, il Governo rivolse in modo particolare l'attenzione a Vladivostok. La prima visita dell'allora segretario del PCUS Krushov avvenne nel 1954.\nIn quegli anni le infrastrutture cittadine si trovavano in uno stato pessimo. Nel 1959 il leader dell'URSS visit\u00f2 per la seconda volta la citt\u00e0 costiera, questa volta con il compito di parlare con i rappresentanti della citt\u00e0 del miglioramento economico e sociale della localit\u00e0. Infatti, il 18 gennaio 1960 venne approvato l'emendamento \u00abPer la realizzazione del miglioramento della citt\u00e0 di Vladivostok\u00bb. Negli anni '60 viene costruita la linea della filovia e la citt\u00e0 diventa un enorme quartiere: nelle zone circostanti la citt\u00e0 vennero costruiti nuovi distretti, il centro fu rimodernato.\nNel 1974 Gerald Ford e Leonid Il'i\u010d Bre\u017enev vi firmarono gli accordi SALT.\nIl 20 settembre 1991 il Presidente dell'RSFSR Boris Elc'in firm\u00f2 il provvedimento che eliminava il divieto di visita della citt\u00e0 da parte di stranieri.\nPeriodo contemporaneo.\nDopo lo scioglimento dell'URSS l'economia cittadina si trasform\u00f2 da fiorente in quasi inesistente. Furono chiusi gli stabilimenti di produzione militare, provocando un altissimo numero di disoccupati. Negli anni '90 Vladivostok era il centro del lavoro illegale e del contrabbando. A causa del peggioramento del livello di vita, croll\u00f2 il tasso di fecondit\u00e0 e si verific\u00f2 una numerosissima migrazione interna.\nAll'inizio del XXI secolo si registr\u00f2 un miglioramento sociale ed economico. Il 4 novembre 2010 Vladivostok fu insignita del titolo di \u00abCitt\u00e0 di gloria militare\u00bb.\nIl nuovo sviluppo della citt\u00e0 raggiunse un livello importante nel 2012, quando fu ospitata la riunione dell'APEC. Grazie all'evento furono spesi 20 miliardi di dollari per la sostituzione delle vecchie infrastrutture. I progetti pi\u00f9 importanti che sono stati realizzati sono la costruzione del ponte \u00abCorno d'oro\u00bb e il ponte dell'isola Russkij, un nuovo complesso aereo-ferroviario e dell'Universit\u00e0 Federale dell'Estremo Oriente.\nGeografia fisica.\nTerritorio.\nSituata nell'estremo est della Russia, sulla costa del mar del Giappone, \u00e8 vicina al confine con la Cina e con la Corea del Nord. \u00c8 posta nell'estremit\u00e0 meridionale della penisola di Murav'\u00ebv-Amurskij (\u043f\u043e\u043b\u0443\u043e\u0441\u0442\u0440\u043e\u0432 \u041c\u0443\u0440\u0430\u0432\u044c\u0435\u0432\u0430-\u0410\u043c\u0443\u0440\u0441\u043a\u043e\u0433\u043e), lunga circa 30 e larga circa 12\u00a0km. La citt\u00e0 si affaccia sul golfo di Pietro il Grande, all'interno della baia Zolotoy Rog.\nIl punto pi\u00f9 alto \u00e8 il monte Cholodil'nik (\u0433\u043e\u0440\u0430 \u0425\u043e\u043b\u043e\u0434\u0438\u043b\u044c\u043d\u0438\u043a), alto 257\u00a0m. Il monte del Nido dell'Aquila (\u0441\u043e\u043f\u043a\u0430 \u041e\u0440\u043b\u0438\u043d\u043e\u0435 \u0433\u043d\u0435\u0437\u0434\u043e) \u00e8 comunemente ritenuto il punto pi\u00f9 alto della citt\u00e0, sebbene, con i suoi 199\u00a0m (214\u00a0m secondo altre fonti) sia il punto pi\u00f9 alto dell'area meridionale della citt\u00e0, ma non di tutta Vladivostok.\nLa linea ferroviaria che collega la citt\u00e0 a Mosca \u00e8 lunga 9.302\u00a0km. La distanza in linea d'aria da Mosca \u00e8 di 6.430\u00a0km, quella da Bangkok di 5.600\u00a0km, quella da San Francisco di 8.400\u00a0km, quella da Seul di 750\u00a0km, quella da Tokyo di 1.050\u00a0km, quella da Pechino di 1.331\u00a0km.\nFlora.\nLa citt\u00e0, essendo situata nella fascia meridionale della foresta di conifere miste, comprende pi\u00f9 di 1000 tipi di tracheobionte: l'ecosistema mediterraneo rappresenta il 3% della vegetazione totale, gli arbusti rappresentano il 70%, la taiga il 13% e le piante alpine sono l'1%.\nLe piante pi\u00f9 diffuse sul territorio sono la \"Fraxinus mandshurica\", la \"Ulmus davidiana,\" la betulla, la \"Fraxinus rhynchophylla\", la Robinia pseudoacacia, la \"Physocarpus opulifolius\". In alcune parti della citt\u00e0 si sono conservati gli antichi boschi di Abies holophylla. Nella periferia si possono incontrare piante di pinolo, nocciolo, bacche, \"Filicopsida, a\"glio orsino e di pianta medicinale.\nVladivostok vanta alcune piante che sono state inserite nel libro rosso russo e in quello del Territorio del Litorale, tra di loro ci sono la \"Kalopanax septemlobus, la Pyrus ussuriensis, la Prunus mandshurica.\"\nFauna.\nLa citt\u00e0 dell'estremo oriente ha una ricca fauna: tra i volatili ricordiamo pi\u00f9 di 50 specie; tra queste, alcune tra le pi\u00f9 importanti sono la columba, i pasridsei, i larus, i Apodidae, la gazza, la motacilla, il parus. Tra i mammiferi le specie pi\u00f9 diffuse vi sono i \"Erinaceus amurensis,\" le \"Mogera robusta,\" diverse sottospecie di sorex, i pipistrelli, i lepus mandschuricus, i Pteromyini, le Sciurus vulgaris, i Tamias sibiricus, i rattus, le Ondatra zibethicus, i Nyctereutes procyonoides, la volpe, il tasso, la Mustela nivalis, la mustela sibirica.\nLe acque in prossimit\u00e0 della citt\u00e0 sono ricche di animali acquatici, tra questi ci sono la clupea, la \"Osmerus mordax,\" la Eleginus gracilis, i Pleuronectiformes, le Hexagrammidae, le Scardinius erythrophthalmus, le \"Liza haematocheilus\", le vongole, il Trepang, le Pectinidae, il calamaro e il granchio.\nClima.\nSebbene Vladivostok si trovi alla stessa latitudine di Perugia, ha un clima continentale, per cui l'inverno pu\u00f2 risultare molto rigido a causa della fredda corrente marina di Oyashio. In estate, invece, grazie alla vicinanza della zona monsonica, il clima \u00e8 piovoso.\nSociet\u00e0.\nEvoluzione demografica.\nAl 2002, nel corso del censimento, la citt\u00e0 contava 594.701 abitanti. Nel 2004 gli abitanti erano 590.330.\nDal 1958 al 1991, in virt\u00f9 del suo status di citt\u00e0 chiusa, era consentito soltanto ai cittadini sovietici di vivere a Vladivostok o di visitarla, ed anch'essi dovevano ottenere un permesso ufficiale per entrare nella citt\u00e0. Prima della chiusura la comunit\u00e0 cinese e quella coreana erano considerevoli.\nVladivostok ha una delle pi\u00f9 grandi comunit\u00e0 armene della Russia orientale.\nNella sua storia, l'andamento demografico cittadino \u00e8 stato il seguente:\nSuddivisione amministrativa.\nSuddivisione geografica.\nLa citt\u00e0 si divide amministrativamente in 5 distretti:\nStatus della citt\u00e0.\nFormalmente Vladivostok non \u00e8 ancora il centro amministrativo del Territorio del Litorale.. Lo statuto del soggetto federale prevede infatti che la citt\u00e0 sia il \u00abcentro amministrativo per conseguenze storiche\u00bb, ma per l'ufficialit\u00e0 politica servirebbe un apposito emendamento. Il 30 marzo 2005 durante una seduta della giunta legislativa del Territorio del Litorale fu proposta la legge sancente l'ufficialit\u00e0 della questione amministrativa, ma il Governatore del soggetto federale declin\u00f2 la proposta.\nNel 1997 fu formulato il progetto \u00abGrande Vladivostok\u00bb (\"\u0411\u043e\u043b\u044c\u0448\u043e\u0439 \u0412\u043b\u0430\u0434\u0438\u0432\u043e\u0441\u0442\u043e\u043a\"), progetto che unifica amministrativamente la citt\u00e0 e le cittadine e i centri abitati circostanti Vladivostok. Ad oggi \u00e8 stata unita la citt\u00e0 di Art\u00ebm, si prevede l'unificazione con Ussurijsk e Nachodka.\nAmministrazione locale.\nLo statuto della citt\u00e0 ha confermato i seguenti organi di amministrazione locale:\nEconomia.\nLe principali industrie della citt\u00e0 sono: navale, cantieristica e del commercio ittico. La pesca occupa i quattro quinti della produzione commerciale della citt\u00e0. Le altre produzioni di cibo ammontano all'11%.\nNel 1995 i valori scambiati nel commercio internazionale di Vladivostok erano 206 milioni di dollari di esportazioni e 519 milioni di dollari di importazioni. I maggiori prodotti di esportazione erano: pesce, prodotti del legno, metalli ferrosi e non ferrosi, navi. Le importazioni maggiori riguardavano cibo, medicine, vestiario, calzature, automobili, elettrodomestici e navi.\nDalla dissoluzione dell'Unione Sovietica nella citt\u00e0 hanno aperto molti esercizi commerciali, traendo vantaggio dalla sua posizione geografica.\nNel settembre 2012 ha ospitato il 24\u00ba summit dell'Asia-Pacific Economic Cooperation.\nInfrastrutture e trasporti.\nFerrovie.\nLa linea ferroviaria Transiberiana fu costruita per collegare Vladivostok, il primo porto russo nel Pacifico, con la Russia europea. Ultimata nel 1905, la linea unisce Vladivostok a Mosca. Una parte della ferrovia, nota come la Linea cinese orientale, attraversa la Cina e passa attraverso Harbin. In seguito fu realizzata una linea settentrionale, che fu mantenuta nel territorio della Russia.\nStrade.\nNel 2012 sono stati costruiti due ponti strallati, il ponte Zolotoj che collega le due sponde dell'omonima baia, la \"Zolotoy Rog\", sulla quale si affaccia la citt\u00e0, l'altro invece collega la penisola Murav'ev-Amurskij con l'isola Russkij. Quest'ultimo ponte, con i suoi metri di lunghezza, \u00e8 il pi\u00f9 lungo ponte strallato del mondo.\nCollegamenti aerei.\nLe tratte aeree congiungono l'aeroporto internazionale di Vladivostok con il Giappone (Narita, Niigata, Toyama, Osaka), la Cina (Pechino, Harbin, Dalian, Mudanjiang), la Corea del Sud (Incheon e Pusan), la Corea del Nord (Pyongyang), la Thailandia (Bangkok) e il Vietnam (Hanoi). \u00c8 possibile raggiungere Vladivostok con l'aereo da qualsiasi grande citt\u00e0 della Russia. Negli anni novanta da Vladivostok erano disponibili voli diretti per Seattle e Anchorage (Stati Uniti), ma poi furono cancellati. La compagnia aerea russa con la base nella citt\u00e0 \u00e8 la Vladivostok Avia.\nTram.\nIl 28 giugno 1908 si inizi\u00f2 a costruire una linea tramviaria attraverso Via Svetlanskaya a partire dalla stazione ferroviaria di Via Lugovaya. Il 9 ottobre 1912 le prime autovetture di legno, fabbricate in Belgio, iniziarono il servizio. Oggi operano a Vladivostok i seguenti trasporti: filobus, autobus, tram, treno, funicolare, traghetto. Le principali linee di traffico urbane sono: centro della citt\u00e0-Vtoraya Rechka, centro-Balyayeva e centro-Lugovaya.\nSport.\nVladivostok \u00e8 sede dell'FC Luch-Energia Vladivostok, societ\u00e0 di calcio della prima divisione russa, dello Spartak-Primorje, societ\u00e0 di basket e dell'Admiral Vladivostok, squadra di hockey su ghiaccio.\nAmministrazione.\nGemellaggi.\nVladivostok \u00e8 gemellata con:"}
{"id": "301422", "revid": "1652635", "url": "https://it.wikipedia.org/wiki?curid=301422", "title": "Progetto", "text": "Un progetto consiste, in senso generale, nell'organizzazione di azioni nel tempo per il perseguimento di uno scopo predefinito, attraverso le varie fasi di progettazione da parte di uno o pi\u00f9 progettisti. Scopo finale \u00e8 la realizzazione di un bene o servizio il cui ciclo di sviluppo \u00e8 gestito tipicamente attraverso tecniche di project management.\nDescrizione.\nIl progetto si caratterizza per la preventiva individuazione di azioni, tempi, risorse, ruoli e aspettative di risultato che vengono definite a seguito di un'analisi preliminare in ordine a:\nNelle scienze applicate, \u00e8 uno sforzo delimitato nel tempo, con una data di inizio e una di completamento, diretto a creare prodotti, servizi o risultati specifici che comportano dei benefici o del valore aggiunto al cliente.\nIn un progetto su commissione con valore legale, i criteri di esecuzione, controllo e completamento in termini di tempi, costi e qualit\u00e0, sono definiti in un contratto.\nIl termine deriva dal latino \"proiectum\", participio passato del verbo \"proicere\", letteralmente traducibile con \"gettare avanti\"; il che spiega anche l'assonanza etimologica dei verbi italiani \"proiettare\" e \"progettare\".\nIl termine progetto \u00e8 strettamente associato a quello di \"gestione del progetto\" che deriva dal termine inglese \"project management\". Uno dei padri storici del project management \u00e8 Russel D. Archibald.\nNel governo del territorio e dell'ambiente, in senso generale, il progetto \u00e8 un modello preventivo, realizzativo e gestionale, di un intervento che si intende realizzare. \nArticolazione tipica di un progetto.\nIn genere un progetto, inteso come complesso di attivit\u00e0 interdipendenti, prevede:\nI progetti pi\u00f9 critici e importanti di solito prevedono anche:\nFattori di successo di un progetto.\nIn definitiva, nel caso che gli obiettivi assegnati siano sufficientemente impegnativi e/o critici, per garantire il successo del progetto \u00e8 necessario disporre di risorse umane adeguate in termini qualitativi e quantitativi, ma anche tecniche e finanziarie, nonch\u00e9 di chiarezza riguardo ai seguenti aspetti:\nLe metodologie e le tecniche per la gestione di un progetto vanno sotto il nome di project management, voce alla quale si rimanda per maggiori dettagli. A volte in taluni ambiti delle progettazione (es. ingegneria ambientale, industriale e ingegneria energetica) nella fase di studio e pre-realizzazione si procede prima con l'installazione e messa in esercizio di un progetto pilota ovvero un'installazione ridotta, ma comunque sufficiente e funzionante per valutare altri aspetti come l'analisi costi-benefici o la valutazione di impatto ambientale."}
{"id": "301425", "revid": "88740", "url": "https://it.wikipedia.org/wiki?curid=301425", "title": "Luciano di Samosata", "text": "Esponente della seconda sofistica, oltrech\u00e9 simpatizzante dell'epicureismo, Luciano nacque sotto l'imperatore Adriano e fu politicamente vicino alla dinastia antoninea, in particolar modo ai principati di Antonino Pio e Marco Aurelio. Meglio conosciuto per la sferzante ironia della sua prosa, con cui spesso ridicolizzava superstizione, pratiche religiose e fede nel paranormale. Sebbene la sua lingua madre fosse probabilmente il siriaco, tutte le sue opere esistenti furono scritte interamente in greco antico (redatte, nella fattispecie, prevalentemente nel dialetto attico, ertosi al secolo quale forma standard del greco antico).\nBiografia.\nLuciano nacque intorno al 120 d. C. a Samosata (l'odierna Samsat, nella Turchia sud-orientale), un'antica e florida citt\u00e0 della provincia romana della Siria, che vantava un passato da capitale dell'antico regno armeno-ellenistico di Commagene (caduto per mano di Vespasiano nel corso del I secolo), in una modesta famiglia siriaca.\nBench\u00e9, con ogni probabilit\u00e0, fosse di madrelingua siriaca (come al tempo lo era un'ampia fetta della popolazione cittadina locale), egli produsse tutto il \"corpus\" della propria opera in greco antico, con la maggior parte dei propri scritti redatti con l'impiego del dialetto attico, alquanto in voga durante il periodo della seconda sofistica, rivolgendosi essenzialmente ad un pubblico di lingua e cultura greca. Ciononostante, egli in vita non si defin\u00ec mai greco, pur dimostrando tutta una serie di caratteristiche della propria personalit\u00e0 intellettuale indubbiamente ellenistiche, e non rinneg\u00f2 mai le proprie origini \"barbare\"; anzi, spesso e volentieri concentr\u00f2 la propria invettiva satireggiante proprio sulle tante differenze ed aspetti contrapposti tra la sua cultura nat\u00eda e quella greca.\nStando a quanto da egli stesso asserito in una sua orazione, \"Il sogno\", da giovane ebbe, seguendo la tradizione della famiglia materna, una breve e deludente esperienza nel laboratorio di scultura dello zio, dal quale il futuro scrittore fu cacciato dopo aver distrutto una lastra di marmo che doveva essere sgrossata. Scoperta dunque la propria vocazione letteraria, egli studi\u00f2 presso i sofisti dell'epoca, in Asia Minore ionica, la grammatica e la retorica, assicurandosi una perfetta assimilazione della lingua greca e dei principi culturali dell'ellenismo.\nSuccessivamente Luciano fece moltissimi viaggi, in qualit\u00e0 di maestro di retorica e conferenziere, o come ambasciatore della sua citt\u00e0 natale, in Asia Minore, Grecia, Italia e Gallia. Inoltre egli svolse l'attivit\u00e0 di avvocato in Antiochia di Siria (155-158). Nel 159 fu inviato come ambasciatore a Roma, dove ebbe l'occasione di entrare in contatto con il filosofo neoplatonico Nigrino, da cui fu influenzato. Tornato ad Antiochia (160) vi rimase fino al 162, pur recandosi talvolta in Grecia. In veste di segretario della cancelleria imperiale si trasfer\u00ec in Egitto, dal 173 al 176. Dopo questo incarico, egli si stabil\u00ec definitivamente ad Atene, dove mor\u00ec in una data imprecisata tra il 180 e il 192.\nOpere.\nLa produzione letteraria di Luciano spazia su generi ed argomenti tra loro molto differenti ma con una costante di fondo: la critica e la satira nei confronti delle scuole ufficiali cos\u00ec come dei pregiudizi dell'opinione volgare.\nNell'ambito delle esercitazioni retoriche e delle declamazioni sofistiche sono da segnalare \"Falaride I\" e \"II\", il \"Diseredato\" e il \"Tirannicida\", oltre all\"'Elogio della mosca\", che rientra negli encomi paradossali, genere in voga presso i retori dell'epoca. Paradigmatico e antropologicamente significativo \"Come difendersi dalla calunnia\" ci trasmette l'idea di una societ\u00e0 del \"potere\" che va di pari passo col Principe di Machiavelli secoli e secoli dopo.\nTra le sue opere pi\u00f9 significative c'\u00e8 il trattato \"Come si deve scrivere la storia\", esortazione ad una storiografia fondata sull'obiettivit\u00e0 e lontana da ogni forma di adulazione dei potenti. Quasi come antifrasi alle sue teorie scrisse la \"Storia Vera\", racconto fantascientifico di viaggi al di l\u00e0 delle colonne d'Ercole, in cui i protagonisti, tra cui lo scrittore, incontrano creature fantastiche, arrivando addirittura a viaggiare nello spazio e ad incontrare i Seleniti, antichi extraterrestri: si tratta di una divertente parodia nei confronti delle opere di poeti, storici e filosofi contemporanei. Si richiama ai canoni del genere romanzesco greco un altro famoso componimento (la cui attribuzione a Luciano peraltro \u00e8 incerta) dal titolo \"Lucio o l'asino\".\nLa sua fama \u00e8 per\u00f2 soprattutto legata ai dialoghi, alcuni dei quali sono raggruppati in modo da formare delle serie organiche (i \"Dialoghi degli dei\", i \"Dialoghi marini\", i \"Dialoghi dei morti\", i \"Dialoghi delle cortigiane\"), mentre il gruppo pi\u00f9 importante \u00e8 costituito dai dialoghi di contenuto morale, filosofico e religioso, caratterizzati da una vis satirica e polemica, acre soprattutto verso i cinici, e da una evidente simpatia verso Epicuro: tra questi, si segnalano \"Menippo o la necromanzia\", \"Icaromenippo\", \"Caronte\", \"Zeus confutato\", \"Zeus tragedo\", \"Prometeo o il Caucaso\", l\"Assemblea degli dei\", \"Due volte accusato\", la \"Vendite delle vite all'asta\" e l\"'Alessandro o il falso profeta\", \"La vita di Demonatte\", \"La morte di Peregrino\".\nTra le sue tante attivit\u00e0, si dedic\u00f2 anche alla raccolta di storie e leggende della tradizione greca. E a quanto pare fu lui a \"creare\" la figura di Filippide, il soldato greco che corse ad Atene dopo la battaglia di Maratona senza fermarsi per poter annunciare \"Nike! Nike!\" (\"Vittoria! Vittoria!\") e spirare subito dopo. Pare che in realt\u00e0 Filippide fosse un antico messaggero greco per nulla collegato alla battaglia di Maratona, mentre il soldato morto dopo l'annuncio pare si chiamasse Tersippo o Eucle. Tuttavia gli storici contemporanei della battaglia (Erodoto \"in primis\") non fanno alcun riferimento a tale avvenimento. Dal mito di Filippide e della sua corsa Pierre de Coubertin trasse l'ispirazione per la creazione dell'odierna maratona.\nAi \"Dialoghi\" di Luciano di Samosata si ispir\u00f2 Giacomo Leopardi nelle sue \"Operette morali\".\nFra i traduttori italiani delle sue opere si ricordano Pandolfo Collenuccio, Luigi Settembrini, Quintino Cataudella e Vincenzo Longo."}
{"id": "301426", "revid": "1282260", "url": "https://it.wikipedia.org/wiki?curid=301426", "title": "Ginogenesi", "text": "Si ha ginogenesi (o pseudocopula) quando un uovo si pu\u00f2 sviluppare solo dopo la penetrazione dello spermio, ma senza che questo, dopo l'attivazione, si fonda col pronucleo femminile. In questo caso si parla anche di pseudogamia, riscontrata in varie specie di nematodi, platelminti ed in svariati gruppi di insetti, in alcuni anfibi e pesci. \nDescrizione.\nIn maniera analoga alla partenogenesi, la ginogenesi produce una discendenza clonale: lo spermatozoo effettivamente entra nell'uovo, ma degenera senza mettere in gioco il proprio nucleo. Tale spermatozoo deriva da un maschio di specie pura, affine a quella ginogenetica, che \u00e8 invece ibrida e monosessuale. \nIl meccanismo citologico che permette la ginogenesi \u00e8 fondamentalmente la soppressione totale della meiosi.\nGli oociti primari, anzich\u00e9 scindersi meioticamente implicando doppia divisione, non fanno altro che seguire una semplice divisione mitotica, che mantiene nell'uovo lo stesso grado di ploidia precedente alla divisione stessa.\nL'uovo attivato dallo spermio, avente il numero non ridotto di cromosomi, \u00e8 quindi in grado di iniziare lo sviluppo di un embrione senza anfimissi.\nIn altri casi meno frequenti, come nel Carassius auratus, la meiosi produce normalmente uova aploidi e si pu\u00f2 avere la formazione di un embrione normalmente diploide attraverso una mancata divisione del citoplasma, in un processo detto \"restituzione anafasica\", gi\u00e0 noto nella partenogenesi.\nL'uovo diploide, attivato da uno spermatozoo, pu\u00f2 in tal caso dar luogo ad un embrione senza l'abolizione totale della meiosi. \nIl destino in cui va incontro lo spermio \u00e8 diverso nei vari casi di ginogenesi, in quanto pu\u00f2 degenerare o pu\u00f2 essere incluso in un globulo polare ed eliminato.\nSi precisa che tale gamete \u00e8 necessario solo per l'attivazione e non contribuisce geneticamente alla determinazione delle caratteristiche del nuovo organismo, tuttavia, recentemente, \u00e8 stato confermato nei fasmidi quello che gi\u00e0 si era osservato nell'anellide Lumbricillus lineatus, in cui la presenza degli spermi nelle uova ginogenetiche esplica una funzione regolatrice dello sviluppo embrionale. In questi casi, infatti, l'uovo si autoattiva e si divide, ma lo sviluppo embrionale non procede se l'uovo non \u00e8 inseminato.\nProbabilmente solo con la presenza di geni maschili in interazione con quelli femminili lo sviluppo embrionale pu\u00f2 attuarsi.\nOrigini.\nLa ginogenesi pone anche un altro interessante problema per quanto riguarda l'origine degli spermi necessari per attivare le uova.\nFrequentemente tale modalit\u00e0 riproduttiva si \u00e8 affermata in specie ermafrodite, alcune delle quali si autoattivano le proprie uova, mentre in altre l'attivazione viene eseguita da spermi di ermafroditi conspecifici (come avviene in vari nematodi e platelminti).\nMa quando si riscontra la ginogenesi in specie gonocoriche, gli spermi necessari all'attivazione devono necessariamente provenire da maschi di specie affini che convivono con quelle ginogenetiche, definiti \"maschi ospiti\", come si \u00e8 dimostrato nel pesce Poecilia formosa, specie ginogenetica che prende in prestito gli spermi dalle specie affini e simpatriche Poecilia latipinna e Poecilia sphenops."}
{"id": "301429", "revid": "580197", "url": "https://it.wikipedia.org/wiki?curid=301429", "title": "Mark Hateley", "text": "Biografia.\n\u00c8 figlio di Tony e padre di Tom, entrambi calciatori.\nCarriera.\nGiocatore.\nClub.\nSegnalatosi in patria con le maglie di e , nel 1984 approd\u00f2 al di Nils Liedholm; qui, il 28 ottobre seguente, superando di testa l'ex rossonero Collovati, segn\u00f2 la rete che permise ai milanisti di battere l' nel derby meneghino dopo sei anni.\nIl suo rendimento in maglia rossonera fu alquanto discontinuo, soprattutto a causa di svariati infortuni: se le prime due annate per l'attaccante britannico furono pressoch\u00e9 discrete, l'ultima (in cui si approssimava lo sbarco degli olandesi e l'inizio dell'era Sacchi) fu povera di gol, solo 2 in campionato, l'ultimo dei quali, con Fabio Capello in panchina, decisivo ai fini di Milan- finita 1-0.\nNel 1987 si trasfer\u00ec al , vincendo un anno dopo il titolo francese in un\u2019annata globalmente ad alti livelli (quattordici le reti stagionali), prima di un\u2019ennesima flessione nelle due annate successive. Nel 1990 pass\u00f2 poi ai , con cui conquist\u00f2 sei campionati e quattro coppe nazionali in sette stagioni. Concluse la carriera con le maglie di , , ancora Rangers, e .\nNazionale.\nConta 32 presenze con l' e 10 con l'Under-21. Con la nazionale maggiore ha disputato i Mondiali del 1986 e gli Europei del 1988.\nPalmar\u00e8s.\nGiocatore.\nNazionale giovanile.\n1984"}
{"id": "301436", "revid": "122120812", "url": "https://it.wikipedia.org/wiki?curid=301436", "title": "Henry Morgan", "text": "All'apice della carriera fu nominato governatore della Giamaica.\nBiografia.\nHenry Morgan era il figlio maggiore di Robert Morgan (nato forse nel 1615), un fattore di una localit\u00e0 nei pressi di Cardiff, in Galles, discendente di un ramo cadetto dei Tredegar Morgans, gli zii di Henry, Thomas e Edward.\nIl primo serv\u00ec nelle Commonwealth forces durante la guerra civile inglese (1642-1649), fu governatore di Gloucester, combatt\u00e9 nelle Fiandre e nel 1665 divenne governatore di Jersey; Edward (circa. 1615-1665). Realista durante la guerra civile, fugg\u00ec nel continente e spos\u00f2 Anna Petronilla, figlia del barone von P\u00f6llnitz, governatore di Lippstadt, fu nominato Vice Governatore della Giamaica nel periodo 1664-65. In quel periodo il nipote Henry si trasfer\u00ec anch'egli nella Americhe: una voce del \"Bristol Apprentice Books\" relativa agli \"Addetti alle Piantagioni Straniere\" del 9 febbraio 1655, recitava \"Henry Morgan di Abergavenny, Operaio, legato a Timothy Tounsend di Bristol, coltellaio, per tre anni, a servire nelle Barbados alle seguenti condizioni.\"\nNon esistono notizie di Morgan prima del 1655. Successivamente egli afferm\u00f2 che aveva abbandonato presto la scuola e che era \"pi\u00f9 aduso alla picca che ai libri\". Alexandre Exquemelin, il medico di Morgan a Panama afferm\u00f2 che aveva un contratto di lavoro alle Barbados. Successivamente Morgan fece causa agli editori per il libello e fu risarcito con duecento sterline. Exquemelin fu costretto a ritrattare la sua affermazione. Nelle successive edizioni quella affermazione non comparve pi\u00f9.\nExquemelin afferm\u00f2 che Morgan era arrivato in Giamaica nel 1658 e si era costruito da solo \"fama e fortuna con il suo valore\". Versioni recenti della sua vita riportano che, nonostante la sua scarsa esperienza come marinaio, Morgan era giunto nei Caraibi per prendere parte al cosiddetto \"Progetto Occidente\", il piano di Cromwell di invadere Hispaniola. La prima battaglia a Santo Domingo fall\u00ec. La flotta si spost\u00f2 quindi in un'isola vicina, sette volte pi\u00f9 piccola, chiamata dagli indigeni Xaymaca, la \"terra del legno e dell'acqua\". Questa volta gli inglesi invasero e conquistarono l'isola. Anche se fu una conquista di ripiego, la Giamaica si rivel\u00f2 un bottino di tutto rispetto, data la sua posizione al centro del Mar dei Caraibi. L'isola avrebbe svolto un ruolo centrale nella guerra dei mari, che da oltre un secolo opponeva Spagna e Inghilterra.\nSuo zio Edward Morgan era Vice Governatore della Giamaica dopo la Restaurazione di Carlo II d'Inghilterra nel 1660. Henry Morgan spos\u00f2 la figlia dello zio, Mary. Morgan fu chiamato \"Capitano Morgan\" che entr\u00f2 a far parte della flotta di Christopher Myngs nel 1663. fece parte della spedizione John Morris e Jackmann quando presero gli insediamenti spagnoli di Vildemos in Messico (sul fiume Tabasco); Trujillo nell'Honduras e Granada in Nicaragua.\nVerso la fine del 1665 Morgan ebbe il comando di una nave nella spedizione di Edward Mansfield, corsaro agli ordini di Sir Thomas Modyford, governatore della Giamaica. Conquistarono le isole di Providencia e Santa Catalina, in Colombia. Quando Mansfield fu catturato dagli spagnoli e giustiziato subito dopo, i corsari elessero Morgan loro ammiraglio.\nAgli ordini di Mansvelt.\nNel 1661, il Commodoro Christopher Mings affid\u00f2 a Morgan il suo primo comando come capitano di una nave e Morgan gioc\u00f2 un ruolo chiave nel Sacco di Campeche del 1663. Continu\u00f2 a saccheggiare le coste del Messico sotto Lord Windsor nel 1665. Allorch\u00e9 Lord Windsor, governatore della Giamaica, rifiut\u00f2 di fermare gli attacchi dei pirati alle navi spagnole, la Corona lo sollev\u00f2 dall'incarico eleggendo al suo posto Sir Thomas Modyford. Bench\u00e9 Modyford giurasse fedelt\u00e0 alla Corona, egli divenne un elemento fondamentale delle spedizioni di Morgan andando contro la parola del re e fornendo a Morgan lettere di corsa per attaccare navi e insediamenti spagnoli. Modyford fu inizialmente nominato governatore delle Barbados per la sua lealt\u00e0 e per i suoi servigi a Re Carlo II durante la Guerra Civile Inglese e per le sue relazioni familiari con il Primo Duca di Albemarle, ma fu poi rimosso dal suo incarico. Modyford fu quindi nominato governatore della Giamaica nel tentativo di salvargli la dignit\u00e0. Questo, oltre alla sconfitta dei Realisti a Worcester, ridusse la lealt\u00e0 di Modyford alla corona. Da governatore, Modyford ebbe l'incarico di richiamare tutti i pirati e i corsari delle Indie occidentali perch\u00e9 l'Inghilterra e la Spagna erano temporaneamente in pace. Tuttavia, la maggior parte di questi bucanieri, Henry Morgan compreso, rifiutarono il rientro o non ricevettero l'ordine di rientro.\nQuando Morgan fece infine ritorno, Modyford aveva gi\u00e0 ricevuto lettere dal Re d'Inghilterra di costringere tutti i pirati a rientrare in porto. Modyford scelse di ignorare questi avvertimenti e continu\u00f2 a rilasciare lettere di corsa perch\u00e9 riteneva fosse per il migliore interesse del re proteggere la Giamaica e questo era un elemento fondamentale al raggiungimento dello scopo. Dato che Modyford desiderava liberarsi della presenza olandese nei Caraibi rilasci\u00f2 una lettera di corsa al Capitano Edward Mansvelt ordinandogli di radunare una flotta di 15 navi con a bordo circa 500-600 uomini. Questi era appena tornato da una edizione al largo delle coste messicane, dove aveva catturati diverse navi al largo di Campeche, Morgan fu nominato vice ammiraglio della flotta. Mansvelt ricevette l'ordine di attaccare l'insediamento olandese di Cura\u00e7ao, ma non appena la ciurma fu in mare aperto fu deciso che Cura\u00e7ao non era abbastanza redditizia per i rischi connessi al suo attacco. Per questo motivo, la ciurma vot\u00f2 che attaccare un altro insediamento sarebbe stato pi\u00f9 redditizio e meno rischioso. In disaccordo con questa decisione, molti bucanieri disertarono la spedizione e tornarono in porto mentre gli altri continuarono con l'Ammiraglio Mansvelt e il Vice Ammiraglio Morgan verso l'attacco all'isola spagnola di Providence.\nQuando la flotta di Morgan e Mansvelt arriv\u00f2 a Providence, gli Spagnoli erano impreparati. Incapaci di organizzare una difesa, gli Spagnoli si arresero con tutti i loro forti. Mansvelt e Morgan decisero spietatamente di distruggere tutti i forti tranne uno. I bucanieri si stabilirono in citt\u00e0 e depredarono tutti i beni mentre Morgan e Mansvelt facevano vela verso la Costa Rica. Alla fine, scorsero una caravella spagnola all'orizzonte e decisero di far rientro in Giamaica per radunare rinforzi cos\u00ec che l'Isola di Providence potesse diventare un'isola abitata e gestita da pirati. Come segno di benevolenza verso i pirati, Modyford nomin\u00f2 suo fratello, Sir James Modyford, governatore di Providence. Nella mente di Mansvelt, l'idea di un insediamento gestito da pirati era brillante. Tuttavia, lui e Modyford trascurano la vera essenza dei pirati: un pirata non \u00e8 un soldato disciplinato e preparato a combattere le migliori armate del mondo quando le armate erano preparate per loro. Piuttosto, i pirati di Mansvelt erano condizionati a assaltare una citt\u00e0 e poi andarsene. Cos\u00ec, il regno pirata di Providence ebbe vita breve perch\u00e9 l'isola venne riconquistata rapidamente dagli spagnoli. Dopo questa spedizione, Modyford fu ancora una volta ripreso dal re d'Inghilterra che chiese ancora una volta il richiamo di tutti i pirati e corsari. E ancora una volta Modyford rifiut\u00f2.\nAvendo avuto sentore che gli Spagnoli pianificavano di attaccare la Giamaica per rappresaglia al saccheggio di Providence, Modyford forn\u00ec un nuovo mandato ai bucanieri. questa volta direttamente a Morgan. Obiettivo era di fare prigionieri cittadini spagnoli allo scopo di proteggere l'isola di Giamaica. Modyford si serv\u00ec della scusa di proteggere l'influenza del Re sulle Americhe, ma si trattava semplicemente di una scusa per il suo progetto personale di far denaro e mantenere il posto di Governatore della Giamaica. Ciononostante, Morgan radun\u00f2 una flotta di 10 navi in un modo piuttosto diverso da quello di solito adottato dalla maggior parte degli ammiragli a quel tempo. Invece di mandare un proclama per attirare i bucanieri disponibili della regione, Morgan salp\u00f2 verso i luoghi dove era pi\u00f9 probabile trovare dei pirati. Quando arriv\u00f2 in questi porti, indoss\u00f2 abiti si seta, oro e gioielli, per apparire estremamente ricco. Ci\u00f2 attir\u00f2 pi\u00f9 adepti intorno a lui. Il passaparola gli procur\u00f2 500 dei migliori pirati della zona.\nPuerto Principe: primo comando indipendente.\nNel 1667, Modyford incaric\u00f2 Morgan di catturare dei prigionieri spagnoli a Cuba per svelare i dettagli del minacciato attacco alla Giamaica. Con 10 navi e 500 uomini, Morgan sbarc\u00f2 sull'isola di Hispaniola e cattur\u00f2 e saccheggi\u00f2 Puerto Principe.\nModyford pressoch\u00e9 immediatamente affid\u00f2 a Morgan un'altra spedizione contro gli Spagnoli. Il gallese procedette a distruggere le coste di Cuba. In una riunione tenuta da Morgan prima della partenza, egli aveva proposto di attaccare l'Avana. Per quanto questo suggerimento dimostrasse la sua arroganza, dopo molte discussioni fu deciso che gli uomini non erano sufficienti per prendere l'Avana e Puerto Principe venne scelta come preda alternativa. Mentre era in caccia delle navi spagnole, la flotta di Morgan fu investita da forti burrasche che la spinsero sulle coste meridionali dell'odierna Cuba, esattamente dalla parte opposta al punto in cui sarebbe dovuto sbarcare. A causa del terribile viaggio, gli uomini di Morgan si ritrovarono con poco cibo e poca acqua e furono costretti a sbarcare sulle coste meridionali per fare provviste invece di continuare verso le coste settentrionali di Cuba.\nUna volta sbarcati, la ciurma incontr\u00f2 un equipaggio francese anch'esso spiaggiato ed in cerca di provviste cosicch\u00e9 si decise di procedere insieme. Un prigioniero spagnolo che Morgan teneva come ostaggio fugg\u00ec e riusc\u00ec ad avvertire i cittadini di Puerto Principe dell'imminente attacco. I cittadini rapidamente abbandonarono la citt\u00e0 portandosi dietro i propri averi, lasciando poca roba per i bucanieri. Dopo aver perlustrato la citt\u00e0 e torturato i residenti per spremere loro informazioni sul nascondiglio dei loro beni, la flotta di Morgan riusc\u00ec a racimolare soltanto 50.000 pezzi da otto, assolutamente insufficienti a pagare i debiti che i bucanieri avevano contratto in Giamaica. Per questo motivo decisero di procurarsi un bottino pi\u00f9 ricco prima di far rientro a Port Royal.\nAttacco a Portobello.\nPer coprire i loro debiti, Morgan e i suoi uomini decisero di attaccare una citt\u00e0 con notevoli tesori, Portobelo, nell'odierna Panama che allora era la terza pi\u00f9 importante citt\u00e0 spagnola del Nuovo Mondo, il che ne faceva un obiettivo scontato per i bucanieri. Inoltre, Portobello era considerata il centro del commercio spagnolo nelle Americhe, dato che i suoi depositi contenevano beni e valori di molti ricchi mercanti. Data la sua enorme concentrazione di ricchezze era notevolmente protetta da tre forti spagnoli.\nTuttavia, l'equipaggio francese rifiut\u00f2 di prendere parte alla spedizione perch\u00e9 non andavano d'accordo con quello inglese di Morgan. In base a un resoconto, ci fu una disputa tra un marinaio inglese e francese durante il saccheggio di Porto Principe che essi decisero di risolvere con un duello. Tuttavia, l'inglese accoltell\u00f2 il francese alla schiena prima dell'inizio del duello. I Francesi chiedevano vendetta ma Morgan li plac\u00f2 mettendo il colpevole in catene e promettendo di fare giustizia in Giamaica. Di ritorno in Giamaica, Morgan mantenne la parola e fece impiccare il colpevole. Ciononostante, i Francesi pensarono che Morgan li volesse ingannare lasciandoli fuori dalla spartizione del bottino. Ci\u00f2 avrebbe rovinato la reputazione della maggior parte dei pirati ma non quella di Morgan, che fece vela per saccheggiare Portobelo con la sua flotta originale di 10 navi e 500 uomini.\nAllorch\u00e9 la flotta raggiunse l'insediamento della costa settentrionale del Sudamerica, i bucanieri trovarono le fortezze molto minacciose. Per questo motivo, Morgan pronunci\u00f2 un discorso di incitamento in cui prometteva ai marinai oro e argento ricordando che gli Spagnoli non sapevano della loro presenza. Al tramonto del sole, le navi iniziarono a far vela verso Puerto do Naos, da dove un fiume li avrebbe portati fino a Portobelo. In possesso di informazioni fornite da un prigioniero, i bucanieri riuscirono a prendere di sorpresa il primo forte. Gli uomini d'arme di Morgan attaccarono i soldati di presidio al forte, alcuni ancora addormentati nei loro letti. Gli uomini di Morgan furono invece accolti da un pesante fuoco di sbarramento dal secondo forte ma riuscirono lo stesso a catturarlo scalando le mura ma perdendo molte vite umane. Tuttavia, i bucanieri ritennero di aver preso i primi due forti facilmente e si accanirono sul terzo permettendo infine di impadronirsi della citt\u00e0.\nNon molto tempo dopo, gli Spagnoli contrattaccarono nel tentativo di proteggere le loro ricchezze e il loro centro commerciale, ma i bucanieri erano preparati alla battaglia e Morgan organizz\u00f2 un'imboscata della flotta in uno stretto passaggio. Dopo aver sconfitto la pi\u00f9 potente flotta spagnola, Morgan ed i suoi uomini rimasero a Portobello per due mesi, nel corso dei quali si impadronirono di tutte le ricchezze che poterono trovare e chiesero un riscatto agli spagnoli per la salvezza della citt\u00e0 e dei cittadini. Solo con i riscatti, Morgan guadagn\u00f2 circa 100.000 pezzi da otto per un totale di 200.000 pezzi da otto. In una premonizione dei futuri successi di Morgan, il Governatore di Panama gli invi\u00f2 un messaggio chiedendogli come avesse fatto a cacciare gli spagnoli dalla loro citt\u00e0 con una forza cos\u00ec ridotta. Il messaggio era accompagnato da un anello di smeraldi e dalla richiesta di non attaccare Panama. Per tutta risposta, Morgan invi\u00f2 al governatore una pistola come esempio delle armi usate per catturare Portobello e un messaggio nel quale lo informava che intendeva andare a riprendersi la pistola da lui a Panama. Subito dopo, l'Inghilterra invi\u00f2 a Port Royal la HMS Oxford (come dono per proteggere Port Royal). Port Royal la diede a Morgan per favorire la sua carriera.\nModyford era gi\u00e0 stato avvisato di richiamare i suoi pirati, e il suo recente incarico a Morgan lo aveva di nuovo posto sotto pressione da parte della Corona. Modyfors denunci\u00f2 ufficialmente gli attacchi della citt\u00e0, dicendo che approvava soltanto gli attacchi alle navi. Tent\u00f2 di giustificare l'incarico conferito a Morgan sottolineando le voci di una possibile invasione spagnola della Giamaica. Tuttavia, egli non credeva che riferire semplicemente una voce su un possibile attacco sarebbe stato sufficiente a salvargli posto e dignit\u00e0, sicch\u00e9 decise di tentare di provocare gli Spagnoli ad attaccare effettivamente la Giamaica. Anche se sembrava illogico, Modyford sperava di coprire l'incarico conferito a Morgan conferendogliene un altro. Morgan fu nominato quindi dal governatore \"Comandante in Capo di tutte le navi da guerra\" della Giamaica.\nNel 1659 divenne bucaniere, compiendo il primo saccheggio a Santiago de los Caballeros (Repubblica Dominicana), e partecip\u00f2 a varie spedizioni nelle Antille contro gli Spagnoli. Cinque anni dopo ricevette la lettera di corsa nell'isola di Giamaica: suo zio Edward, vicegovernatore di Port Royal, gli regal\u00f2 una nave di 50 tonnellate con la quale fino al 1666 comp\u00ec diverse imprese. Edward Mansfield lo volle nella sua flotta, ma Morgan abbandon\u00f2 durante la prima missione.\nIl governatore della Giamaica Thomas Modyford gli affid\u00f2 varie missioni ancora contro gli Spagnoli: nel 1668 saccheggi\u00f2 Puerto Principe (Cuba) e Portobello (Panama) e un anno dopo Cartagena e Maracaibo. I saccheggi proseguirono anche nel 1670 tra Panama e le isole colombiane di Providencia e Santa Catalina, conquistata nonostante la guerra di corsa fosse stata dichiarata illegale dal Trattato di Madrid del 1526. Una base per le azioni contro le coste della Nuova Granada e il Venezuela si trovava nella isola La Tortuga.\nNel 1670 Morgan ebbe il comando della flotta militare della Giamaica, ma nel 1671, a pace conclusa, venne arrestato e condotto a Londra: l'arresto fu quasi sicuramente un'esigenza diplomatica, perch\u00e9 l'anno dopo fu liberato per intervento di Carlo II e nominato vicegovernatore della Giamaica. Lord Richard Vaughan, Lord Lieutenant della contea di Glamorgan, lo incaric\u00f2 di incoraggiare la pirateria.\nNel 1675 Morgan inizi\u00f2 a combattere la pirateria, procedendo alla cattura di molti dei suoi ex compagni. Queste operazioni gli consentirono di arricchirsi e divenire potente, fino ad essere nominato nel 1680 governatore della Giamaica e stabilirsi in quello che fu il suo quartier generale di sempre: la base di Port Royal. La sua carriera politica per\u00f2 dur\u00f2 poco: nel 1683 venne escluso dal Consiglio della Colonia e sospeso da ogni funzione.\nMor\u00ec per cirrosi epatica a Port Royal alle ore 11 del 25 agosto 1688 e venne sepolto nel cimitero di Palisadoes con funerali grandiosi. Quattro anni dopo la morte di Morgan, Port Royal fu colpita da un violento terremoto che la fece sprofondare sotto il livello del mare, trascinando con se la tomba del pirata che giace ancora li."}
{"id": "301438", "revid": "767487", "url": "https://it.wikipedia.org/wiki?curid=301438", "title": "L.A. Confidential (film)", "text": "L.A. Confidential \u00e8 un film del 1997 diretto da Curtis Hanson con Russell Crowe, Guy Pearce e Kevin Spacey. Il soggetto \u00e8 tratto dall'omonimo romanzo di James Ellroy, con sceneggiatura di Brian Helgeland e Curtis Hanson.\nIl gruppo di interpreti comprende anche Kim Basinger, nei panni di Lynn Bracken, una prostituta d'alto bordo sosia dell'attrice Veronica Lake; Danny DeVito, nelle vesti di Sid Hudgens, che tramite il giornale scandalistico da lui diretto, \"Hush-Hush\", ci mostra la Los Angeles degli anni Cinquanta, la citt\u00e0 degli angeli e dei sogni torbida con un fondo dominato da malavitosi come Mickey Cohen (Paul Guilfoyle); infine, James Cromwell, che interpreta il capitano della polizia Dudley Smith.\nIl film, che \u00e8 stato presentato in concorso al 50\u00ba Festival di Cannes, ripercorre anche avvenimenti realmente avvenuti e tristemente noti come il \"Natale di sangue\" del 1951. Nel 2015 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nLos Angeles, inizio anni '50. Tre agenti di polizia, Bud White, Ed Exley e Jack Vincennes, hanno modi molto diversi di far rispettare la legge: Exley, figlio di un detective ucciso in servizio da un criminale impunito, ambisce a superare la fama del padre, ma \u00e8 anche irreprensibile e ligio al dovere; White, che a dodici anni ha assistito alla morte della madre per mano del padre, ha il pallino di aiutare le donne e ricorre spesso alla violenza; Vincennes \u00e8 un investigatore della squadra antidroga (gli altri due lavorano alla Omicidi) che lavora anche come consulente tecnico per la serie televisiva \"Lampi di Gloria\", un dramma poliziesco di successo ma soprattutto collabora con Sid Hudgens, direttore del giornale scandalistico \"Zitti-Zitti\" (in originale Hush-Hush) per individuare e arrestare le celebrit\u00e0 ottenendo in cambio generose mazzette da quest'ultimo.\nWhite, nella sua ossessiva caccia ai picchiatori di donne, si imbatte in Leland \"Buzz\" Meeks, un ex poliziotto che lavora come autista del ricco Pierce Patchett. A seguito del \"Natale di sangue\", un episodio chiave di brutalit\u00e0 poliziesca avvenuto la vigilia di Natale in carcere contro alcuni messicani, White e il suo compagno Dick Stensland vengono licenziati dal corpo della polizia con la testimonianza da parte di Exley, che White inizia a odiare. Tuttavia White ottiene nuovamente il distintivo per mano del capitano della polizia Dudley Smith, che si serve di lui per malmenare i criminali provenienti dall'estero che tentano di prendere il controllo della malavita organizzata di Los Angeles dopo l'arresto di Mickey Cohen, il quale ha lasciato un vuoto di potere.\nQuando Stensland viene trovato morto tra le vittime del caso del Nite Owl, una caffetteria in cui \u00e8 stata commessa una strage, Exley assume personalmente l'indagine e cerca di far luce sul caso, unendo le forze con Vincennes, il quale \u00e8 alla ricerca di un grosso successo professionale per risollevarsi dalla degradazione inflittagli per aver preso parte al pestaggio del Natale di sangue. Hudgens confida a Vincennes di avere scoperto che il procuratore distrettuale Ellis Loew \u00e8 gay e tenta di esporlo e fare scandalo avvicinandogli l'attore bisessuale Matt Reynolds; tuttavia, quando Vincennes scopre che Reynolds \u00e8 stato assassinato, si tenta di risolvere il caso e risalire all'omicida.\nIntanto, tre pregiudicati afroamericani accusati della strage del Nite Owl vengono uccisi da Exley durante una sparatoria. Bench\u00e9 il caso del Nite Owl sembri il risultato di una semplice rapina, Exley e White, nelle loro indagini separate, scoprono molti indizi che suggeriscono corruzione nel corpo della polizia; tra le vittime del Nite Owl, White riconosce una ragazza, Susan Lefferts, che aveva visto in macchina la notte in cui incontr\u00f2 Meeks e Patchett: White risale a Patchett, il quale gestisce il \"Fleur-de-Lis\", un notevole giro di prostitute che sottopone a operazioni chirurgiche per farle assomigliare a dive del cinema (Susan aveva l'aspetto di Rita Hayworth). White inizia una relazione con Lynn Bracken, una delle prostitute di Patchett, che ha le sembianze di Veronica Lake, e in seguito scopre il cadavere di Meeks, nascosto nello scantinato della madre di Susan.\nQuando Vincennes riporta le sue scoperte e connessioni tra il caso del Nite Owl e l'omicidio di Reynolds al capitano Smith, questi si rivela essere il vero colpevole, in quanto aveva incaricato due suoi scagnozzi di compiere la strage per uccidere Stensland e impossessarsi dell'eroina che questi aveva ottenuto uccidendo Meeks, che a sua volta si era impossessato di una partita di droga di Cohen. Smith uccide Vincennes con un proiettile al petto, e in seguito usa Hudgens e Lynn per fare in modo che questa amoreggi con Exley, mostrando poi le foto di loro due a White, che va su tutte le furie. Convinto che White uccider\u00e0 Exley, Smith fredda Hudgens. White raggiunge Exley alla stazione di polizia e si mette a picchiarlo furiosamente, ma alla fine Exley riesce a fermarlo facendogli capire che Smith \u00e8 corrotto e lo sta usando per i suoi scopi.\nExley e White uniscono le forze per fermare Smith e ottengono prove interrogando il procuratore distrettuale, indotto al silenzio da Smith grazie all'affare scandaloso con Reynolds, che il capitano corrotto aveva ottenuto tramite Hudgens. In seguito Exley e White trovano Patchett morto, ucciso simulando un suicidio; questo perch\u00e9 Smith vuole prendere il posto lasciato da Cohen: tutti gli omicidi avevano infatti lo scopo di sistemare quanto lasciato in sospeso e di eliminare tutti coloro che avrebbero potuto inchiodare alle proprie responsabilit\u00e0 il poliziotto corrotto. Infine Exley e White vengono attirati in una trappola dagli sgherri di Smith, ma al termine di una sparatoria riescono a ucciderli tutti, finch\u00e9 Smith non li raggiunge e spara a White allo zigomo dopo che lo stesso ha salvato Exley spingendolo fuori dalla linea di fuoco. Rimasto solo con Exley e con la polizia in arrivo, Smith gli consiglia di stare al gioco, ma Exley lo uccide non appena Smith gli volta le spalle.\nConsci del fatto che, se Exley testimoniasse rivelando a tutti i crimini di Smith, rovinerebbe l'immagine della polizia di Los Angeles, i funzionari accettano di riconoscergli un encomio pur di mantenere il silenzio, e cos\u00ec Smith viene considerato un poliziotto morto eroicamente in una sparatoria, mentre Exley riceve una medaglia al valore per i propri servizi. Insignito dell'onorificenza, Exley incontra Lynn, che ha abbandonato la sua professione per stare con White, sopravvissuto alla sparatoria ma incapace di parlare; i tre quindi si salutano e si separano: Exley rimane a Los Angeles, mentre Lynn e White si recano in Arizona, Stato natale della donna."}
{"id": "301440", "revid": "647919", "url": "https://it.wikipedia.org/wiki?curid=301440", "title": "Return to the batcave (film)", "text": ""}
{"id": "301442", "revid": "122287146", "url": "https://it.wikipedia.org/wiki?curid=301442", "title": "Shining Force II", "text": "Shining Force II \u00e8 un videogioco di tipo GdR tattico, sviluppato da Camelot Software Planning e pubblicato dalla SEGA per la console Sega Mega Drive nel 1993 in Giappone e in Nordamerica ed in Europa nell'anno successivo.\nLa trama di Shining Force II non \u00e8 collegata con quella del titolo precedente; tuttavia, la versione giapponese del titolo per Sega Game Gear \"\" suggerisce una connessione tra i due episodi.\nTrama.\nSlade e i suoi due scagnozzi entrano nella Caverna del passato per rubare le pietre della luce e dell'oscurit\u00e0. Sfortunatamente, tali pietre rappresentavano un sigillo per tenere imprigionato il temibile Zeon, che ora potr\u00e0 cos\u00ec avere modo di ricompattare il suo esercito e partire alla conquista del mondo. Sar\u00e0 compito di Bowie, comandante delle Shining Force, contrastare le forze di Zeon."}
{"id": "301443", "revid": "647919", "url": "https://it.wikipedia.org/wiki?curid=301443", "title": "Return to the batcave", "text": ""}
{"id": "301444", "revid": "647919", "url": "https://it.wikipedia.org/wiki?curid=301444", "title": "Return to the Batcave", "text": ""}
{"id": "301445", "revid": "13938", "url": "https://it.wikipedia.org/wiki?curid=301445", "title": "Problemi irrisolti nella matematica", "text": ""}
{"id": "301448", "revid": "125265072", "url": "https://it.wikipedia.org/wiki?curid=301448", "title": "NURBS", "text": "NURBS \u00e8 un acronimo che sta per Non Uniform Rational Basis-Splines, traducibile in \"Splines razionali non uniformi definite da una base\", una classe di curve geometriche utilizzate in computer grafica per rappresentare curve e superfici.\nUna NURBS \u00e8 la rappresentazione matematica che i software, ad esempio i sistemi CAD, usano per creare gli oggetti geometrici, per definirne accuratamente la forma.\nLe curve NURBS sono una generalizzazione delle curve B-Spline e delle curve di B\u00e9zier.\nStoria.\nPrima che fossero inventati i computer, i progetti venivano disegnati a mano su carta con vari strumenti da disegno. I righelli erano usati per le rette, i compassi per le circonferenze, e i goniometri per gli angoli. Ma molte forme, come la curva libera di un arco di nave, non potevano essere disegnate con questi strumenti. Sebbene queste curve potessero essere disegnate a mano libera sul foglio da disegno, i costruttori navali spesso necessitavano di una versione a grandezza naturale che non poteva essere fatta a mano. Tali grandi disegni erano eseguiti con l'aiuto di strisce a spessore variabile di legno (di limone) o altro materiale elastico, chiamate flessibili (in inglese \"spline\"). I flessibili (spline) erano tenuti in posizione in un certo numero di punti dai pesi (in inglese \"ducks\"); fra i pesi (ducks), il flessibile assumeva una forma \"avviata\" (cio\u00e8 senza discontinuit\u00e0 n\u00e9 punti angolosi n\u00e9 variazioni brusche di curvatura); scegliendo il tipo di flessibile con la distribuzione di spessore pi\u00f9 opportuna si potevano ottenere le curve migliori di caso in caso.\nNel 1946, i matematici cominciarono a studiare la forma della spline e derivarono la formula polinomiale conosciuta come curva spline o funzione spline. I. J. Schoenberg diede il nome di funzione spline data la sua somiglianza alla spline meccanica utilizzata dai disegnatori.\nQuando i computer vennero introdotti al processo di progettazione, le propriet\u00e0 fisiche di tali spline furono studiate in modo che potessero essere modellate con precisione matematica e riprodotte quando necessario. Il lavoro pionieristico fu fatto in Francia dall'ingegnere Pierre B\u00e9zier della Renault, e dal fisico e matematico Paul de Casteljau della Citro\u00ebn. Entrambi lavorarono quasi parallelamente, ma poich\u00e9 B\u00e9zier pubblic\u00f2 i risultati del proprio lavoro, le curve furono dette \"di B\u00e9zier\" mentre il nome di Casteljau \u00e8 solo legato ai relativi algoritmi.\nAll'inizio le NURBS erano utilizzate solo nei pacchetti CAD proprietari delle compagnie automobilistiche. Pi\u00f9 tardi sarebbero diventati parte standard dei pacchetti di computer grafica.\nIl rendering interattivo e in tempo reale delle curve e delle superfici NURBS fu reso disponibile per fini commerciali per la prima volta sulle workstation della Silicon Graphics nel 1989. Nel 1993, il primo modellatore interattivo per le NURBS su PC, chiamato \"N\u00f6RBS\", venne sviluppato da CAS Berlin, una piccola startup che collaborava con Universit\u00e0 Tecnica di Berlino. Oggi la maggior parte delle applicazioni grafiche professionali per computer, offrono la tecnologia NURBS, che \u00e8 spesso realizzata per mezzo dell'integrazione di un motore NURBS proveniente da una azienda specializzata.\nAspetti teorici.\nLe geometrie NURBS hanno cinque importanti caratteristiche che le rendono una scelta ideale per la modellazione assistita da computer.\nCurve e superfici NURBS si comportano in modo analogo, per cui la terminologia tecnica ad esse relative \u00e8 pressoch\u00e9 la stessa. Una curva NURBS \u00e8 definita da quattro caratteristiche: il grado, i vertici di controllo, i nodi e la regola di stima.\nCi sono due tipologie di curve NURBS: le curve EP passano per i punti immessi dall'utente. Questi prendono il nome di punti finali (EP - End Points), mentre le curve CV invece si avvicinano solamente ai punti immessi. I punti immessi prendono il nome di vertici di controllo (CV - control vertices), chiamati in alcuni programmi \"punti di controllo\".\nGrado.\nIl grado \u00e8 un numero intero positivo. Di solito vale 1, 2, 3, 4 o 5, anche se pu\u00f2 essere qualunque numero intero.\nDi solito, le rette e le polilinee NURBS hanno grado 1, le circonferenze NURBS hanno grado 2 e la maggior parte delle curve free-form ha grado 3 o 5. Invece di indicare il grado della curva con il rispettivo numero, si possono usare i termini lineare, quadratico, cubico e quintico. Lineare significa di grado 1, quadratico significa di grado 2, cubico significa di grado 3 e quintico significa di grado 5. Le curve cubiche sono quelle pi\u00f9 utilizzate. Curve del quinto e del sesto ordine sono a volte utili, ma curve di ordini maggiori non vengono praticamente mai usate perch\u00e9 portano a problemi numerici interni e tendono a richiedere tempi di calcolo sproporzionati. Il grado 1 crea delle poligonali spezzate; maggiore \u00e8 il grado, maggiore \u00e8 la loro malleabilit\u00e0 (capacit\u00e0 di effettuare curve molto strette).\nA volte, si pu\u00f2 far riferimento all'ordine di una curva NURBS. L'ordine di una curva NURBS \u00e8 un numero intero positivo uguale a formula_1. Di conseguenza, il grado corrisponde a formula_2. L'ordine di una curva NURBS definisce il numero di vertici di controllo vicini che influenzano ogni punto della curva.\n\u00c8 possibile aumentare il grado di una curva NURBS senza cambiarne la forma. In genere, non \u00e8 invece possibile ridurre il grado di una curva NURBS senza modificarne la forma.\nVertici di controllo.\nI vertici di controllo sono una fila di punti in numero almeno pari a formula_1.\nUno dei modi pi\u00f9 semplici per modificare la forma di una curva NURBS consiste nel variare la posizione dei suoi vertici di controllo.\nAd ogni vertice di controllo \u00e8 associato un peso (ossia la sua capacit\u00e0 di attrarre la curva). Tranne che per alcune eccezioni, i pesi sono numeri positivi. Quando i vertici di controllo di una curva hanno tutti lo stesso peso (di solito 1), la curva viene denominata \"non razionale\". In caso contrario, \u00e8 detta razionale. La lettera R dell'acronimo NURBS sta per \"razionale\" e indica che una curva NURBS pu\u00f2 essere razionale. Nella pratica, la maggior parte delle curve NURBS sono non razionali. Alcune curve NURBS (circonferenze ed ellissi ne sono un chiaro esempio) sono sempre razionali.\nNodi.\nI nodi (knots) sono una fila di numeri pari a formula_4, ove formula_5 rappresenta il numero di vertici di controllo. Questa sequenza di numeri che precisa la definizione parametrica della curva \u00e8 detta anche \"vettore dei nodi\". In questo contesto, il termine vettore non sta a significare una direzione 3D.\nLa sequenza di numeri dei nodi deve soddisfare diverse condizioni tecniche. Di norma, per assicurarsi che queste condizioni tecniche siano soddisfatte, si richiede che i numeri siano gli stessi o maggiori man mano che si procede verso la fine della lista e si limita il numero di valori ripetuti ad un numero non maggiore del grado. Per esempio, per una curva NURBS di grado 3 con 11 vertici di controllo, la sequenza 0,0,0,1,2,2,2,3,7,7,9,9,9 \u00e8 una sequenza di nodi soddisfacente. La sequenza 0,0,0,1,2,2,2,2,7,7,9,9,9 non \u00e8 invece accettabile perch\u00e9 sono presenti quattro numeri \"2\" e \"4\" \u00e8 maggiore del grado della curva in esame (3).\nIl numero di volte in cui il valore di un nodo si ripete \u00e8 detto \"molteplicit\u00e0 del nodo\". Nella sequenza di nodi soddisfacente riportata in precedenza (0,0,0,1,2,2,2,3,7,7,9,9,9), il valore del nodo 0 ha molteplicit\u00e0 3, il valore del nodo 1 ha molteplicit\u00e0 1, il valore del nodo 2 ha molteplicit\u00e0 3, il valore del nodo 7 ha molteplicit\u00e0 2 ed il valore del nodo 9 ha molteplicit\u00e0 3. Si dice che un nodo ha molteplicit\u00e0 piena se il suo valore si ripete tante volte quante il grado. Nell'esempio, i valori dei nodi 0, 2 e 9 hanno molteplicit\u00e0 piena. Il valore di un nodo che figura una volta sola \u00e8 detto nodo semplice. Nell'esempio, i valori dei nodi 1 e 3 sono nodi semplici.\nSe una sequenza di nodi inizia con un nodo a molteplicit\u00e0 piena, segue con dei nodi semplici, termina con un nodo a molteplicit\u00e0 piena e tutti i valori sono ugualmente spaziati, i suoi nodi sono detti uniformi. Per esempio, se una curva NURBS di grado 3 con 7 punti di controllo ha una sequenza 0,0,0,1,2,3,4,4,4, i suoi nodi saranno uniformi. I nodi della sequenza 0,0,0,1,2,5,6,6,6, per esempio, non saranno invece uniformi. I nodi senza uniformit\u00e0 si dicono appunto non uniformi. Le lettere N ed U dell'acronimo NURBS stanno per \"non uniformi\" ed indicano che i nodi di una curva NURBS possono essere non uniformi.\nValori di nodo ripetuti all'interno di una sequenza di nodi rendono la curva NURBS meno smussata. Un nodo a molteplicit\u00e0 piena nel mezzo di una sequenza di nodi indica che c'\u00e8 una zona nella curva NURBS che pu\u00f2 essere associata ad una discontinuit\u00e0. Per questa ragione, alcuni designer preferiscono aggiungere e rimuovere i nodi e quindi regolare i vertici di controllo per ottenere delle curve dalle forme pi\u00f9 smussate o pi\u00f9 spigolose. Poich\u00e9 il numero dei nodi \u00e8 pari a formula_4, in cui formula_5 \u00e8 il numero di punti di controllo, l'aggiunta di nodi comporta l'aggiunta di punti di controllo, cos\u00ec come la loro rimozione implica la rimozione di punti di controllo. \u00c8 possibile inserire dei nodi in una curva NURBS senza cambiarne la forma. La rimozione di nodi, in genere, cambia invece la forma di una curva.\nNodi e punti di controllo.\nUn comune malinteso \u00e8 dato dal fatto di accoppiare ciascun nodo con un vertice di controllo. Ci\u00f2 \u00e8 vero solo per le NURBS di grado 1 (polilinee). Per NURBS di grado maggiore, sono presenti gruppi di formula_8 nodi che corrispondono a gruppi di formula_1 vertici di controllo. Per esempio, si supponga di avere una NURBS di grado 3 con 7 punti di controllo e nodi 0,0,0,1,2,5,8,8,8. I primi quattro vertici di controllo sono raggruppati con i primi sei nodi. I vertici di controllo dal secondo al quinto sono raggruppati con i nodi 0,0,1,2,5,8. I vertici di controllo dal terzo al sesto sono raggruppati con i nodi 0,1,2,5,8,8. Gli ultimi quattro vertici di controllo sono raggruppati con gli ultimi sei nodi.\nAlcuni modellatori usano obsoleti algoritmi per la stima di una NURBS e richiedono due ulteriori valori di nodo per un totale di formula_10 nodi. Il numero di punti finali formula_11, di vertici di controllo formula_12 e il grado della curva sono legati dalle formule (equivalenti):\nRegola di stima.\nLa regola di stima di una curva \u00e8 una formula matematica che assegna un numero a un punto.\nLa regola di stima NURBS \u00e8 una formula che riguarda il grado, i punti di controllo e i nodi. Essa calcola le cosiddette funzioni base B-spline. Le lettere BS nell'acronimo NURBS stanno per \u201cbasis spline\u201d. Il numero con il quale si avvia la regola di stima \u00e8 detto \"parametro\". Possiamo pensare alla regola di stima come ad una \"scatola nera\" che riceve un parametro e genera la posizione di un punto. Il grado, i nodi e i vertici di controllo determinano il modo in cui lavora questa \"scatola nera\".\nSuperfici NURBS.\nOltre che per descrivere le curve, le NURBS possono essere estese anche al caso bidimensionale per descrivere le superfici. In questo caso si parla di vertici di controllo, surface patch, grado e parametri u e v. Dal momento che si tratta di superfici bidimensionali, le coordinate dei punti che vi appartengono vengono determinate da due parametri, chiamati formula_15 e formula_16. I pezzi di superficie (surface patch) sono in un certo senso l'equivalente degli EP per una superficie NURBS. Il numero di surface patch (formula_17) \u00e8 legato al numero di CV in modo analogo agli EP:\nTutte le superfici NURBS derivano da una deformazione spaziale di una griglia di superfici quadrate (le surface patch) affiancate."}
{"id": "301449", "revid": "123607815", "url": "https://it.wikipedia.org/wiki?curid=301449", "title": "Costo", "text": "Il costo, nell'economia, direzione aziendale e contabilit\u00e0, indica l'espressione in moneta o altro valore numerario del valore dei beni e servizi utilizzati per la produzione o l'acquisto di un bene o servizio. Pu\u00f2 essere determinato sulla base di valutazioni interne al soggetto economico che lo detiene o in transazioni economiche con terze economie.\nIl costo di un bene esprime il valore dei fattori impiegati per la sua realizzazione. Si pu\u00f2 avere un costo di produzione in senso stretto, cos\u00ec come un costo complessivo che comprende anche i costi di vendita e distribuzione, i costi generali, i costi di promozione, imposte e altri oneri generali. Il costo del bene, \u00e8 quindi distinto dal prezzo che rappresenta invece il valore di mercato del bene, vale a dire il valore al quale viene ceduto a terzi. La determinazione del costo pu\u00f2 avvenire attraverso numerose modalit\u00e0 e tenendo conto di pi\u00f9 variabili, in funzione dello scopo specifico di determinazione di detto valore economico.\nTipologie.\nIn microeconomia si distinguono i seguenti costi:\nI costi fissi sono costi che non variano proporzionalmente al crescere del volume della produzione. Il comportamento di tali costi \u00e8 quindi, nel breve periodo, indipendente dai livelli di produzione. L'aggettivo fisso non indica quindi l'invariabilit\u00e0 nel tempo ma la mancanza di relazione di causa effetto tra la variazione del costo e quella dei livelli di output. Tipici esempi di costi fissi delle somme dovute a titolo di locazione, il salario dei lavoratori dipendenti, le assicurazioni.\nI costi semivariabili sono costi il cui comportamento \u00e8 in parte influenzato dai livelli della produzione: una quota del costo si presenta comunque anche in assenza di produzione mentre l'altra quota ha ragione d'essere e varia solo in funzione dei livelli di output. Esempi di costi semivariabili sono l'energia elettrica, alcuni costi di manutenzione, costi di logistica.\nI costi variabili o incrementali sono costi direttamente influenzati dai livelli della produzione. Questa tipologia di costi non esiste in assenza di produzione e varia al variare dei livelli della produzione. Esempio principale di costi variabili sono le materie prime.\nCosti totali.\nI costi totali sono la somma dei costi fissi e dei costi variabili:\nLa caratteristica dei costi fissi \u00e8 che nel lungo periodo possono venire eliminati.\nUn esempio di funzione TC(Q)=500+3Q (funzione lineare)\nIn questo caso 500 sono i costi fissi perch\u00e9 non dipendono dalla produzione e 3Q i costi variabili che, come possiamo notare, sono dipendenti dalla quantit\u00e0 prodotta Q.\nProdurre 10 pezzi coster\u00e0 allora TC= 500+30=530\nCosti marginali.\nI costi marginali riferiscono il costo di una unit\u00e0 supplementare di produzione.\nGraficamente sono la pendenza della curva TC (nell'immagine sono in rosso). Come si pu\u00f2 notare nell'immagine sottostante, i costi MC1 hanno pendenza inferiore ai costi MC2, ci\u00f2 significa che se si stanno producendo Q1 unit\u00e0, la produzione di un'ulteriore unit\u00e0 (quantit\u00e0 in MC1) costa meno rispetto alla produzione di una unit\u00e0 in pi\u00f9 se l'attuale livello di produzione \u00e8 pari a Q2 (quantit\u00e0 in MC2).\nMatematicamente i costi MC si calcolano derivando la funzione dei costi totali TC(Q) rispetto alla produzione Q. Con TC(Q)=500+3Q, otterremo che MC=3.\nCosti medi.\nI costi medi riferiscono il costo di una singola unit\u00e0 di produzione.\nGraficamente sono l'angolo che si forma tra un punto della curva TC e l'origine (il punto 0/0), nell'immagine la linea in azzurro. Come si pu\u00f2 notare nell'esempio sottostante ATC1 \u00e8 maggiore di ATC2 (guardando l'angolo formato dalle linee), ci\u00f2 significa che produrre Q2 (quantit\u00e0 in ATC2) fa s\u00ec che i costi per una unit\u00e0 sono inferiori che produrre Q1 (quantit\u00e0 in ATC1).\nManteniamo la funzione TC(Q)=500+3Q come sopra, produrre 10 unit\u00e0 significa che TC=530 e ogni unit\u00e0 prodotta costa dunque AC(10)=530/10=53 (Euro al pezzo p.es.)\nAumentando la produzione a Q=20 troviamo che TC(20)=560 e AC(20)=560/20=28 (ad esempio euro al pezzo).\nCosto unitario.\nIl costo unitario \u00e8 il costo medio di ogni singola unit\u00e0 prodotta ed \u00e8 dato dalla divisione fra costo totale (\"C\") e quantit\u00e0 di merce (\"q\"): all'aumentare della produzione, se il costo totale non varia, il costo unitario diminuir\u00e0 e viceversa.\nVale quindi la seguente relazione:\nformula_1\nCosti di investimento e costi di gestione.\nI costi iniziali d'impresa rappresentano i costi o capitali di investimento iniziale cio\u00e8 i fondi necessari all'avvio dell'attivit\u00e0, mentre ulteriori costi di investimento in corso di attivit\u00e0 dell'impresa sono detti Capex. I costi di gestione o costi operativi sono detti invece Opex. Tra gli Opex rientrano i costi fissi (quali gli stipendi dei dipendenti), i costi semivariabili (quali costi di manutenzione e logistica) e i costi variabili (quali i costi delle materie prime).\nCosti diretti e indiretti.\nPer costo diretto si intende un costo imputabile in maniera certa ed univoca ad un solo oggetto di costo (ad esempio: un prodotto, un reparto, uno stabilimento, ecc.). Si tratta di costi che hanno una relazione specifica con l'oggetto di costo considerato e quindi possono essere attribuiti unicamente ad esso nelle analisi dei costi (ad esempio: costi per Materia Prima \"Legno\" - Oggetto di costo Prodotto \"Scrivania\"). Si riferiscono a beni o risorse di produzione direttamente attribuibili al processo di lavorazione.\nI costi indiretti invece sono riconducibili a due o pi\u00f9 oggetti di costo. Per questa classe di costi manca una relazione specifica con l'oggetto di costo considerato; si tratta cio\u00e8 di costi comuni a pi\u00f9 oggetti di costo (ad esempio i costi delle funzioni generali come amministrazione e contabilit\u00e0, segreteria, direzione, i costi dei servizi ausiliari come le spese di manutenzione, di gestione del magazzino, di pulizia). I costi indiretti possono essere allocati ai vari oggetti di costo da cui scaturiscono assegnando mediante una ripartizione che consideri possibilmente le cause da cui originano. Le tecniche di ripartizione pi\u00f9 utilizzate nella prassi fanno riferimento al calcolo di parametri quali il coefficiente di allocazione e il coefficiente di ripartizione.\n costo da ripartire x coefficiente di imputazione = costo da ripartire x base riferita all'oggetto/totale base di riparto\nOvvero:\n base riferita all'oggetto x coefficiente di ripartizione = base riferita all'oggetto x costo da ripartire/totale base di riparto\nI due metodi danno esattamente lo stesso risultato. Essi possono apparire molto simili, ma sono in realt\u00e0 basati su due logiche molto differenti. Si consideri il seguente esempio.\nEsempio sul coefficiente di imputazione.\nSi noti che il fattore 20/60 (coefficiente di imputazione) rappresenta il peso che si ritiene abbia l'oggetto di costo A nella determinazione delle cause (fatture) che danno origine al costo da ripartire, ovvero la parte di base di riparto riferibile ad A.\nEsempio sul coefficiente di allocazione.\nUtilizzando gli stessi dati dell'esempio precedente:\nQuesta logica individua in 200 il costo \"amministrativo\" generato dalla emissione di ciascuna fattura e di conseguenza ne ripartisce il costo totale.\nCosti contabili e costi opportunit\u00e0.\nI costi contabili (o costi storici) rappresentano la somma totale di denaro (o valore monetario dei beni) speso. \u00c8 la quantit\u00e0 indicata sulle fatture e registrata nei libri contabili.\nIl costo opportunit\u00e0 (indicato anche come costo economico) \u00e8 invece il valore della migliore alternativa che non \u00e8 stata scelta per poter perseguire l'attuale sforzo, ovvero cosa si sarebbe potuto ottenere con le risorse spese nell'impresa. Esso rappresenta le opportunit\u00e0 passate. Poich\u00e9 il costo opportunit\u00e0 non \u00e8 mai associato ad un esborso di denaro, si dice anche che \u00e8 un costo \"non monetario\".\nSe, ad esempio, una persona ha un'offerta di lavoro che rende 25 \u20ac per ora di lavoro ma preferisce piuttosto, in quell'ora, dormire, allora:\nNell'economia teorica, il termine \"costo\", usato senza qualificativo, indica spesso il costo opportunit\u00e0.\nComparare costi privati, esterni, sociali e psichici.\nQuando avviene una transazione, questa coinvolge tipicamente sia costi privati che costi esterni. I costi privati sono i costi che l'acquirente di un bene o di un servizio paga al venditore. I costi esterni (chiamati anche esternalit\u00e0), per contro, sono i costi che le persone diverse dall'acquirente sono costrette a sostenere come risultato della transazione. I portatori di questi costi possono essere determinati individui o la societ\u00e0 nel complesso. Si noti che i costi esterni sono spesso sia non-monetari, che problematici da quantificare per equipararli a valori monetari. Questi costi includono cose come l'inquinamento, cose che la societ\u00e0 sarebbe disposta a pagare in qualche modo in un dato momento futuro, ma che non sono incluse nel prezzo della transazione.\nI costi sociali sono dati dalla somma di tutti i costi privati ed esterni. Ad esempio, il prezzo d'acquisto di un'automobile riflette il \"costo privato\" sopportato dal costruttore. L'inquinamento atmosferico creato nella produzione dell'auto, comunque, \u00e8 un \"costo esterno\". Poich\u00e9 il costruttore non paga per questi costi, e non li include nel prezzo dell'automobile, vengono detti esterni al meccanismo di formazione dei prezzi sul mercato. L'inquinamento atmosferico prodotto dalla guida dell'auto \u00e8 anch'esso un'esternalit\u00e0. Il guidatore non paga per il danno ambientale causato dall'uso del veicolo.\nUn costo psichico \u00e8 un sottoinsieme dei costi sociali che rappresenta specificatamente i costi dovuti allo stress aggiuntivo o alla perdita nella qualit\u00e0 della vita.\nMinimizzazione dei costi.\nI principali software opensource che possono essere utilizzati per la minimizzazione dei costi aziendali tramite Programmazione lineare sono wxMaxima e Octave.\nPer esempio un'azienda per produrre sedie ha bisogno di 3 tipi di unit\u00e0 di legno formula_2 che costano rispettivamente 10\u20ac ,20\u20ac e 5\u20ac . Le unit\u00e0 di tipo 1 e 2 devono essere pi\u00f9 di 300, le unit\u00e0 di tipo 2 pi\u00f9 di 100 e le unit\u00e0 di tipo 1 e 3 pi\u00f9 di\n300. Pertanto il modello da analizzare \u00e8 il seguente :\nUsando wxMaxima per effettuare il calcolo si ottiene:\nload(\"simplex\")$;\nminimize_lp(10*x_1 +20*x_2+ 5*x_3,[x_1+x_2&gt;=300, x_2&gt;=100,x_1+x_3&gt;=300], nonnegative_lp=true);\n[4500,[x_3=100,x_2=100,x_1=200]]\ncio\u00e8 l'azienda ha un costo minimo di 4500\u20ac , acquistando 200 unit\u00e0 di legno di tipo 1, 100 unit\u00e0 di legno di tipo 2 e 100 unit\u00e0 di legno di tipo 3 per produrre le sedie, soddisfacendo i vincoli indicati."}
{"id": "301451", "revid": "1226", "url": "https://it.wikipedia.org/wiki?curid=301451", "title": "Protezione Beni Culturali", "text": ""}
{"id": "301452", "revid": "128334", "url": "https://it.wikipedia.org/wiki?curid=301452", "title": "Vinblastina", "text": "La vinblastina \u00e8, come la vincristina, un alcaloide indolico (deriva cio\u00e8 da un precursore iridoidale e dalla triptamina).\nEssa \u00e8 contenuta nelle foglie della vinca rosea (\"Catharanthus roseus\") e utilizzata nella cura dei tumori, incluso il linfoma di Hodgkin, il tumore ai polmoni, quello della mammella e dei testicoli. Tale molecola \u00e8 stata scoperta da Robert Noble e Charles Thomas Beer mentre esaminavano appunto la pervinca del Madagascar; si \u00e8 subito rivelata una molecola efficace poich\u00e9, miscelata nel t\u00e8, aveva come effetto quello di diminuire sensibilmente i globuli bianchi nel sangue.\nFacente parte degli \"alcaloidi della vinca\", questa molecola appartiene alla classe degli antiblastici antimicrotubulari, il loro meccanismo di azione si espleta a livello della mitosi cellulare, dove impedisce l'aggregazione dei microtubuli durante la formazione del fuso mitotico, impedendo cos\u00ec alla cellula tumorale di completare la divisione."}
{"id": "301455", "revid": "124927902", "url": "https://it.wikipedia.org/wiki?curid=301455", "title": "Andrew Cunningham", "text": "Biografia.\nAndrew Browne Cunningham nacque il 7 gennaio 1883 a Dublino. Suo padre, professor John David Cunningham (docente di anatomia al Trinity College di Dublino) e sua madre, Elizabeth Cumming Browne, erano entrambi di origini scozzesi.\nDurante l'adolescenza il giovane Cunningham mostr\u00f2 un precoce interesse per le navi e il mare decidendo cos\u00ec di entrare nella Royal Navy. Egli si imbarc\u00f2 sulla \"Britannia\" come cadetto di marina il 15 gennaio 1897 dove conobbe un altro giovane destinato a divenire famoso durante la seconda guerra mondiale: James Somerville.\nSbarcato dal \"Britannia\" Cunningham venne inviato in Sudafrica dove serv\u00ec a bordo degli incrociatori \"Fox\" e \"Doris\". Nel 1900 egli fece parte della brigata navale a supporto delle operazioni inglesi durante la guerra boera. Nel dicembre 1900 egli torn\u00f2 in Inghilterra e, il 14 marzo 1903, venne promosso sottotenente. Imbarcato sulla nave da battaglia \"Implacable\" nel Mediterraneo presto venne trasferito sul cacciatorpediniere \"Locust\" ove egli ebbe, per la prima volta, l'occasione di familiarizzare con il mare che in seguito sarebbe diventato il suo principale teatro operativo. Promosso tenente nel marzo 1904 venne imbarcato, sempre nel Mediterraneo, sugli incrociatori \"Scylla\" e \"Suffolk\".\nRitornato a Edimburgo nel 1908 ottenne il primo comando sull\"'HM Torpedo Boat 14\", rapidamente seguito dai cacciatorpediniere \"Vulture\" e \"Roebuck\". Nel dicembre 1910 Cunningham assunse il comando dello \"Scorpion\" (cacciatorpediniere appartenente alla classe \"Beagle\"), con la quale partecip\u00f2 alla prima guerra mondiale meritando il \"Distinguished Service Order\".\nNel 1913 Cunningham e lo \"Scorpion\" vennero inviati nuovamente in Mediterraneo dove, allo scoppio delle ostilit\u00e0, furono impegnati nell'inseguimento del incrociatore tedesco \"Goeben\" e, nel 1915, presero parte alla campagna dello stretto dei Dardanelli. Durante questa campagna Cunningham si vide impegnato in operazioni di scorta, sbarco di truppe e minamento/sminamento. A seguito del valore e della competenza dimostrata durante la campagna dei Dardanelli il 14 marzo 1916 gli venne concessa una barra al \"Distinguished Service Order\".\nAlla fine delle ostilit\u00e0, nel 1918, Cunningham abbandon\u00f2 lo \"Scorpion\" e assunse per breve tempo il comando dell\"'Ophelia\" presso la base di Scapa Flow, e successivamente entr\u00f2 a far parte del comando di Dover per il controllo dello stretto della Manica. Grazie alle sue innegabili doti di comando marittimo Cunningham venne notato dal proprio comandante, il contrammiraglio Roger Keyes che lo selezion\u00f2 per il comando dello \"Swiftsure\" in un'operazione che prevedeva il blocco del porto di Ostenda. Tale operazione venne revocata tre giorni prima della data prevista per l'esecuzione ma questo non imped\u00ec a Cunningham di ricevere, nel febbraio 1919, una prima barra alla \"Distinguished Service Order\" motivata dal brillante comportamento tenuto durante le operazioni svolte a Dover.\nNel 1919 Cunningham assunse nuovamente il comando di un cacciatorpediniere, l\"'Seafire\", e venne inviato nel Mar Baltico dove le sue caratteristiche di comando gli valsero una seconda barra al \"Distinguished Service Order\". Abbandonato il comando e tornato a Edimburgo egli venne promosso capitano e, dopo un breve periodo come supervisore della distruzione delle fortificazioni tedesche a Helgoland, venne nominato comandante della 6\u00aa flottiglia cacciatorpediniere che aveva base in Scozia.\nNel 1926 Cunningham divenne aiutante di bandiera del contrammiraglio Sir Walter Cowan, comandante della marina britannica per i distretti del Nord America e delle Indie occidentali.\nIl periodo della seconda guerra mondiale.\nUna serie di promozioni durante gli anni trenta avvalorarono la stima delle autorit\u00e0 verso la sua persona:\nDurante la seconda guerra mondiale, Cunningham seppe mettere in evidenza le sue notevoli capacit\u00e0 tattiche e strategiche operando contro la flotta italiana, alla quale inflisse pesanti colpi:\nIn tutte queste operazioni, mantenne quasi sempre l'iniziativa appoggiando direttamente le offensive dell'Ottava Armata britannica in Africa settentrionale.\nLasciato il comando nel marzo 1942, torn\u00f2 a Washington. Nel novembre del 1942, coordin\u00f2 le operazioni di sbarco nell'Africa nordoccidentale. Il 21 gennaio 1943 fu promosso ammiraglio della flotta. Nel febbraio del 1943 torn\u00f2 al posto di comandante in capo della flotta del Mediterraneo e nel luglio del 1943 diresse lo sbarco in Sicilia. Nel settembre dello stesso anno ricevette la resa della flotta italiana a Malta.\nAndrew Cunningham fu poi primo lord del mare dal 5 ottobre 1943 al 6 giugno 1946. Nel 1945 fu elevato alla Paria, come Barone Cunningham di Hyndhope. L'anno successivo Giorgio VI lo elev\u00f2 al grado di Visconte. Scrisse anche una autobiografia: \"Odissea di un marinaio\", del 1951.\nNel 1953, come massimo riconoscimento per la sua carriera, fu investito delle funzioni di Lord grande intendente, in occasione dell'incoronazione della regina Elisabetta II.\nSuo fratello, sir Alan Gordon Cunningham, fu un generale dell'esercito britannico noto per le sue operazioni in Africa orientale."}
{"id": "301458", "revid": "38120", "url": "https://it.wikipedia.org/wiki?curid=301458", "title": "Hedi Slimane", "text": "Ex direttore creativo di Saint Laurent, ed attuale direttore creativo di Celine.\nBiografia.\nNasce da padre tunisino, impiegato nel settore bancario, e madre italiana, sarta, come parte dei suoi zii italiani.\nLa sua formazione \u00e8 eclettica: si laurea in giornalismo prima, successivamente in Storia dell'arte presso \"\u00c9cole des arts du Louvre\".\nDopo la laurea lavora come \"art director\" freelance per societ\u00e0 e redazioni nel campo della moda, collaborando a casting per sfilate e \"sessioni fotografiche\".\nProprio nel retroscena di una di queste sfilate di Jose Levy, per il quale lavora dal 1989 al 1992, incontra Jean-Jacques Picart, noto scopritore di talenti del settore (tra i quali spicca Christian Lacroix).\nViene cos\u00ec presentato ai dirigenti della multinazionale Louis Vuitton Moet Hennessey, che gli offrono un lavoro nel loro reparto accessori.\nAll'et\u00e0 di 27 anni diviene designer di punta della linea \"pour homme\" e direttore artistico di Yves Saint Laurent per il marchio \"Rive Gauche\". \u00c8 il pupillo di Pierre Berg\u00e9, vicepresidente di YSL.\nNel 1999, il Gruppo Gucci acquista YSL e Slimane lascia il suo incarico. Sei mesi dopo accetta l'offerta della linea maschile della casa di moda Christian Dior bisognosa di un giovane progettista, ma soprattutto di un'identit\u00e0 ben precisa. Nasce cos\u00ec \"Dior HOMME\", linea che ha disegnato fino alla collezione autunno-inverno 2007-2008.\nA trentaquattro anni, nel giugno 2002, Slimane \u00e8 stato premiato dal Council of Fashion Designer of America come miglior stilista internazionale dell'anno.\nDurante tutto il suo percorso di studi e lavorativo ha continuato a coltivare le sue passioni: il \"design\" (ha disegnato e fatto produrre mobili in edizione limitata), l'arte (\u00e8 stato autore nel 1999 di una installazione per la fondazione Pitti), e, soprattutto, la fotografia.\nSlimane nel luglio 2006 con la fine del contratto stipulato con Dior ha deciso di andarsene con grande dispiacere. Nella pagina principale del suo sito web ha lasciato una dichiarazione dove ringrazia l'azienda e i dipendenti per i sette anni passati insieme. Al suo posto il nuovo direttore artistico sar\u00e0 il ventisettenne Kris Van Assche.\nSaint Laurent.\nIl 7 marzo 2012 Francois-Henry Pinault, Ceo di PPR, comunica il ritorno di Hedi Slimane da Yves Saint Laurent. Il designer francese sostituisce Stefano Pilati, direttore creativo della casa di moda da 7 anni.\nPochi giorni dopo Slimane rinomina il marchio: Yves Saint Laurent perde quell'Yves appartenuto al fondatore e diventa semplicemente Saint Laurent.. E la scelta divide il mondo della moda.\nIl 1\u00ba aprile 2016 il gruppo Kering, tramite il suo Presidente Fran\u00e7ois-Henri Pinault, annuncia nuovamente le dimissioni di Slimane dal suo ruolo di direttore creativo e di immagine; al suo posto \u00e8 stato nominato l'italo-belga Anthony Vaccarello, che arriva dal ruolo di direttore creativo di Versus Versace.\nPubblicazioni.\nHa pubblicato cinque libri: \nLe sue foto ed installazioni sono state ospitate al MoMa di New York, alla Galleria Almine Rech e a Madrid.\nHa curato, a Parigi, una mostra degli scatti di Robert Mapplethorpe alla Galleria Thaddeus Ropac."}
{"id": "301460", "revid": "33689", "url": "https://it.wikipedia.org/wiki?curid=301460", "title": "Treno fantasma (attrazione)", "text": "Con treno fantasma, spesso citato anche con le locuzioni inglesi dark ride (letteralmente \"viaggio al buio\") oppure ghost train (treno fantasma), si intende un'installazione tipica dei parchi di divertimento, che consiste in una struttura al coperto in cui tramite diversi sistemi di trasporto (solitamente a rotaia) gli ospiti compiono un percorso in penombra all'interno di scene altamente scenografate, caratterizzate dall'utilizzo di effetti speciali visivi e/o sonori e di manichini animatronici. Le \"dark ride\" costituiscono una delle principali tipologie d'attrazione dei parchi divertimento notevolmente tematizzati.\nLe \"dark ride\" non sono da confondersi con attrazioni simili, sempre allestite in un capannone buio e sempre dotate di animatronic ed effetti speciali, il cui percorso viene per\u00f2 effettuato a piedi: in questo caso si parla infatti di \"walkthrough\".\nStoria.\nGli antenati delle \"dark ride\" apparvero sul finire del XIX secolo: delle grandi vasche d'acqua venivano installate in grossi tendoni o capannoni, all'interno dei quali veniva creato un percorso per mezzo di pannelli di legno dipinti di nero. I visitatori prendevano posto a bordo di piccole imbarcazioni e remavano all'interno dell'attrazione, generalmente poco tematizzata. Queste attrazioni, a seconda del loro tema, prendevano il nome di \"Tunnel dell'amore\", \"Vecchio mulino\" o \"Fiume indiano\".\nNel 1901 apr\u00ec a Coney Island quella che viene ritenuta la prima vera \"dark ride\" propriamente detta, dal nome \"A Trip to the Moon\". L'attrazione, che riproduceva un fantastico viaggio sulla Luna, fu la prima a implementare un sistema di trasporto su rotaie completamente automatico e meccanico.\nNegli anni '30 del XX secolo le \"dark ride\" conobbero un periodo di evoluzione e canonizzazione, che trov\u00f2 compimento negli anni '50 con le attrazioni ideate da Walt Disney per il suo parco a tema Disneyland.\nAttualmente le \"dark ride\" contano numerose installazioni e moltissime tipologie differenti; in genere in un parco divertimenti che si rispetti ce n'\u00e8 almeno una. Con le moderne tecnologie gli effetti speciali, le scenografie e i sistemi di trasporto si sono notevolmente evoluti: da notare che le pi\u00f9 recenti sono addirittura prive di rotaia (\"trackless dark ride\") e i vagoncini sono manovrati per mezzo di un sistema Wi-Fi, come \"Ratatouille : L'Aventure totalement toqu\u00e9e de R\u00e9my\" a Disneyland Paris.\nTipologie.\nLe \"dark ride\" su rotaia.\nI visitatori prendono posto di norma su dei carrelli ancorati a delle rotaie o a nastri trasportatori che si snodano in un percorso obbligato nel mezzo di scene animate raccontando una storia basata su un determinato tema.\nDi norma le scene sono animate con degli animatronic, ovvero realistici pupazzi meccanici che riproducono uomini o animali.\nIl concetto di questo tipo di strutture \u00e8 antico quanto meno come il luna park: le \"dark ride\" a tema horror, con scheletri e manichini semoventi, che si illuminano e si azionano al passaggio dello spettatore sono presenti gi\u00e0 nei luna park statunitensi degli anni trenta.\nLe \"dark ride\" acquatiche.\nIn questa tipologia i visitatori viaggiano su imbarcazioni che galleggiano su un piccolo canale d'acqua artificiale sulle cui sponde si sviluppano le scene rappresentate. \nInizialmente le imbarcazioni erano davvero lasciate libere di galleggiare sullo specchio d'acqua, e il visitatore doveva guidare la propria per mezzo di un remo o di un'apposita pedaliera; successivamente i barconi vennero collegati tra loro per mezzo di una catena, in modo che il percorso fosse univoco e fluido onde evitare pericolosi scontri tra le imbarcazioni. In alcuni casi, addirittura, il barcone non galleggia nemmeno ma scorre per mezzo di ruote non visibili dallo spettatore su un binario nascosto sott'acqua.\nLa prima \"dark ride\" acquatica di successo fu \"It's a Small World\", creata da Walt Disney per l'Esposizione universale di New York del 1964 e successivamente installata a Disneyland e nei parchi a tema Disney. \nData la presenza dell'elemento acquatico, questa tipologia si presta particolarmente ad essere tematizzata con le avventure dei pirati: \u00e8 il caso di \"Pirati dei Caraibi\", presente nei parchi a tema Disney, o \"I Corsari\" di Gardaland.\nSpesso queste \"dark ride\" godono di una o pi\u00f9 \"drops\", discese improvvise e veloci che simulano una cascata.\nLe \"dark ride\" sospese.\nIn questa particolare tipologia di \"dark ride\" i visitatori prendono ancora posto su dei carrelli che sono tuttavia ancorati al soffitto: questa scelta singolare \u00e8 dettata dall'intento di dare al visitatore l'impressione di volare sopra la scena tematizzata, spesso riproducente un paesaggio in miniatura per dare l'illusione prospettica di essere molto in alto. Ci\u00f2 spiega perch\u00e9 la prima \"dark ride\" sospesa mai costruita \u00e8 \"Peter Pan's Flight\", attrazione presente in tutti e sei i parchi Disney. La pi\u00f9 popolare \"dark ride\" di questa tipologia \u00e8 per\u00f2 \"Droomvlucht\" (letteralmente \"volo da sogno\"), attrazione a tema fatato aperta ad Efteling nel 1993. In Droomvlucht, i visitatori possono, infatti, \"volare\" attraverso un mondo di sogno di foreste, castelli, fate, troll e altre creature da fiaba. I visitatori sono seduti in piccole cabine aperte appese al soffitto. La velocit\u00e0 e l'altezza delle cabine individuali variano durante la corsa, con un culmine nelle paludi troll alla fine, dove le cabine giungono ad una apparente caduta libera in una spirale verso il basso di addirittura 13 metri di altezza. Nel 2011 \u00e8 stata aperta \"Pianeta Winx\" a Rainbow Magicland, attrazione a tema fatato ispirata al mondo delle Winx.\nLa prima \"dark ride\" sospesa italiana \u00e8 stata \"I Segreti dei Sogni\", aperta nel parco tematico Felifonte, ora dismesso.\nLe \"dark ride\" interattive.\nCon l'evoluzione della tecnologia e con la necessit\u00e0 di rinnovare e rendere pi\u00f9 interessante ed appetibile la tipologia di attrazione, col tempo le \"dark ride\" dei parchi divertimento si sono evolute nel tipo \"interattivo\": si tratta di attrazioni che si prefiggono lo scopo di far interagire gli ospiti dei carrelli con la scenografia o la tematizzazione della giostra, e di farli sentire non solo semplici spettatori ma anche protagonisti di ci\u00f2 che accade. Ci\u00f2 viene ottenuto dotando i carrelli di pistole laser o puntatori che gli ospiti devono utilizzare per colpire quanti pi\u00f9 bersagli (fissi o in movimento) appaiono durante il percorso; spesso, proprio come in un videogioco, viene assegnato un punteggio e stilata una classifica quotidiana dei migliori risultati. In Italia ci sono quattro \"dark ride\" di questa categoria, equamente divise tra i pi\u00f9 grandi parchi divertimento: \"Reset\" a Mirabilandia, \"Ramses: il risveglio\" a Gardaland, \"The School\" a Etnaland, ITech a Gameland e \"Huntik 5D \"a Rainbow Magicland, la prima in Italia ad unire effetti scenografici 4D allo sparo con i fucili laser. In Europa possiamo menzionare \"Buzz Lightyear Laser Bust\" a Disneyland Paris, \"Atlantis Adventure\" ad Europa Park, \"Il Labirinto del Minotauro\" a Terra M\u00edtica, \"Challenge of Tutankhamon\" a Walibi Belgium e \"Maus au Chocolat\" a Phantasialand a Colonia in Germania. Negli Stati Uniti i pi\u00f9 noti sono \"Toy Story Midway Mania\" (presente a Disney's California Adventure, Disney's Hollywood Studios e Tokyo DisneySea) e \"Men in Black: Alien Attack\" agli Universal Studios in Florida. Una delle ditte che produce e commercializza questo prodotto interattivo \u00e8 la ditta \"Preston &amp; Barbieri\", la peculiarit\u00e0 del suo prodotto \u00e8 l'effetto 5D, la corsa su questo prodotto innovativo \u00e8 in grado di fornire emozioni grazie ai numerosi effetti installati sulla vettura e sul percorso.\n\"Trackless dark ride\".\nLe \"trackless dark ride\" sono la tipologia di pi\u00f9 recente creazione: in esse il sistema di trasporto non \u00e8 incanalato su alcuna rotaia, permettendo al veicolo una maggior libert\u00e0 di movimento che consente la rotazione fino 360\u00b0 e la possibilit\u00e0 di tornare indietro o spostarsi di lato. I prototipi di questa tipologia, come \"Big red car ride\" a Dreamworld, in Australia, utilizzavano in realt\u00e0 un sistema a cavo interrato: nel pavimento era posizionato un cavo di rame in grado di inviare al veicolo un segnale radio che in pratica lo telecomandava. Le pi\u00f9 recenti, come \"Mystic Manor\" (che sostituisce \"Phantom Manor\" nel parco di Hong Kong Disneyland), utilizzano invece un sistema di guida Wi-Fi basato sul segnale GPS, che consente una libert\u00e0 di movimento addirittura maggiore.\nTemi.\nIl tema classico delle \"dark ride\" sono case infestate e fantasmi: in tal caso rientreranno nella tipologia delle Horror House. Tipici esempi sono \"Phantom Manor\" a Disneyland Paris, \"Geisterschloss\" a Europa Park e \"Geister Rikscha\" a Phantasialand.\nUn tema molto popolare per le \"dark ride\" acquatiche sono i pirati. Dopo \"Pirates of the Caribbean\" di Disneyland furono create in tutto il mondo attrazioni simili come, per esempio, \"Piraten in Batavia\" a Europa Park, \"Los Piraten\" a \"Bellewaerde\" e \"I Corsari\" a Gardaland.\nNon possono certo mancare poi i dinosauri; tra le pi\u00f9 importanti ricordiamo \"Jurassic Park River Adventure\" ad \"Universal's Islands of Adventure\" (Florida), \"Dinosaur\" a \"Disney's Animal Kingdom\" (Florida) e \"Universe of Energy\" a Europa Park.\nI parchi Disney sono forse le strutture per il divertimento che presentano pi\u00f9 \"dark ride\", spesso incentrate sul mondo delle fiabe; tra queste ricordiamo: \"It's a Small World\", \"Snow White's Scary Adventures\", \"Pinocchio's Daring Journey\" e \"Peter Pan's Flight\".\nNei parchi Universal sono presenti \"dark ride\" di altissimo livello, ciascuna tematizzata sulla base di un film famoso; tra queste possiamo menzionare: \"The Amazing Adventures of Spider-Man\", \"The Cat in the Hat\" e \"Harry Potter and the Forbidden Journey\". In Europa una \"water dark ride\" che tematizza numerosi film \u00e8 \"Hollywood tour\" a Phantasialand.\nInfine sempre pi\u00f9 diffuso \u00e8 il tema delle fate; tra le pi\u00f9 famose la gi\u00e0 descritta \"Droomvlucht\" a Efteling e la sua omologa italiana \"Pianeta Winx\" a Rainbow Magicland. Un'altra \"dark ride\" a tema fatato \u00e8 \"Elf Ride\" a Europa Park.\nLa storia di Londra \u00e8 il soggetto della \"dark ride\" presente nel Madame Tussauds londinese."}
{"id": "301495", "revid": "1543377", "url": "https://it.wikipedia.org/wiki?curid=301495", "title": "Federico Balzaretti", "text": "Cresciuto nel Torino, vive le prime esperienze da professionista in prestito a e , tornando al Torino per giocare un anno in Serie A e due in Serie B. In seguito si trasferisce alla Juventus, giocando un anno in Serie A e Champions League con la vittoria del campionato non valida per i fatti di Calciopoli e la successiva stagione in cadetteria con la risalita. Ceduto alla Fiorentina nel 2007, dopo mezza stagione passa al Palermo con cui gioca titolare in Europa League. In questi anni conquista la maglia della Nazionale con la quale partecipa al Campionato europeo 2012, in cui l'Italia perde la finale contro la Spagna. Nella stessa estate si trasferisce alla Roma. Il 12 agosto 2015 annuncia il ritiro, dopo aver totalizzato complessivamente 221 presenze e 4 reti in Serie A e 130 presenze e 3 reti in Serie B.\nBiografia.\nDall'ex compagna Jessica Gasparin ha avuto due figlie: Lucrezia, nata nel 2006, e Ginevra Vittoria, nata nel 2008.\nIl 13 giugno 2011 si \u00e8 sposato con la ballerina di danza classica Eleonora Abbagnato nella Cappella Palatina del Palazzo dei Normanni di Palermo.\nIl 24 gennaio 2012 \u00e8 diventato padre per la terza volta, della bambina Julia nata a Palermo; il 3 gennaio 2015 nasce il suo quarto figlio, di nome Gabriel, venuto al mondo a Roma.\nIl 21 luglio 2012 diventa cittadino onorario di Pezzana, paese dei suoi genitori.\nCaratteristiche tecniche.\nPossedeva spiccate doti offensive, tipiche del suo ruolo di terzino sinistro. Fra le sue caratteristiche principali vi erano l'abilit\u00e0 nel cross e nella corsa, che lo rendevano sempre presente sia in fase difensiva sia offensiva, anche grazie alla sua resistenza.\nCarriera.\nClub.\nInizi.\nAccolto dall'et\u00e0 di sei anni nelle giovanili del , gioca nelle serie minori con le maglie di e , alle quali viene ceduto in prestito. Tornato a Torino, esordisce in Serie A il 14 settembre 2002 contro l'Inter. Con i granata retrocessi in Serie B, diventa uno degli uomini pi\u00f9 importanti della squadra.\nNel campionato di Serie B 2004-2005 con il guadagna la promozione nella massima serie. Questa promozione raggiunta sul campo viene perduta a causa del fallimento della societ\u00e0 durante il problematico ritiro precampionato. Il 10 agosto 2005 Balzaretti, come tutti gli altri giocatori, viene svincolato e lasciato libero di accordarsi con un'altra squadra.\nJuventus.\nPochi giorni dopo viene ingaggiato a parametro zero dalla Juventus. Proprio lui che aveva giurato amore eterno alla causa granata, ora passa a difendere i colori dell'altra squadra cittadina, anche per far restare in Piemonte l'allora moglie che era incinta della figlia Lucrezia. Questo trasferimento fu interpretato come un gesto di tradimento dai tifosi granata, che da allora hanno ricoperto di fischi e insultato Balzaretti ogni volta che \u00e8 tornato a Torino da avversario.\nCon Fabio Capello trova spesso posto nell'undici titolare in assenza del pariruolo Giorgio Chiellini. Al suo primo anno in bianconero, nella quale colleziona 28 presenze (di cui 4 in Champions League), la squadra si classifica prima nel campionato 2005-2006, ma non vince lo scudetto: in seguito alle responsabilit\u00e0 della Juventus nello scandalo \"Calciopoli\", lo scudetto viene assegnato all' e la societ\u00e0 retrocede in Serie B.\nRimane alla Juventus nella stagione 2006-2007, in Serie B, segnando contro il Crotone il suo primo gol in bianconero, nella vittoriosa partita contro i calabresi (5-0). Si ripete contro l'AlbinoLeffe. A fine stagione Balzaretti non rientra pi\u00f9 nei piani della Juventus.\nFiorentina.\nIl 20 giugno 2007 viene acquistato dalla Fiorentina per 3,8 milioni di euro. Pochi giorni dopo, intervistato dai giornalisti, spiega di essere stato letteralmente \"scaricato\" dalla squadra bianconera.\nCon la maglia viola ha disputato 6 partite in campionato, 2 in Coppa Italia e 3 in Coppa UEFA, per un totale di 11 apparizioni, poich\u00e9 l'allenatore della squadra, Cesare Prandelli, gli preferiva giocatori come Manuel Pasqual e Massimo Gobbi e il loro rapporto non era quindi dei migliori. Nel gennaio 2008 lascia dunque la Toscana; ritrover\u00e0 Cesare Prandelli come commissario tecnico della Nazionale italiana, che torner\u00e0 a prenderlo in considerazione per le convocazioni.\nPalermo.\nIl 25 gennaio 2008, durante la sessione invernale del calciomercato, passa al Palermo sempre per 3,8 milioni di euro. Nella squadra rosanero veste la maglia numero 42 in onore del padre, nato nel 1942. Con questa squadra, negli anni, si \u00e8 rivelato uno dei migliori esterni sinistri del campionato italiano. Esordisce con il rosanero il 2 febbraio 2008 in Palermo- (1-0), rendendosi autore di una prestazione positiva.\nNella mezza stagione a Palermo diventa un titolare della squadra, giocando 16 partite di campionato. Riconfermato titolare per la stagione successiva, colleziona 33 presenze in campionato senza segnare alcune rete. In poco tempo diventa uno dei giocatori chiave della squadra.\nIl 18 ottobre 2009 segna la prima rete sia in Serie A che con la maglia del Palermo, utile ai fini della vittoria in trasferta contro il (1-2) all'ottava giornata di campionato, con un potente sinistro, dopo aver ricevuto il pallone da Mattia Cassani con un cross dalla fascia. Il 6 dicembre, giorno del suo ventottesimo compleanno, ha potuto festeggiare le sue 100 presenze in Serie A nella 15\u00aa giornata di campionato che ha visto i rosanero battere per 2-1 il Cagliari; esse sono suddivise tra (13), (20), (6) e Palermo (61). La stagione 2009-2010 \u00e8 stata une delle migliori della sua carriera, nella quale ha dimostrato attaccamento alla maglia ed ha sfiorato l'idea di essere convocato in Nazionale. Chiude con 34 presenze in campionato e 2 in Coppa Italia.\nIl 31 ottobre 2010, in Palermo- (0-1) della nona giornata del campionato, ha raggiunto le 100 presenze con la maglia del Palermo cos\u00ec suddivise: 92 in campionato, 3 in Coppa Italia e 5 in Europa League. Il 19 dicembre, in Bari-Palermo (1-1) della 17\u00aa giornata, ha disputato la centesima partita in Serie A con la maglia rosanero. Il 23 aprile 2011, in Palermo- (2-1) della 34\u00aa giornata di campionato, realizza la seconda rete in una stagione di massima serie (l'altra al Brescia nella seconda giornata), facendo cos\u00ec registrare un record personale. Oltre alle due reti gi\u00e0 citate, le presenze stagionali sono 44, suddivise fra campionato, Coppa Italia (persa in finale contro l' per 3-1) ed Europa League; \u00e8 stato considerato in quella stagione come uno dei migliori terzini del campionato per prestazioni e numero di assist (in totale 6 assist serviti ai compagni).\nTitolare nella stagione 2011-2012, si infortuna in Palermo- (1-1) della 29\u00aa giornata di campionato disputata il 24 marzo. Rientra in campo il 6 maggio nell'ultima partita casalinga dei rosanero, nel 4-4 contro il ChievoVerona, subentrando a Nicol\u00e1s Bertolo al 58'. Salta la partita successiva, l'ultima di campionato per una laringotracheite, chiudendo quindi la stagione con 27 presenze in campionato e 2 in Europa League.\nLascia il Palermo dopo quattro stagioni e mezzo, collezionando complessivamente 159 presenze e 3 reti.\nRoma.\nDopo aver rifiutato il prolungamento di contratto col Palermo (che gli offriva anche un futuro da dirigente), il 1\u00ba agosto 2012 si trasferisce alla per 4,5 milioni di euro. Lo stesso giorno \u00e8 stata pubblicata sul sito ufficiale del Palermo una lettera di saluto e ringraziamento ai tifosi rosanero. Esordisce in maglia giallorossa n\u00ba 42, mantenendo quindi la casacca che aveva al Palermo, nella gara casalinga contro il Catania (2-2), valevole per la prima giornata di campionato. Il 27 gennaio 2013 viene inserito nella \"Squadra dell'anno\" al Gran Gal\u00e0 del calcio AIC. Chiude la stagione con 27 presenze in campionato e 5 in Coppa Italia.\nSegna la sua unica rete con la maglia della Roma il 22 settembre 2013, siglando il gol che sblocca il derby contro la (2-0) della quarta giornata del campionato di Serie A 2013-2014. Quindi \u00e8 titolare fino alla partita di campionato contro il del 10 novembre 2013. Successivamente un'infiammazione all'adduttore si \u00e8 tramutata in pubalgia, quindi il 24 gennaio 2014 si \u00e8 operato a Boston. Il giocatore ha proseguito perci\u00f2 con allenamenti personalizzati iniziando una cura a base di laser e ultrasuoni e il 15 marzo seguente \u00e8 stato controllato nuovamente a Boston. La non riuscita dell'intervento di Boston lo ha costretto a tornare sotto i ferri il 24 luglio 2014, stavolta a Monaco di Baviera.\nIl 3 aprile 2015 torna a giocare nella partita della formazione Primavera contro la , disputando il primo tempo. Viene inoltre convocato per la partita del 4 aprile contro il , tornando cos\u00ec disponibile dopo 17 mesi di assenza. Riesce a timbrare il cartellino di presenza in occasione dell'ultima partita di campionato, Roma-Palermo 1-2, il 31 maggio 2015. A fine stagione rimane svincolato e conclude cos\u00ec la sua esperienza in giallorosso con 44 presenze e una rete.\nNazionale.\nTra il 2000 e il 2002 gioca 23 partite (segnando un gol) con la Nazionale Under-20 e 4 partite con l'Under-21, sotto la gestione di Francesco Rocca.\nIl 14 novembre 2010 riceve la prima convocazione in Nazionale maggiore, a quasi 29 anni, dal commissario tecnico Cesare Prandelli in vista dell'amichevole contro la del 17 novembre. In tale partita, finita 1-1, esordisce dal primo minuto giocando l'intero incontro.\nIl 20 marzo 2011 riceve la convocazione in vista delle partite contro (qualificazione agli Europei 2012) ed (amichevole): gioca la prima partita - disputata il 25 marzo e vinta in trasferta per 1-0 - da titolare, disputando ancora una volta tutti i 90 minuti e fornendo a Thiago Motta l'assist per il gol partita. In tutto saranno 4 le apparizioni nel girone di qualificazione.\nIl 13 maggio 2012 viene inserito dal CT Prandelli nella lista dei 32 calciatori pre-convocati per la fase di preparazione in vista dell'Europeo 2012, venendo poi incluso nella lista definitiva consegnata il 29 maggio. Per le prime due partite del girone contro e Prandelli schiera la squadra con 3-5-2 e a sinistra gioca titolare Emanuele Giaccherini. Debutta quindi nella terza partita del girone e quindi gioca anche le tre partite della fase finale, con l'Italia schierata con il 4-4-2; in particolare, nella semifinale contro la viene schierato sulla fascia destra. La Nazionale italiana perde 4-0 contro la Spagna in finale, in cui Balzaretti, che fino ai quarti ha ben figurato nel torneo, subentra al 20' all'infortunato Giorgio Chiellini.\nDopo il ritiro.\nIl 12 agosto 2015, tramite una conferenza stampa, annuncia il suo ritiro dal calcio giocato a causa di problemi fisici all'et\u00e0 di 33 anni, entrando a far parte della dirigenza della , dove si occuper\u00e0 dei ragazzi ceduti in prestito. Per il biennio 2015-2017 \u00e8 anche opinionista delle partite di Champions sui canali Premium Calcio e a giugno 2016 \u00e8 ospite fisso a \"Il grande match\" su Rai 1 per commentare i post-partita dell'Europeo. Nell\u2019estate del 2017 diventa opinionista su Fox Sports per il calcio internazionale. Nel giugno del 2019 lascia la Roma dopo sette anni tra campo e dirigenza ed entra a far parte della squadra di DAZN come opinionista a bordo campo al fianco di Diletta Leotta nei pre e post-partita delle partite di Serie A. L\u2019anno seguente commenta la Champions su RMC Sports. Nell\u2019estate del 2021 entra a far parte della squadra di Amazon Prime Video come opinionista in studio delle gare del mercoled\u00ec di UEFA Champions League. Nel frattempo frequenta il corso da allenatore UEFA A a Coverciano e il 2 novembre dello stesso anno diventa direttore sportivo del ."}
{"id": "301498", "revid": "226458", "url": "https://it.wikipedia.org/wiki?curid=301498", "title": "Ibridogenesi", "text": "L'ibridogenesi \u00e8 una particolare modalit\u00e0 di riproduzione presentata da alcuni rettili, pesci, insetti e anfibi, la quale rappresenta una vera e propria riproduzione anfigonica in cui non si assiste mai a ricombinazione genetica.\nL'uovo della specie che si riproduce per ibridogenesi viene fecondato da spermi di specie pura, forniti da maschi di specie affini, i quali compartecipano attivamente il loro corredo aploide nella costituzione nel nucleo diploide dello zigote.\nTale ibrido, tuttavia, si distingue dagli usuali casi di ibridazione perch\u00e9 in grado di produrre uova normalmente funzionanti tramite meiosi.\nQuesto si rende possibile grazie ad un singolare stratagemma citologico evolutosi per l'evenienza: nei gameti degli ibridi non si assiste mai a ricombinazione, ma, alla prima divisione, un genoma aploide proveniente da un parentale viene eliminato in toto, di solito quello paterno.\nCi\u00f2 si deve al fatto che la casualit\u00e0 in cui si orientano i cromosomi rispetto al fuso non viene rispettata ed il genoma paterno, relegato ad un polo per intero, viene sempre eliminato. Ne risulta un uovo contenente esattamente la met\u00e0 dei cromosomi del genoma materno, che deve essere fecondato da uno spermio di altra specie, che dar\u00e0 nuovamente luogo ad un ibrido in grado di produrre uova pure e via di seguito.\nL'ibridogenesi produce tipicamente una discendenza emiclonale, cio\u00e8 clonale solo a met\u00e0, poich\u00e9 la componente paterna della specie varia ad ogni generazione, mentre la componente materna resta invariata.\nCasi.\nUn caso emblematico di ibridogenesi \u00e8 quello rappresentato dalle rane verdi dell'Europa centrale; in quest'area si conoscono tre fenotipi nominati in tempi passati come specie valide: Rana esculenta Linnaeus 1768, Rana ridibunda Pallas 1771 e Rana lessonae Camerano 1882.\nTradizionalmente venivano considerate specie valide ed affini Rana esculenta (la prima ad essere descritta) e Rana ridibunda, mentre Rana lessonae era un sinonimo della prima.\nOggi invece \u00e8 stato appurato che le due buone specie sono in realt\u00e0 Rana lessonae e Rana ridibunda, mentre Rana esculenta \u00e8 un ibrido fra le due specie.\nIn Italia \u00e8 presente solo il sistema di popolazione composto da rane esculenta e lessoni, essendo Rana ridibunda a distribuzione orientale. La forma ibrida pu\u00f2 coesistere con una sola delle due specie parentali con cui si reincrocia e da cui si origina senza perdere la sua natura ibrida."}
{"id": "301499", "revid": "63350544", "url": "https://it.wikipedia.org/wiki?curid=301499", "title": "Abruzzi", "text": ""}
{"id": "301501", "revid": "2018598", "url": "https://it.wikipedia.org/wiki?curid=301501", "title": "Bitume di Giudea", "text": "Il bitume di Giudea o asfalto siriano \u00e8 una miscela contenente bitume, standolio, argilla e essenza di trementina.\nCaratteristiche.\nIl bitume di Giudea \u00e8 solubile nell'essenza di lavanda, ma pu\u00f2 essere sciolto anche nell'alcool etilico, e indurisce se esposto alla luce. \nApplicazioni.\nUna volta purificato, viene utilizzato nel procedimento fotografico dell'eliografia e dell'acquaforte. In liuteria viene utilizzato come colorante. \nNel 1826 venne utilizzato come emulsione fotosensibile per la prima fotografia. \u00c8 inoltre utilizzato nel modellismo e nel \"d\u00e9coupage\" come agente antichizzante.\nCollegamenti esterni.\nApprofondimento sul bitume di Giudea"}
{"id": "301503", "revid": "339392", "url": "https://it.wikipedia.org/wiki?curid=301503", "title": "Aleksandr Tikhonov", "text": ""}
{"id": "301507", "revid": "125643064", "url": "https://it.wikipedia.org/wiki?curid=301507", "title": "William Beckford", "text": "Cresciuto tra le pi\u00f9 grandi agiatezze (era figlio del sindaco di Londra), la carriera politica gli fu preclusa a causa degli scandali omosessuali in cui rimase coinvolto che lo costrinsero anche a continui viaggi per l'Europa per evitare un'incriminazione formale. \nIl suo racconto pi\u00f9 importante, \"Vathek\", fu scritto in lingua francese ed \u00e8 un importante anello di congiunzione tra la letteratura illuministica e le esperienze preromantiche.\nBiografia.\nGiovinezza.\nNacque a Fonthill, Wiltshire, nel castello di suo padre, ex Lord sindaco di Londra William Beckford. Da lui, il giovane William eredit\u00f2, a dieci anni, un milione di sterline, terreni e parecchie piantagioni di zucchero in Giamaica, che gli permisero di soddisfare i suoi interessi quali l'arte e l'architettura, oltre alla scrittura.\nMatrimonio.\nTredici anni dopo, il 5 maggio 1783, spos\u00f2 la quarta figlia del Conte Aboyne, Margaret Gordon, che mor\u00ec dopo pochi anni di parto. Tuttavia, come detto, Beckford era bisessuale e a diciannove anni aveva avuto una relazione con William Courtenay, IX conte di Devon.\nGrand Tour e prime esperienze letterarie.\nStudi\u00f2 con l'aiuto degli architetti Sir William Chambers e Alexander Cozens, e nel 1782 part\u00ec per il Grand Tour in Italia.\nNel 1783 scrisse un libro intitolato \"Dreams, Waking Thoughts, and Incidents\".\nSuccesso.\nSubito dopo, nel 1786, scrisse la sua opera pi\u00f9 famosa, il romanzo gotico \"Vathek\", scritto in francese, vantandosi poi di averlo completato in soli tre giorni e due notti. C'\u00e8 ragione di credere, comunque, che tale \"exploit\" fosse frutto della sua immaginazione, perch\u00e9 si tratta di un lavoro notevole, ricco d'invenzioni fantastiche e magnifiche, che a tratti raggiunge il sublime.\nLe altre sue principali opere sono \"Memoirs of Extraordinary Painters\", scritta nel 1780, un'opera satirica, e \"Letters from Italy with Sketches of Spain and Portugal\", scritta nel 1835, piena di descrizioni brillanti sui retroscena e i costumi.\nUltimi anni e morte.\nNel 1793 visit\u00f2 il Portogallo, dove visse per qualche tempo.\nLa fama di Beckford, comunque, dipese tanto dalla sua eccentrica stravaganza come impresario e collezionista quanto dalle opere letterarie, dissipando nel contempo la sua fortuna di 100.000 sterline annue, delle quali solo 80.000 ne restarono alla sua morte.\nL'opportunit\u00e0 di ottenere l'intera biblioteca di Edward Gibbon diede a Beckford la base per la formazione della propria e, per questo, James Wyatt costru\u00ec Fonthill Abbey nella quale raccogliere la nuova biblioteca e la collezione d'arte di Beckford; Lord Nelson e gli Hamilton visitarono il palazzo nel 1800. I lavori terminarono nel 1807.\nRiscoperta.\nAgli inizi del Novecento fu ritrovato il suo ultimo romanzo rimasto inedito, \"Histoire du Prince Alasi et de la Princesse Firouzkah\", di denso erotismo, esotismo ed orientaleggiante, non pubblicato in vita; avrebbe dovuto essere un episodio della \"Suite des Contes Arabes\", racconti, scritti in francese, alla maniera delle Mille e una notte. A collegarli, una cornice: i protagonisti dei diversi episodi, convenuti al Palazzo del Fuoco Sotterraneo, apprendono di essere stati condannati all'eterna dannazione, e ciascuno racconta il percorso terreno che lo ha condotto a quell'esito."}
{"id": "301509", "revid": "1745361", "url": "https://it.wikipedia.org/wiki?curid=301509", "title": "Paridae", "text": "I Paridi (Paridae ) sono una famiglia di uccelli passeriformi di piccole dimensioni, insettivori, che nidificano per lo pi\u00f9 negli incavi degli alberi, noti come cince. La famiglia comprende 61 specie di passeriformi diffusi nell'area paleartica, neartica e in Africa. Mancano soltanto in Australia, Sudamerica, Madagascar e Polinesia.\nDescrizione.\nSono uccelli che non superano i 20 cm di lunghezza. La cinciallegra (\"Parus major\", a destra) \u00e8 la specie pi\u00f9 conosciuta e tra le pi\u00f9 grosse. I colori sono variabili e vanno dal grigio con la testa nera per le specie americane (come \"Poecile gambeli\" e \"Poecile atricapillus\") al marrone per alcune specie europee, come cincia mora (\"Periparus ater\") e cincia bigia (\"Poecile palustris\"), al blu per la cinciallegra (\"Parus major\") e la cinciarella (\"Cyanistes caeruleus\") fino al celeste-bianco della cinciarella azzurra (\"Cyanistes cyanus\"). Molto caratteristico \u00e8 il disegno sul capo, dove talvolta \u00e8 presente una cresta. La cincia dal ciuffo (\"Lophophanes cristatus\"), \"Lophophanes dichrous\", la cincia sultana (\"Melanochlora sultanea\"), \"Baeolophus bicolor\" e \"Periparus rubidiventris\" sono alcune cince che presentano una cresta sul capo. Hanno becco piuttosto piccolo e appuntito, ma forte, e zampe robuste anche se brevi.\nDistribuzione e habitat.\nL'areale dei Paridi \u00e8 molto vasto. Vivono in tutta l'Eurasia (compresa l'Indonesia), in Africa e in Nordamerica. Sono assenti in Sudamerica, Madagascar, Australia e Polinesia. Vivono in quasi tutti gli habitat: nelle praterie, nelle savane, nei boschi, nelle foreste e alcune specie, come la cinciallegra, si sono adattate perfettamente a vivere nelle citt\u00e0 e nei parchi.\nBiologia.\nLe cince sono uccelli vivaci che adorano saltare di ramo in ramo in cerca di semi e insetti. Frequentano spesso le mangiatoie e le cassette-nido. Solo le popolazioni pi\u00f9 settentrionali compiono vere migrazioni, ma per la maggior parte si tratta di specie prettamente sedentarie. Alcune specie, come la cincia variegata (\"Sittiparus varius), \"possono essere addomesticate.\nAlimentazione.\nLe considerevoli necessit\u00e0 alimentari condizionano l'esistenza di questi piccoli uccelli, che ogni giorno devono consumare una quantit\u00e0 di cibo pressappoco pari al loro peso. Cos\u00ec la loro attivit\u00e0 \u00e8 continua: svolazzano tra i rami perennemente alla ricerca del cibo. Gli insetti rappresentano la fonte di cibo pi\u00f9 importante in tutte le stagioni e particolarmente durante l'allevamento delle nidiate cos\u00ec numerose, quando una massa veramente enorme di bruchi, ragni e mosche viene raccolta dai genitori. Durante la stagione fredda, buona parte delle risorse alimentari \u00e8 costituita da vegetali: frutta, bacche e semi. Parecchie specie, soprattutto nelle regioni settentrionali, hanno anche l'abitudine di immagazzinare il cibo in sovrappi\u00f9 tra le cortecce o nel terreno: la provvista verr\u00e0 poi consumata durante i periodi di penuria, ma spesso anche dimenticata. La grande adattabilit\u00e0 dei Paridi si manifesta anche nella facilit\u00e0 con cui si abituano ad utilizzare il cibo offerto dall'uomo, avventurandosi senza paura sui davanzali delle case. L'abilit\u00e0 nello scovare e nello sfruttare nuove risorse alimentari ha portato queste specie a sviluppare comportamenti complessi e inattesi, come forare il tappo delle bottiglie del latte per impadronirsi della panna, abitudine diffusasi rapidamente in molte zone dell'Inghilterra.\nRiproduzione.\nLe cince sono uccelli \"cavernicoli\" perch\u00e9 durante la cattiva stagione sono solite trascorrere la notte in cavit\u00e0, nelle quali pure nidificano. Il nido vero e proprio \u00e8 costituito da un morbido ammasso di muschio, peli e piume, sul quale vengono deposte le uova, fino a 15 nelle regioni temperate, ma raramente pi\u00f9 di 4 nelle zone tropicali. Solo alla femmina spetta l'incubazione, mentre entrambi i genitori si occupano dei pulcini. Data la scarsit\u00e0 di cavit\u00e0 naturali, le cince hanno evoluto una notevole ecletticit\u00e0 nella scelta del sito di nidificazione, accettando cos\u00ec molto facilmente in nidi artificiali predisposti dall'uomo, specialmente dove questo ha eliminato i vecchi alberi; pochissime specie sono in grado di scavarsi il nido in tronchi marcescenti.\nTassonomia.\nLa famiglia Paridae comprende 14 generi e 61 specie: \nSpesso, il codibugnolo (fam. Aegithalidae), il pendolino (fam. Remizidae) e il basettino (fam. Panuridae) sono associati a questa famiglia.\nSpecie presenti in Italia.\nLe specie che vivono in Italia sono:"}
{"id": "301512", "revid": "1922768", "url": "https://it.wikipedia.org/wiki?curid=301512", "title": "Valle Germanasca", "text": "La Valle Germanasca, un tempo nota come \"Val San Martino\", \u00e8 una valle alpina collocata nella citt\u00e0 metropolitana di Torino, diramazione della val Chisone.\nGeografia.\nLa valle \u00e8 una diramazione della pi\u00f9 ampia Val Chisone, alla quale si unisce all'altezza di Perosa Argentina, in bassa valle. In accordo con le definizioni della SOIUSA appartiene alle Alpi Cozie centrali (anche chiamate Alpi del Monginevro), sottosezione delle Alpi Cozie. Partendo da una quota di 600 metri alla confluenza con il Chisone arriva fino a 1500 m nella conca di Prali. Si dirama, lungo il suo percorso, in vari valloni laterali, dei quali il pi\u00f9 importante \u00e8 il vallone di Massello. La valle \u00e8 percorsa dal torrente Germanasca, tributario alla destra orografica del Chisone.\nMonti.\nI monti principali che contornano la valle sono, elencandoli in ordine di altezza:\nValichi.\nI principali valichi che interessano la valle sono:\nGeografia antropica.\nI comuni della valle sono Pomaretto, Perrero, Salza, Massello e Prali.\nStoria.\nLa valle sub\u00ec un avvicendarsi di occupazioni e dominazioni, patteggiamenti, cessioni, liti che spostavano di continuo i limiti delle varie influenze politico-religiose. \nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito verso il IX secolo la gestione delle vallate saranno poi organizzata dall'abbazia di Novalesa. Dopo le razzie e le distruzioni da parte dei Saraceni nel X secolo, il territorio passer\u00e0 nel 1064 all'abbazia di Santa Maria di San Verano (oggi Abbadia Alpina) di Pinerolo, fondata dalla marchesa Adelaide di Susa e dai monaci benedettini della Sacra di San Michele dove un tempo sorgeva l'antica pieve intitolata a San Verano.L'imbocco della valle era protetto dal forte Luigi, una delle piazzeforti di casa Savoia.\nTradizionalmente la Val Germanasca fa parte delle Valli Valdesi, dove la maggioranza assoluta della popolazione segue il culto Valdese, che si riallaccia a Pietro Valdo, perseguitato come eretico nel Medioevo. Nei confronti di queste popolazioni si alternarono in passato periodi di tolleranza a periodi di persecuzioni. \nNel 1533 i Valdesi vi celebrarono un Sinodo per confermare l'adesione alla Riforma protestante. Nel 1556 fu costruito a Ghigo, frazione di Prali, un tempio per tutti i valdesi dell'alta val Germanasca. Tra il 1630 e il 1655 la popolazione della valle fu colpita dalla peste e successivamente vide distrutti i suoi insediamenti dalle truppe dei Savoia. Nel 1686 gli abitanti si arresero ai francesi, che avevano gi\u00e0 distrutto Angrogna e Torre Pellice. Il tempio valdese fu trasformato in chiesa cattolica. I valdesi ritornarono dall'esilio di Ginevra nel 1689 (il cosiddetto \"Glorioso Rimpatrio\"), ma il comune fu nuovamente occupato dai francesi. Pass\u00f2 poi ai Savoia, che cercarono di riportarvi il cattolicesimo: nel 1767 Carlo Emanuele III fece ricostruire una chiesa cattolica nella frazione Villa.\nLa valle fu poi occupata da Napoleone e nel 1815 pass\u00f2 definitivamente ai Savoia. Solo con lo Statuto Albertino del 1848, che concesse a quello valdese il carattere di \"culto tollerato\", la valle trov\u00f2 la pace.\nTurismo.\nOggi la valle ha parzialmente acquistato una vocazione turistica. La localit\u00e0 di maggior interesse turistico \u00e8 \"Ghigo\", frazione di Prali. Una delle attrazioni \u00e8 la possibilit\u00e0 di visitare le miniere di talco, particolarmente importanti e in parte ancora attive nella valle. La visita alle miniere viene denominata \"Scopriminiera\".\nInteressante \u00e8 anche, sia per il turismo estivo che per quello invernale, l'Altopiano dei Tredici Laghi, servito dall'omonima seggiovia.\nAltri progetti.\n "}
{"id": "301513", "revid": "1632387", "url": "https://it.wikipedia.org/wiki?curid=301513", "title": "Defenders of the Faith", "text": "Defenders of the Faith \u00e8 il nono album in studio della band heavy metal britannica dei Judas Priest, pubblicato dalla Columbia Records il 4 gennaio 1984. Dall'album sono stati estratti i tre singoli \"Freewheel Burning\", \"Some Heads Are Gonna Roll\" e \"Love Bites\". \u00c8 stato certificato disco di platino dalla RIAA per le vendite negli Stati Uniti.\nL'album \u00e8 stato ristampato nel marzo del 2015 per celebrare il traguardo del 30\u00ba anniversario dall'uscita originale, in edizione triplo CD con due dischi bonus contenenti il concerto tenuto dal gruppo a Long Beach, California, durante il tour promozionale di \"Defenders of the Faith\".\nIl disco.\n\u00c8 l'album che, seguendo l'acclamatissimo \"Screaming for Vengeance\", continua l'evoluzione musicale dei Judas Priest. Si tratta di uno degli album pi\u00f9 riusciti e che abbraccia uno stile sempre pi\u00f9 \"pesante\" ma senza trascendere le inconfondibili sonorit\u00e0 del gruppo.\nTracce.\nTesti e musiche di Glenn Tipton, Rob Halford e K.K. Downing, eccetto dove indicato.\n30th Anniversary Edition - CD Bonus.\nTesti e musiche di Glenn Tipton, Rob Halford e K.K. Downing, eccetto dove indicato."}
{"id": "301514", "revid": "124740414", "url": "https://it.wikipedia.org/wiki?curid=301514", "title": "Vox (azienda)", "text": "Vox \u00e8 una marca storica di amplificatori per strumenti musicali, chitarre elettriche, effetti a pedale e accessori. Insieme a Gibson, Marshall e Fender \u00e8 la marca pi\u00f9 antica e conosciuta di amplificatori per chitarra elettrica.\nStoria.\nLa Vox, inizialmente nota come \"Jennings Organ Company\" e successivamente come \"Jennings Musical Instruments\", fu fondata verso la fine degli anni cinquanta da Tom Jennings e Dick Denney. L'azienda divenne presto nota per la produzione di chitarre elettriche e amplificatori per chitarre elettriche.\nGli amplificatori a valvole AC15 e soprattutto l'AC30 sono i loro prodotti pi\u00f9 noti. L'AC30 \u00e8 divenuto famosissimo perch\u00e9 utilizzato negli anni sessanta da gruppi come gli Shadows, i Beatles, i Queen e i Rolling Stones. Gli AC30 di quel periodo sono diventati veri e propri pezzi da collezione. Il Vox AC30 \u00e8 l'amplificatore usato, tra gli altri, anche da The Edge, il chitarrista degli U2, (quest'ultimo fa uso, in particolare di un Vox AC30 Top Boost del 1964) e da Brian May, chitarrista dei Queen, che dal vivo era ed \u00e8 solito ancora usarne dai nove ai sedici esemplari in ogni concerto.\nLa Vox si \u00e8 cimentata anche nella produzione di chitarre elettriche e bassi elettrici, collaborando negli anni sessanta prima con la Welson per un breve periodo poi con la Eko che produceva e costruiva chitarre ed organi. Molto famosi sono anche gli effetti a pedale e soprattutto gli wah-wah.\nLa notoriet\u00e0 della Vox \u00e8 data inoltre dalla produzione di organi elettronici portatili a transistor, in particolare il primo e pi\u00f9 celebre modello \u00e8 il Continental. Nato in origine come prima alternativa portatile e leggera rispetto agli organi Hammond, ha dato il via alla proliferazione di un'intera generazione di organi elettronici portatili \"combo\", adottati negli anni '60 in moltissimi gruppi rock e beat. Fra i gruppi pi\u00f9 rappresentativi che ne hanno fatto largo impiego vi sono gli Animals, i Doors e gli Iron Butterfly.\nFondata in Gran Bretagna, dal 1992 la Vox \u00e8 di propriet\u00e0 della societ\u00e0 di strumenti musicali giapponese Korg."}
{"id": "301515", "revid": "599013", "url": "https://it.wikipedia.org/wiki?curid=301515", "title": "Rub\u00e9n Olivera", "text": "\u00c8 soprannominato \"El Pollo\".\nCaratteristiche tecniche.\nNato attaccante, \u00e8 stato spesso impiegato come centrocampista di fascia sinistra o destra. Nel Genoa \u00e8 stato reimpostato come punta centrale del tridente da Gian Piero Gasperini. Nel corso della carriera \u00e8 stato impiegato anche come trequartista o come centrocampista centrale.\nCarriera.\nClub.\nGli inizi e il passaggio alla Juventus.\nViene acquistato dalla dal Danubio di Montevideo nella stagione 2002-2003 nella quale gioca 3 gare in campionato e debutta in Champions League il 13 novembre contro la Dinamo Kiev. Nella stagione successiva le presenze si riducono a una sola gara in Coppa Italia e a gennaio passa in prestito all'Atl\u00e9tico Madrid, scendendo in campo per poche manciate di minuti.\nNella stagione successiva ritorna alla Juventus di Fabio Capello, che lo impiega come esterno di centrocampo, posizione in cui segna gol decisivi per la conquista del campionato 2004-2005, titolo poi revocato per la vicenda \"Calciopoli\", e gioca 8 gare in Champions League.\nNella stagione 2005-2006, non scende mai in campo in campionato e Champions League, ma solo per pochi minuti in Coppa Italia.\nSampdoria.\nIl 9 agosto 2006 passa alla in prestito con diritto di riscatto della met\u00e0 del cartellino. Dopo alcune partite viene messo da parte da Walter Novellino, Nell'estate del 2007 ritorna nella e nella sessione del mercato invernale 2008 ritorna in Uruguay per giocare nel Pe\u00f1arol.\nGenoa.\nDopo l'esperienza uruguaiana, la Juventus lo cede ancora una volta in prestito, questa volta in Italia. Olivera firma cos\u00ec un contratto annuale con il Nelle partite amichevoli di precampionato, il tecnico Gian Piero Gasperini lo riadatta come prima punta e lui segna 11 gol, con una doppietta all'AZ. L'esordio in gara ufficiale nel Genoa avviene il 24 agosto 2008 in Coppa Italia contro il dove Olivera segna una doppietta. Complice l'acquisto nell'ultimo giorno di calciomercato di Diego Milito, prima punta di ruolo, viene relegato a una nuova stagione in panchina.\nA fine anno il Genoa decide di non esercitare l'opzione di riscatto; il giocatore torna quindi alla , che lo trasferisce nuovamente in prestito al Pe\u00f1arol.\nLecce.\nL'anno successivo si svincola dalla e il 5 luglio 2010 firma un contratto triennale con il Lecce. Segna 4 gol nel campionato di Serie A 2010-2011, fra cui il primo in Lecce- (1-1).\nIn totale con la maglia del Lecce gioca 44 partite e segna 4 gol.\nFiorentina e il ritorno al Genoa.\nIl 30 gennaio 2012 passa a titolo definitivo alla Fiorentina, per 1,8 milioni di euro; il giocatore firma un contratto biennale. Esordisce in maglia viola il 17 febbraio in Fiorentina- (0-3). Nella partita contro il , a causa di una gomitata a Alessandro Diamanti, viene espulso e squalificato per tre turni.\nIl 18 gennaio 2013 viene ceduto dalla Fiorentina al Genoa, dove ritorna dopo quattro anni: la formula \u00e8 quella del prestito con diritto di riscatto fissato a un milione di euro. Gioca subito titolare alla prima uscita del club ligure due giorni dopo, il 20 gennaio, nella partita Genoa-Catania.\nDopo 5 partite giocate torna alla Fiorentina.\nIn totale con la maglia viola ha giocato 14 partite.\nBrescia, Latina e l'esperienza in Ecuador.\nIl 30 gennaio 2014 viene acquistato, a titolo definitivo, dal Brescia.. Con le \"rondinelle\" totalizza 32 presenze complessive in due campionati di Serie B, senza mai andare a segno.\nIl 27 gennaio 2015 si trasferisce a titolo definitivo al firmando un contratto fino al 30 giugno 2016.\nA pochi giorni dall'arrivo nella squadra laziale, si rende decisivo mettendo a segno il rigore utile ai fini della vittoria contro il Livorno (3-2). Termina anticipatamente la propria stagione l'8 aprile 2015, dopo essere stato operato al tendine di Achille. Chiude la prima stagione con il Latina con un bilancio di 3 presenze e una rete.\nTorna in campo nella nuova stagione, il 6 settembre 2015, in occasione della prima giornata di campionato contro il Novara (1-1). Segna 5 gol in 33 presenze e alla fine della stagione rimane svincolato.\nIl 3 novembre 2016 inizia ad allenarsi con la squadra pontina in vista di un possibile tesseramento.\nNel gennaio del 2017 viene ingaggiato dal LD Quito del dove disputa dodici giorniare nel massimo campionato dell'Ecuador,al termine della stagione rescinde il contratto.\nIl ritorno a Latina.\nIl 19 settembre 2017 il , (militante in Serie D dopo il fallimento della precedente gestione e dopo la retrocessione dalla Serie B) annuncia il suo ingaggio a titolo definitivo del centrocampista uruguagio.\nAprilia Racing Club ed Ostia Mare.\nIl 16 luglio 2018 l'Aprilia Racing Club del presidente Pezone annuncia il suo ingaggio. Il 21 ottobre 2018 \u00e8 proprio lui, da ex, a decidere il derby pontino al \"Francioni\" con una rete su calcio di punizione che vale l'1-0 finale.\nA dicembre del 2019 passa all'Ostia Mare e nel luglio 2020 ritorna a indossare la maglia biancoceleste delle Rondinelle dell'Aprilia Racing Club di Pezone.\nNazionale.\nCon la Nazionale uruguaiana guidata da Daniel Passarella ha partecipato alla Copa Am\u00e9rica 2001, uscendo alla fase a gironi.\nStatistiche.\nPresenze e reti nei club.\n\"Statistiche aggiornate al 22 marzo 2021.\""}
{"id": "301516", "revid": "2156201", "url": "https://it.wikipedia.org/wiki?curid=301516", "title": "Sistema Trieste", "text": "Con Sistema Trieste si intende l'insieme delle realt\u00e0 scientifiche e tecnologiche di Trieste e provincia, la citt\u00e0 europea con il pi\u00f9 alto numero di ricercatori per mille abitanti, il 37,1\u2030 (2005), e con una delle maggiori concentrazioni di istituzioni scientifiche d'Italia.\nStoria.\nLa storia del \"Sistema Trieste\" inizia alla fine del XIX secolo quando sorsero a Trieste diversi istituti scientifici come l'Osservatorio astronomico (1898), e associazioni che iniziarono a occuparsi di carsismo, speleologia, geofisica e biologia marina. Nel 1924 Trieste divenne sede universitaria.\nLa vera svolta in campo scientifico avvenne nel 1961 con l'incontro tra il professore Paolo Budinich e il promettente fisico pakistano Abdus Salam, che propose alla IAEA-Agenzia Internazionale per l'Energia Atomica l'istituzione di un centro internazionale di fisica che permettesse la collaborazione degli scienziati di tutti i paesi del mondo con sede a Trieste. Nonostante le polemiche con diversi paesi contrari al progetto, nel 1964 venne aperto a Miramare l'ICTP (International Centre for Theoretical Physics - Centro Internazionale di Fisica Teorica).\nNel 1978, sempre a Miramare, grazie ai fondi destinati alla ricostruzione post-terremoto del Friuli (terremoto che, peraltro, non aveva toccato Trieste), veniva aperta la SISSA, la Scuola Internazionale Superiore di Studi Avanzati, primo istituto in Italia a rilasciare il titolo di \"Doctor Philosophiae\" (Ph.D.), equipollente al titolo di dottore di ricerca.\nLo sviluppo di queste istituzioni cre\u00f2 un ambiente favorevole all'insediamento di altri centri scientifici, come l'Area di ricerca, nel 1981, e l'Accademia delle Scienze del Terzo Mondo (TWAS - Third World Academy of Sciences), nel 1983. Nel 1986 veniva inaugurato l'Immaginario scientifico e, nel 1987, un'altra importante istituzione internazionale trovava sede a Trieste: il Centro di Ingegneria Genetica e di Biotecnologia (ICGEB - International Centre for Genetic Engineering and Biotechnology).\nNell'anno seguente in citt\u00e0 si stabil\u00ec il Centro Internazionale per la Scienza e l'Alta Tecnologia (ICS - International Centre for Science and High Technology). Nel 1993, alla presenza delle massime cariche dello stato, viene inaugurato il Sincrotrone ELETTRA a Basovizza. Il \"Sistema Trieste\" \u00e8 ormai una realt\u00e0. Il 18 ottobre 2005 il Ministero dell'Ambiente ha stabilito che l'IPED, una nuova agenzia delle Nazioni Unite per la formazione in campo ecologico, avr\u00e0 sede a Trieste.\nIstituzioni parte del Sistema Trieste.\nElenco delle istituzioni che fanno ed hanno fatto parte del Sistema Trieste.\nSISSA - Scuola Internazionale Superiore di Studi Avanzati"}
{"id": "301517", "revid": "767487", "url": "https://it.wikipedia.org/wiki?curid=301517", "title": "\u00c9milie Simon", "text": "Si \u00e8 imposta a livello internazionale grazie alla colonna sonora del film \"La marcia dei pinguini\".\nBiografia.\nNata da un padre ingegnere del suono e da una madre musicista, \u00c9milie Simon \u00e8 cresciuta a Montpellier, sua citt\u00e0 natale. Qui ha frequentato il conservatorio avvicinandosi al jazz, al rock e infine alla musica elettronica.\nDebutto discografico.\nDopo aver concluso gli studi in musica contemporanea, nel 2003 esordisce con l'album omonimo \"\u00c9milie Simon\" vincendo nella categoria \"Album \u00e9lectronique\" nella diciannovesima Victoire de la musique nel 2004. Il debutto \u00e8 prodotto dall'etichetta Barclay.\nL'album d'esordio, ricco di campionature e distorsioni, la vede cantare sia in francese che in inglese.\n\"La marcia dei pinguini\" ed il successo.\nIl 10 gennaio 2005 viene dato alle stampe il secondo lavoro dell'artista francese, \"La Marche de l'empereur\", colonna sonora del film-documentario del 2004 \"La marcia dei pinguini\". Il medesimo anno, l'album vince nella categoria \"Bande Originale de Film\" al premio musicale francese Victoire de la musique. Il disco registra inoltre una nomination per la migliore colonna sonora al Premio C\u00e9sar.\nIl 6 marzo 2006 viene pubblicato un nuovo disco, \"V\u00e9g\u00e9tal\". Come suggerito dal titolo, il disco, orientato verso il mondo vegetale, adopera testi e sonorit\u00e0 ispirate al mondo organico e acquatico. Il lavoro vince nella categoria \"Album \u00e9lectronique\" al premio Victoire de la musique del 2007. L'album ha raggiunto la posizione #11 della classifica di vendita francese. Nel dicembre seguente viene distribuita una versione \"deluxe\" di \"Veg\u00e9tal\", contenente tracce aggiuntive, remix ed un video relativo ai \"making of\" dei video e della produzione.\nRiconosciuta a livello internazionale in seguito alla pubblicazione di \"La Marche de l'empereur\", la cantante francese approfitta dell'onda mediatica pubblicando una raccolta di brani tratti dell'omonimo disco di debutto e da \"V\u00e9getal\", intitolata \"The Flower Book\", con cui raccoglie consensi in Nord America e Europa.\nNel febbraio 2007 esce l'album-DVD live \"\u00c0 L'Olympia\", registrato durante un concerto tenuto al teatro Olympia di Parigi nel settembre 2006.\nStabilitasi a New York, in seguito alle numerose date del tour internazionale che la vede protagonista per tutto il 2007, la cantante torna in studio di registrazione per lavorare a un nuovo prodotto. \"The Big Machine\", terzo album in studio, vede la pubblicazione in patria il 14 settembre 2009. Il lavoro, registrato a New York, presenta esclusivamente tracce cantate in inglese, salvo rare strofe in lingua francese, e risente di una forte virata verso la pi\u00f9 accessibile musica pop. Il singolo apripista \u00e8 la ballata elettronica \"Dreamland\".\nAnni 2010.\nIl 5 dicembre 2011 viene pubblicato il quinto disco di Emilie Simon, intitolato \"Franky Knight\". Il disco guadagna il Grand Prix SACEM del 2011. Il singolo apripista \u00e8 \"Mon Chevalier\" (novembre 2011). Molte tracce dell'album sono anche presenti come colonna sonora del film francese \" La D\u00e9licatesse\". Il titolo dell'album (e quindi tutto il lavoro) si riferisce a Fran\u00e7ois Chevallier, compagno della cantante, deceduto nel settembre 2009 (poco prima della pubblicazione di \"The Big Machine\") a causa di complicazioni dovute alla contrazione del virus Influenzavirus A sottotipo H1N1.\nNel marzo 2014 pubblica il suo sesto album in studio \"Mue\", etichettato Barclay Records.\nCuriosit\u00e0.\nIn Italia \u00e8 conosciuta per il brano \"Desert\", colonna sonora di uno spot televisivo per Breil."}
{"id": "301520", "revid": "287204", "url": "https://it.wikipedia.org/wiki?curid=301520", "title": "Emilie Simon", "text": ""}
{"id": "301522", "revid": "278830", "url": "https://it.wikipedia.org/wiki?curid=301522", "title": "Picnic a Hanging Rock", "text": ""}
{"id": "301528", "revid": "88740", "url": "https://it.wikipedia.org/wiki?curid=301528", "title": "Casio", "text": ", \u00e8 una societ\u00e0 che produce prodotti elettronici. Fondata nel 1946, la sede \u00e8 situata a Tokyo.\nCasio \u00e8 conosciuta per le sue calcolatrici, orologi, fotocamere, videoproiettori, telefoni cellulari, apparecchiature audio e strumenti musicali elettronici, tra cui tastiere elettroniche, pianoforti digitali e sintetizzatori come, ad esempio, il Casio vl-1. Fu la prima azienda al mondo, nel 1957, ad immettere sul mercato una calcolatrice compatta completamente elettronica.\nStoria.\nAlbori.\nL'azienda fu fondata col nome di \"Kashio Seisakujo\" nell'aprile del 1946 da Tadao Kashio, di professione ingegnere. Il primo prodotto brevettato da Kashio fu il \"tubo yubiwa\", un anello che poteva contenere una sigaretta, consentendo a chi lo indossava di fumare la sigaretta fino al filtro, lasciando le mani libere.\nIn un paese fortemente impoverito come il Giappone dopo la seconda guerra mondiale le sigarette erano un bene prezioso e l'invenzione fu un successo.\nCalcolatrici.\nDopo aver visto le calcolatrici elettriche al primo Business Show, nel quartiere di Ginza a Tokyo nel 1949, Kashio ed i suoi fratelli pi\u00f9 giovani (Toshio, Kazuo e Yukio), utilizzarono i profitti derivanti dalla pipa yubiwa per sviluppare calcolatrici. La maggior parte delle calcolatrici all'epoca erano meccaniche ed erano azionate o a mano (con una manovella) oppure usando un motore elettrico. Toshio possedeva una certa conoscenza dell'elettronica e pens\u00f2 di costruire una calcolatrice usando i solenoidi: la calcolatrice da scrivania fu pronta nel 1954 e fu la prima calcolatrice elettromeccanica realizzata in Giappone. La maggiore innovazione di questa nuova calcolatrice fu l'adozione del tastierino numerico a 10 tasti; in quel momento altre calcolatrici usavano una \"tastiera completa\", il che significava che ogni posto nel numero aveva nove cifre. Un'altra innovazione peculiare fu l'uso di una sola finestra di visualizzazione al posto delle tre finestre di visualizzazione (una per ciascun argomento e una per la risposta) utilizzate da altre calcolatrici.\nCasio Computer Co., Ltd. fu costituita nel giugno 1957. Quell'anno, Casio immise sul mercato il modello 14-A, venduto per 485.000 yen, la prima calcolatrice compatta interamente elettrica al mondo, basata sulla tecnologia a rel\u00e8.\nStrumenti musicali.\nNegli anni '80, i prodotti elettronici a basso costo e la linea di strumenti musicali, come la tastiera elettronica, divennero popolari grazie ai prezzi accessibili garantiti da Casio.\nOrologi.\nL'azienda \u00e8 anche diventata famosa per l'ampia variet\u00e0 e l'innovazione dei suoi orologi da polso. Casio infatti \u00e8 stato uno dei primi produttori di orologi al quarzo, sia digitali che analogici. Iconici furono anche gli orologi da polso Casio dotati di calcolatrice. L'azienda \u00e8 stata poi tra le prime a commercializzare orologi in grado di visualizzare il tempo in diversi fusi orari, di produrre orologi con sensore di temperatura, di pressione atmosferica, d'altitudine e persino in grado di visualizzare le coordinate del sistema di posizionamento globale.\nFotocamere digitali.\nUna serie di notevoli innovazioni nel campo delle fotocamere digitali sono state fatte proprio da Casio, tra cui la QV-10, la prima fotocamera digitale consumer con uno schermo LCD sul retro (sviluppato da un team guidato da Hiroyuki Suetaka nel 1995), la prima fotocamera da tre megapixel per il mercato consumer, il primo vero modello ultra-compatto, e la prima fotocamera digitale ad incorporare la tecnologia delle lenti in ceramica.\nProdotti.\nOrologi.\nLa Casio \u00e8 una delle quattro maggiori aziende giapponesi per la produzione di orologi da polso, leader mondiale nel campo degli orologi digitali a cristalli liquidi e attiva anche nella produzione a lancette.\nIn base alle caratteristiche, gli orologi Casio vengono suddivisi in serie. Le pi\u00f9 famose sono la serie \"G-Shock\" (caratterizzata da elevata capacit\u00e0 di resistenza alle sollecitazioni meccaniche, alle scariche elettriche e ai campi elettromagnetici, inoltre da affissione dicroica, elevata durata e caratteristiche di impermeabilit\u00e0 fuori dal comune), e la serie \"PRO-TREK\" (abbreviativo di Professional Trekking, che sta ad indicare quella serie di orologi dotati di accessori come bussola, barometro, altimetro, termometro, profondimetro ecc.). Ultimamente invece stanno prendendo piede modelli di G-Shock con funzioni miste dei PRO-TREK, come il casio g/gw 9300 o il modello g/gw 9200.\nAltre serie sono la \"Baby-G\" (serie analoga alla \"G-Shock\" ma indirizzata ad un pubblico femminile), la \"EDIFICE\" (orologi e cronografi a lancette o ibridi lancette/cristalli liquidi), la \"Sea-Pathfinder\" (con funzioni indirizzate all'utilizzo nautico quali calcolo di fasi lunari e di maree, \"timer\" per regate ecc.), la \"Phys\" (in grado di funzionare da cardiofrequenzimetro e trainer elettronico) e la \"F\" (di cui fa parte l'iconico F-91W).\nNegli anni ottanta, l'azienda mise in commercio il modello Casio CA-53W-1ER, che disponeva di una calcolatrice.\nLo sviluppo maggiore dell'azienda si ebbe nel gennaio 1983, quando fu lanciato il primo orologio digitale della serie \"G-Shock\" e, successivamente, nel marzo del 1998, quando fu lanciata anche la serie PRO-TREK con il \"PRT40-BV\".\nTutti gli orologi della Casio utilizzano esclusivamente il movimento al quarzo. L'energia elettrica necessaria al funzionamento \u00e8 fornita da una normale batteria o dal sistema \"Tough Solar\", dove un piccolo pannello solare \u00e8 integrato nel quadrante e, quando esposto alla luce, genera una corrente che carica una batteria tampone, eliminando cos\u00ec la necessit\u00e0 di sostituire la pila quando si scarica.\nAlcuni orologi sono contrassegnati dalla funzionalit\u00e0 \"Wave Ceptor\", nome commerciale con cui Casio si riferisce al radiocontrollo: la data e l'ora si sincronizzano automaticamente con un segnale orario, basato su precisi orologi atomici, fornito da apposite stazioni trasmittenti presenti in vari punti del globo. Gli orologi Casio in Italia si sincronizzano prevalentemente col segnale generato da DCF77, ubicato in Germania vicino a Francoforte.\nL'azienda produce anche smartwatch Android Wear, con mappe consultabili off-line e la memorizzazione di percorsi tramite GPS.\nVideoproiettori.\nNel 2010, Casio inizia a produrre videoproiettori con la tecnologia LampFree. \u00c8 l'unica societ\u00e0 ad avere l'intera gamma di prodotti con questa tecnologia. Tutti i modelli vengono prodotti in Giappone nella fabbrica di Yamagata.\nComputer palmari.\nIl Casio PB-1000 \u00e8 un computer palmare prodotto nel 1987 con CPU Hitachi HD61700 (CMOS) e schermo incorporato LCD da 32 x 4 caratteri (192 x 32 Pixel).\nStrumenti musicali.\nCasio produce anche strumenti musicali a tastiera: Le serie attuali sono denominate \nNegli anni '80 ha prodotto la serie CZ di sintetizzatori a distorsione di fase, in diretta concorrenza con i sintetizzatori Yamaha a sintesi FM.\nFotocamere digitali (1995-2018).\nDal 1995 al 2018 Casio ha prodotto fotocamere digitali compatte ad ottica fissa."}
{"id": "301531", "revid": "287204", "url": "https://it.wikipedia.org/wiki?curid=301531", "title": "Foglie morte", "text": "Foglie morte \u00e8 il primo romanzo pubblicato dallo scrittore colombiano Gabriel Garc\u00eda M\u00e1rquez.\nIl titolo originale dell'opera, \"La hojarasca\", \u00e8 una metafora per indicare un'epoca della storia di Macondo, l'immaginaria cittadina della Colombia caraibica in cui sono ambientate le sue opere pi\u00f9 famose; si tratta del periodo della Compagnia Bananiera, l'apice della fortuna economica di questo angolo di mondo, quando si rovesci\u00f2 sul posto ogni genere di rifiuto umano: un mulinello di foglie secche che \u00e8 il destino di emarginazione dell'intera America Latina.\nTrama.\nIl romanzo \u00e8 raccontato da tre punti di vista alternati: la trentenne Isabel, suo figlio di nove anni e suo padre, ex colonnello dell'esercito liberale durante la guerra dei mille giorni. La vicenda ha luogo in una sola giornata, il 12 settembre 1928, quando viene scoperto il corpo senza vita di un medico del quale nessuno conosce il nome, che si \u00e8 impiccato nella casa dove da anni conduce una vita da eremita. A Macondo tutti lo detestano da quando dieci anni prima si rifiut\u00f2 di prestare soccorso ai feriti della repressione contro i moti popolari; da quel momento vive circondato dall'odio generale, che non si attenua neppure di fronte alla morte.\nIl vecchio colonnello decide per\u00f2 di organizzare il funerale, e obbliga la figlia Isabel e quindi il nipotino a accompagnarlo. \u00c8 la prima volta che il bambino vede un morto, e segue con interesse la chiusura del corpo nella cassa di legno.\nIl dottore era arrivato in paese lo stesso giorno del 1903, il 12 settembre, con una lettera di presentazione del colonnello Aureliano Buend\u00eda, compagno d'armi del nonno. Adelaida, la matrigna di Isabel, ingannata dal suo aspetto marziale, cred\u00e9 si trattasse del generale Rafael Uribe Uribe, uno dei comandanti liberali recentemente sconfitti. Da quel momento il dottore si era nutrito solo di erba, \u201cdi quella che mangiano gli asini\u201d.\nQualche tempo dopo il suo arrivo la domestica di casa, l'india Meme, divent\u00f2 la sua amante e and\u00f2 a vivere con lui come concubina nella casa all'angolo della via; ma al momento del suicidio del dottore sono pi\u00f9 di dieci anni che Isabel non vede pi\u00f9 Meme. Fu l'india a raccontarle gli ultimi giorni di sua madre, morta nell'atto di darla alla luce. Era il 1898, l'anno di fondazione di Macondo: una quantit\u00e0 di profughi della guerra civile vagava per la selva alla ricerca di un posto dove stabilirsi; sua madre era incinta di sei mesi, e rimase i tre successivi seduta nella veranda della casa appena costruita dal marito, cos\u00ec spossata da aspettare solo di dare la vita alla creatura che portava in grembo prima di esalare l'ultimo respiro. \nL'arrivo del dottore a Macondo, allora una semplice strada fiancheggiata di case che conduceva dal fiume al cimitero, coincise con l'arrivo del nuovo parroco, nel quale gli abitanti pi\u00f9 anziani riconobbero subito uno dei ragazzini un tempo pi\u00f9 scalmanati, conosciuto con il diminutivo di Cucciolo, partito per studiare in seminario e tornato con l'abito talare. Anche lui aveva combattuto nell'esercito insurrezionale con il grado di colonnello.\nIl dottore mangi\u00f2 alla tavola del colonnello per otto anni, mettendo da parte i proventi della sua professione finch\u00e9 lasci\u00f2 la stanza per andare a vivere con Meme. Con i soldi risparmiati le apr\u00ec un negozio di spezie che visse una stagione felice negli anni in cui la Compagnia Bananiera port\u00f2 un benessere effimero. Per qualche anno Macondo si trasform\u00f2 da sonnolento villaggio nella selva a cittadina, arrivarono il lavoro e nuova popolazione, ma al momento di andarsene dopo avere sfruttato la zona, la Compagnia lasci\u00f2 solo la feccia, il \u201cfrascame\u201d.\nQuando Meme scomparve il sospetto ricadde sul dottore. Le autorit\u00e0 scavarono nell'orto alla ricerca del cadavere sepolto, inutilmente; il medico confess\u00f2 poi al padrone di casa che la sua concubina si era semplicemente stancata di rimanere reclusa e se n'era andata. Ma il risentimento degli abitanti di Macondo mont\u00f2 contro lo straniero, e raggiunse il culmine quando, durante i disordini in occasione delle elezioni (i giorni della Compagnia erano finiti), il medico rifiut\u00f2 di aprire la porta per prestare soccorso alle vittime della repressione. Il Cucciolo era intervenuto a fermare la folla radunata per linciarlo, ma da quel momento il dottore era stato escluso dalla vita comune.\nUsc\u00ec dal suo isolamento solo una volta, tre anni prima del suicidio, quando il colonnello cadde malato. Si present\u00f2 al suo capezzale e riusc\u00ec a strapparlo alla morte, ma si fece promettere che quando sarebbe stato il suo turno avrebbe sparso un pugno di terra sul suo cadavere.\n\u00c8 per questo che adesso il nonno vuole onorare quell'impegno, anche contro l'ostilit\u00e0 della citt\u00e0 intera. Ottiene finalmente dal sindaco il permesso del funerale, e i suoi uomini inchiodano la bara per trasportare il feretro al cimitero. Il romanzo si conclude con il punto di vista del bambino, che vede la luce irrompere dopo anni e anni nella stanza sigillata e piena di polvere dove si era autoesiliato il dottore.\nCritica.\nLa scrittura del primo romanzo di Gabriel Garc\u00eda M\u00e1rquez inizia verso giugno 1950 e continua fino all'anno successivo, mentre l'autore abita in forti ristrettezze economiche in calle del Crimen a Barranquilla, nella regione costiera atlantica della Colombia; quando non ha i soldi per pagare la pigione dell'albergo a ore dove alloggia, lascia in pegno al portiere il manoscritto del romanzo.\nLa lunga gestazione passa attraverso la pubblicazione di pi\u00f9 \u201cappunti per un romanzo\u201d: innanzitutto \"La casa de los Buend\u00eda\" \n(\"Cr\u00f3nica\" n. 6, Barranquilla, 3 giugno 1950; infatti per lungo tempo il titolo di lavorazione dell'opera rimane \"La casa\"); poi \"La hija del coronel\" (\"El Heraldo\" n. 23, Barranquilla giugno 1950) e \"El regreso de Meme\" (\"El Heraldo\" n. 22, Barranquilla novembre 1950). Intenzionato a cambiare quel \"La casa\" perch\u00e9 ormai il romanzo si \u00e8 evoluto in altre direzioni, l'autore annota su un quaderno ipotesi di titoli a mano a mano che gli vengono in mente fino a totalizzarne una cinquantina, decidendo poi definitivamente per la parola con cui sua nonna Tranquilina aveva battezzato la calca arrivata a Aracataca con la United Fruit: \"hojarasca\", cio\u00e8 pacciame, (nella traduzione di Angelo Morino, \u201cfrascame\u201d).\nLa citazione in prima pagina rimanda all'Antigone di Sofocle, perch\u00e9 uno dei conoscenti ai quali fa leggere il manoscritto ravvis\u00f2 analogie con quel mito: il cadavere del fratello lasciato insepolto per ordine del re rimanda all'Edipo a Colono che Garc\u00eda M\u00e1rquez si affretta a rileggere; dopo di che attenua alcuni aspetti del manoscritto senza riuscire a ottenere un distacco completo, per cui decide di inserire la citazione. Il gioco di punti di vista alternati invece non pu\u00f2 che rimandare al principale riferimento letterario dell'autore in quel periodo, cio\u00e8 il William Faulkner di \"Mentre morivo\".\nIl lavoro sul romanzo continua anche dopo il trasferimento dell'autore a Cartagena de Indias. Sembra finalmente profilarsi, anche grazie all'interessamento dello scrittore \u00c1lvaro Mutis, la possibilit\u00e0 di pubblicare il testo presso la prestigiosa casa editrice Losada di Buenos Aires, ma in dattiloscritto viene rifiutato; per fortuna un amico ne ha fatto una copia perch\u00e9 l'originale non sar\u00e0 mai restituito.\nDopo questa delusione l'autore compie un'opera di profonda riscrittura; intenzionato a mantenere la lunghezza dei capitoli programmata, e accortosi di avere almeno 40 pagine in esubero, taglia un dialogo superfluo tra il nonno e il colonnello Buend\u00eda, e inoltre un lungo frammento che diventer\u00e0 un racconto autonomo intitolato \"Monologo di Isabel mentre vede piovere su Macondo\" che chiude la seconda antologia di Garc\u00eda M\u00e1rquez, \"Occhi di cane azzurro\". Il brano potrebbe in origine essere stato contenuto all'interno dell'attuale capitolo 8, dopo i cenni al matrimonio di Isabel e il preannuncio dell'arrivo dell'inverno. Altri dettagli di \"Foglie morte\" torneranno in scritti successivi, per esempio le pasquinate anonime in \"La mala ora\" e la citazione del duca di Marlborough in \"Cent'anni di solitudine\".\nLa pubblicazione del romanzo diventa finalmente realt\u00e0 nel 1955 per una casa editrice di nuova fondazione; il libr\u00f2 va in stampa senza un contratto. Cinque mesi pi\u00f9 tardi Garc\u00eda M\u00e1rquez riceve una chiamata dalla tipografia: il materiale \u00e8 pronto e rilegato ma si \u00e8 persa qualsiasi traccia dell'editore, che non sar\u00e0 pi\u00f9 reperito; grazie a \"El Espectador\", il giornale di Bogot\u00e1 per il quale lavora a quel tempo, Garc\u00eda M\u00e1rquez ottiene che la tipografia distribuisca direttamente il volume alle librerie, ma la maggior parte rimane invenduta in magazzino.\nLa Compagnia Bananiera di cui si parla di sfuggita come responsabile della \"hojarasca\" \u00e8 la United Fruit Company che sfrutt\u00f2 una vastissima area a partire dal 1910 nel retroterra di Santa Marta, e che abbandoner\u00e0 la zona al suo destino nel 1918 senza pagare alcun compenso allo Stato colombiano. "}
{"id": "301536", "revid": "109391820", "url": "https://it.wikipedia.org/wiki?curid=301536", "title": "Costo opportunit\u00e0", "text": "Il costo opportunit\u00e0 in economia \u00e8 il costo derivante dal mancato sfruttamento di un'opportunit\u00e0 concessa al soggetto economico. Quantitativamente, il costo opportunit\u00e0 \u00e8 il valore della migliore alternativa tralasciata. In altri termini, il costo opportunit\u00e0 \u00e8 il sacrificio che un operatore economico deve compiere per effettuare una scelta economica. \nDescrizione.\nL'alternativa a cui si deve rinunciare quando si effettua una scelta economica \u00e8 detta costo opportunit\u00e0 (\"opportunity cost\"). Ad esempio, quando una persona inizia a lavorare rinuncia ad una parte del proprio tempo libero al fine di ottenere un reddito economico, il tempo libero rappresenta il costo opportunit\u00e0 della scelta.\nPer decidere come investire le proprie risorse in senso lato, l'operatore economico spesso valuta i costi e i ricavi che comportano variazioni monetarie. Ma le conseguenze di una scelta non si limitano a decisioni che comportano solo costi e ricavi destinati a essere registrati nella contabilit\u00e0 personale o aziendale, ma riguardano anche l'impiego di altre risorse, ad esempio il tempo.\nI costi-opportunit\u00e0 si usano per valutare gli aspetti di scelte che non comportano necessariamente un esborso monetario da parte di qualcuno, ma possono essere utili per scegliere tra diverse strategie alternative in campo economico e pi\u00f9 in generale in ogni settore del comportamento umano.\nEsempio.\nImmaginiamo una persona che debba inviare un documento ad un ufficio. Supponiamo che egli abbia due possibilit\u00e0: consegnarlo a mano o inviare una raccomandata.\nI costi monetari delle due operazioni si possono facilmente calcolare: in un caso (consegna a mano) si tratta del costo del trasporto, nell'altro del costo della raccomandata, pi\u00f9 il costo per recarsi all'ufficio postale pi\u00f9 vicino.\nTuttavia entrambe le operazioni comportano altri costi, certi o potenziali, che possono influire sulla scelta della strategia migliore. La consegna a mano per esempio, se da un lato permette di risparmiare il costo della raccomandata, dall'altro pu\u00f2 comportare un maggior impiego di tempo e fatica, in virt\u00f9 dei quali il soggetto \u00e8 costretto a rinunciare a guadagni economici o alla possibilit\u00e0 di godere di tempo libero. \nLa scelta dunque tra le due strategie deve tener conto non solo dei costi monetizzabili, ma anche di quelli derivanti dalla rinuncia a sfruttare le opportunit\u00e0 perse.\nOppure in sintesi il costo dell'utilizzo di una data risorsa per un determinato scopo, misurato col valore che avrebbe per la migliore alternativa tralasciata."}
{"id": "301537", "revid": "15756", "url": "https://it.wikipedia.org/wiki?curid=301537", "title": "I funerali della Mam\u00e1 Grande", "text": "I funerali della Mam\u00e1 Grande \u00e8 una raccolta di racconti dello scrittore colombiano Gabriel Garc\u00eda M\u00e1rquez, Premio Nobel per la letteratura 1982. Pubblicata per la prima volta in lingua originale a Xalapa (Messico), la raccolta comprende otto racconti scritti fra il 1956 e il 1962 che testimoniano un cambiamento nella scrittura di Garc\u00eda M\u00e1rquez, un'evoluzione dallo stile quasi naturalistico di \"Nessuno scrive al colonnello\" e \"Foglie morte\" a uno pi\u00f9 ampio, pi\u00f9 visionario e fantastico, da scrittore che ormai ha raggiunto importanti obiettivi e che a breve conseguir\u00e0 il grande successo internazionale con \"Cent'anni di solitudine\".\nRacconti.\nLa siesta del marted\u00ec.\nUna donna arriva in treno insieme alla figlia piccola nella stazione di un paese in pianura. Si reca dal parroco per chiedere la chiave del cimitero, \u00e8 la madre che vuole andare a trovare il giovane ladro ucciso nel villaggio mentre tentava un furto.\nPresentato al concorso annuale di narrativa del periodico \"El Nacional\" edizione 1958, non ottenne neppure una menzione. Nasce da un ricordo d'infanzia dell'autore, una donna arriv\u00f2 davvero con un mazzo di fiori a Aracataca e la gente mormor\u00f2 che era \u201cla madre del ladro\u201d; la fierezza della donna colp\u00ec il bambino Gabriel.\nUno di questi giorni.\nL\"alcalde\" di una cittadina si reca dal dentista per chiedergli di estrargli con urgenza un dente dolorante, il medico rifiuta anche sotto la minaccia di un'arma. Si intuisce una qualche ragione di inimicizia politica. Acconsente infine, forse per ragioni di deontologia.\nIl racconto ha un riferimento diretto con un dettaglio del romanzo breve \"Nessuno scrive al colonnello\": quasi all'inizio della storia il vecchio colonnello vede alla finestra della caserma l\"alcalde\" con la faccia gonfia e solo una gota rasata, ma non viene spiegato che si tratta di un ascesso al dente. I retroscena politici, come spesso accade in Garc\u00eda M\u00e1rquez, saranno invece spiegati nel successivo romanzo \"La mala ora\". A questo proposito, Mario Vargas Llosa ha messo in evidenza nel suo famoso saggio sull'amico e collega colombiano i numerosi vuoti narrativi e referenziali della sua narrativa, che ha definito \u201cdati nascosti ellittici\u201d.\nDa noi ladri non ce ne sono.\nUn giovane scioperato di nome Damaso si introduce nell'unico bar del paese e non trovando nient'altro ruba le palle del biliardo, che nasconde in casa. Qualche giorno dopo viene arrestato un forestiero, un negro, picchiato a sangue dalla polizia. Damaso discute con la moglie sul modo di restituire le palle inutili, che oltretutto hanno bloccato l'unica attivit\u00e0 divertente del villaggio. La moglie Ana vorrebbe anche discolpare il negro, ma Damaso si fa sorprendere dal proprietario del locale mentre tenta di rimetterle a posto nottetempo.\nMolti dei racconti inclusi in questa antologia furono scritti a Caracas, Venezuela, al ritorno dell'autore dalla forzata permanenza in Europa (Italia e Francia) dopo che il quotidiano per cui lavorava era stato chiuso dalla dittatura. Nel 1960 Garc\u00eda M\u00e1rquez invi\u00f2 il manoscritto della raccolta a \u00c1lvaro Mutis, che dal carcere in Messico gli chiedeva qualcosa da leggere; Mutis lo pass\u00f2 poi a Elena Poniatowska, dopo di che and\u00f2 smarrito. Fu Mutis a rientrarne in possesso nel 1961, e sempre lui a sottoporlo all'Universit\u00e0 di Veracruz a cura della quale fu finalmente pubblicato.\nLa prodigiosa sera di Baltazar.\nIl falegname Baltazar ha costruito una gabbia per uccelli grandissima e molto raffinata, in filo di ferro, che desta l'ammirazione del paese. Il medico, il dott. Giraldo, si offre di acquistarla, ma Baltazar l'ha fatta per Pepe, il figlio dei signori Montiel. In realt\u00e0 quando si reca a consegnarla si scopre che gliela ha commissionata Pepe, e Montiel (un nuovo ricco che ha fatto fortuna con l'acquisto di beni dei proscritti dalla dittatura) rifiuta di pagarla. Baltazar la regala al ragazzino, si sparge la notizia che l'ha venduta a un ottimo prezzo e l'uomo si ubriaca in una grande festa insieme agli amici del paese.\nGli otto racconti dell'antologia hanno due diverse ambientazioni geografiche: tre sono esplicitamente ambientati a Macondo, la cittadina immaginaria che sar\u00e0 conosciuta in tutto il mondo dopo lo straordinario successo di \"Cent'anni di solitudine\", e sono: \"La siesta del marted\u00ec\", \"Un giorno dopo sabato\" e \"I funerali della Mam\u00e1 Grande\"; gli altri cinque sono invece ambientate altrove, in una cittadina chiamata genericamente \u201cil paese\u201d, il luogo in cui si svolge la vicenda di \"Nessuno scrive al colonnello\".\nLa vedova Montiel.\nIl racconto presenta lo stesso personaggio del precedente; il vecchio Montiel muore, i figli ormai grandi vivono in Europa e non tornano, limitandosi a telegrafare. La vedova sopravvive nello sconforto insieme a Carmichael, il domestico nero.\nLa storia si conclude con un dettaglio autobiografico: la battuta finale \u00e8 una frase che la nonna dell'autore pronunci\u00f2 apparendo in sogno alla madre e che questa raccont\u00f2 al figlio.\nUn giorno dopo sabato.\nImprovvisamente nel periodo pi\u00f9 caldo dell'anno gli uccelli spaccano le finestre e entrano a morire nelle case. Questo turba l'anziana vedova Rebeca, sorella adottiva del colonnello Aureliano Buend\u00eda, e anche il novantenne sacerdote padre Antonio Isabel del Santissimo Sacramento, la cui lucidit\u00e0 sta gi\u00e0 degenerando. In paese arriva un ragazzino in treno, a sua volta stupito dal comportamento degli uccelli, nel quale il sacerdote vede una giustificazione biblica.\nIl racconto vinse nel 1955 il primo premio al concorso letterario dell'Asociaci\u00f3n Nacional de Escritores y Artistas di Bogot\u00e1; la versione pubblicata in volume \u00e8 pi\u00f9 breve di quella originaria.\nIl motivo della pioggia di uccelli morti torner\u00e0 anche in \"Cent'anni di solitudine\".\nRose artificiali.\nMina, una ragazza che fabbrica rose artificiali di carta e filo, rimprovera alla nonna cieca che le maniche del vestito lavato la sera prima non siano ancora asciutte, per cui non pu\u00f2 andare in chiesa perch\u00e9 il parroco non la ammetterebbe al la comunione a braccia nude. Dal suo comportamento, la nonna comprende che ha appena rotto con il fidanzato, anche senza vedere con gli occhi ci\u00f2 che succede.\nIl racconto \u00e8 un altro esempio dell'intertestualit\u00e0 della scrittura di Garc\u00eda M\u00e1rquez. La vicenda si svolge pi\u00f9 o meno contemporaneamente a quella di \"La mala ora\", dove ricompaiono anche le protagoniste di \"Rose artificiali\".\nI funerali della Mam\u00e1 Grande.\nMuore all'et\u00e0 di oltre 90 anni la Mam\u00e1 Grande, al secolo Maria del Rosario Casta\u00f1eda y Montero, la maggior proprietaria terriera di Macondo: non solo la citt\u00e0 ma l'intera regione sono sua propriet\u00e0, ereditata a 20 anni alla scomparsa del padre. Abituata alla sua costante presenza, la nazione intera \u00e8 attonita; il corpo, abbandonato al calore dell'estate, rischia di decomporsi mentre i giuristi cercano una scappatoia legale che permetta al Presidente della Repubblica di presenziare ai funerali. Vengono decretati giorni e giorni di festeggiamenti, come richiesto dalla defunta, che non solo possedeva terre sconfinate, ma anche e soprattutto propriet\u00e0 morali: \"la sovranit\u00e0 nazionale, i colori della bandiera, le lettere di raccomandazione, le regine di bellezza, gli articoli di importazione proibita, la purezza della lingua, la carenza di valuta etc. etc.\"\nPersino il Papa parte da Roma con la sua berlina nera per testimoniare con la sua presenza ai funerali, che si fanno attendere finch\u00e9 il Presidente dichiara turbato l'ordine pubblico e dispone di facolt\u00e0 straordinarie che gli permettono di assistere ai funerali, cos\u00ec sontuosi che la popolazione rimane accecata dallo spettacolo del potere.\nIl racconto fu scritto verso la fine del 1959, quando l'autore era tornato a vivere a Bogot\u00e1. L'ispirazione per il personaggio della Mam\u00e1 Grande potrebbe essergli venuta dalle cronache che lui stesso pubblic\u00f2 sul giornale \"El Espectador\" nel 1954 a proposito della marchesina de La Sierpe alla quale si attribuivano ricchezze favolose.\nIl personaggio era gi\u00e0 stato nominato di sfuggita in \"La vedova Montiel\", e verr\u00e0 citato anche nei due romanzi immediatamente successivi. La funambolica storia di questa matriarca che muore ancora vergine, scritta in uno stile che anticipa \"Cent'anni di solitudine\", nasconde dietro iperboli linguistiche e grammaticali una realt\u00e0 incancellabile, vale a dire la marginalit\u00e0 del Sudamerica, con la sua tragedia di fasti e miserie, di violenze e soprattutto (come si vedr\u00e0 ben presto), solitudine."}
{"id": "301542", "revid": "1392199", "url": "https://it.wikipedia.org/wiki?curid=301542", "title": "Monete euro cipriote", "text": "Le monete euro cipriote sono in circolazione dal 1\u00ba gennaio 2008.\nStoria.\nCipro \u00e8 membro dell'Unione europea dal 1\u00ba maggio 2004.\nIl 2 maggio 2005, Cipro \u00e8 entrata nel meccanismo di cambio ERM II, e ha adottato l'euro il 1\u00ba gennaio 2008 in sostituzione della valuta locale, la lira cipriota. Questa decisione \u00e8 stata confermata il 21 giugno 2007 da parte dei capi di Stato e di Governo dell'Unione europea durante il vertice UE di Bruxelles.\nIl concorso per i disegni da rappresentare sulla faccia nazionale delle monete euro cipriote, indetto nel 2005, ha definito i motivi che compariranno sulle monete:\nDurante il concorso si era stabilito, inoltre, che gli artisti partecipanti dovessero includere il nome di Cipro in lingua greca, turca e inglese (rispettivamente \u039a\u03a5\u03a0\u03a1\u039f\u03a3, KIBRIS, CYPRUS) nel disegno delle monete.\nIl 10 ottobre 2006 i disegni finali delle monete euro cipriote sono state presentate in occasione di una mostra della Banca Centrale di Cipro sulla storia del denaro nell'isola. Stranamente, rispetto a quanto concordato in precedenza, non \u00e8 stato pi\u00f9 inserito il nome di Cipro in inglese.\nGli artisti incaricati dalla Banca Centrale di Cipro per la realizzazione finale dei disegni delle monete euro cipriote sono il disegnatore statunitense Erik Maell e la disegnatrice greca Tatiana Soteropoulos.\nZecche.\nLe monete sono coniate dalla:"}
{"id": "301546", "revid": "579331", "url": "https://it.wikipedia.org/wiki?curid=301546", "title": "Peggy Fleming", "text": "Biografia.\nInizi\u00f2 a pattinare a nove anni, e nel 1960 vinse il suo primo titolo nazionale statunitense \"juniores\". All'epoca era allenata da William Kipp, che per\u00f2 mor\u00ec nel 1961 nello schianto del volo Sabena 548 in cui viaggiava la nazionale statunitense diretta ai Campionati mondiali di pattinaggio di figura a Praga. Dopo la scomparsa di Kipp, suo allenatore divenne Carlo Fassi.\nNel 1964, a sedici anni, Peggy Fleming vinse il primo dei suoi cinque titoli nazionali statunitensi consecutivi, e si classific\u00f2 sesta alle Olimpiadi invernali di Innsbruck. L'anno dopo ottenne la sua prima medaglia in una competizione internazionale, un bronzo ai Campionati mondiali di pattinaggio di figura. L'anno dopo si aggiudic\u00f2 il titolo mondiale, che mantenne per tre edizioni consecutive.\nAlle Olimpiadi di Grenoble 1968 vinse la medaglia d'oro, ottenendo il primo posto all'unanimit\u00e0 da tutti e nove i giudici sia nelle figure obbligatorie sia nel programma libero. Dopo le Olimpiadi abbandon\u00f2 le competizioni e pass\u00f2 al professionismo, esibendosi in spettacoli sul ghiaccio. In seguito \u00e8 diventata commentatrice televisiva per la ABC.\nNel 1976 fu inserita nella \"World Figure Skating Hall of Fame\", la hall of fame internazionale del pattinaggio di figura.\n\u00c8 autrice di diversi libri sul pattinaggio di figura. Nel 2000 ha pubblicato l'autobiografia \"The Long Program: Skating Toward Life's Victories\" (\"Il programma lungo: pattinando verso le vittorie della vita\"), in cui racconta tra l'altro la sua battaglia contro il tumore al seno che le fu diagnosticato nel 1998."}
{"id": "301547", "revid": "767487", "url": "https://it.wikipedia.org/wiki?curid=301547", "title": "Sistema multiagente", "text": "Un sistema multiagente o (sistema ad agenti multipli) \u00e8 un insieme di agenti situati in un certo ambiente ed interagenti tra loro mediante una opportuna organizzazione. Un agente \u00e8 cio\u00e8 un'entit\u00e0 caratterizzata dal fatto di essere, almeno parzialmente, autonoma, sia essa un programma informatico, un robot, un essere umano, e cos\u00ec via.\nOggetto di ricerche da lunga data in intelligenza artificiale, i sistemi ad agenti multipli costituiscono un'interessante tipologia di modellazione di societ\u00e0, e hanno a questo riguardo vasti campi d'applicazione, che si estendono fino alle scienze umane e sociali (economia, sociologia, etc.).\nOrigine ed aspetti tecnici.\nOrigine.\nI sistemi multiagente possono essere visti come crocevia di diverse discipline:\nI cinque problemi dei sistemi multiagente.\nSi possono rilevare cinque principali problemi nei confronti della creazione di sistemi multiagente.\nArchitettura dei sistemi multiagente.\nCon riferimento ai cinque problemi precedenti, \u00e8 possibile delineare gli elementi dell'architettura d'un sistema ad agenti multipli come segue.\nCategorie di agenti.\n\u00c8 possibile introdurre una classificazione degli agenti secondo due criteri: agenti cognitivi o reattivi da una parte, comportamento teleonomico o riflesso dall'altra.\nLa distinzione tra cognitivo e reattivo attiene essenzialmente alla rappresentazione del mondo di cui dispone l'agente. Se il singolo agente \u00e8 dotato d'una rappresentazione simbolica del mondo a partire dalla quale \u00e8 in grado di formulare ragionamenti, si parler\u00e0 di agente cognitivo, mentre se non dispone che d'una rappresentazione subsimbolica, vale a dire limitata alle percezioni, si parler\u00e0 di agente reattivo. Tale distinzione corrisponde a due scuole di pensiero relative ai sistemi multiagente: la prima sostiene un approccio basato su insiemi di agenti \"intelligenti\" collaborativi, da una prospettiva pi\u00f9 sociologica; la seconda studia la possibilit\u00e0 dell'emergenza d'un comportamento \"intelligente\" di un insieme d'agenti non intelligenti (come quello delle formiche simulato dalle cosiddette ant colony).\nLa seconda distinzione tra comportamento teleonomico o riflesso divide i comportamenti intenzionali (perseguire scopi espliciti) dai comportamenti legati a delle percezioni. Le tendenze degli agenti possono essere anche espresse esplicitamente all'interno degli agenti o al contrario provenire dall'ambiente.\n\u00c8 possibile costruire una tabella che raggruppi i differenti tipi d'agente (compilata da Ferber, si veda la bibliografia):\nGli agenti cognitivi sono il pi\u00f9 delle volte intenzionali, cio\u00e8 hanno scopi prefissati che tentano di realizzare. Si possono pure trovare talvolta degli agenti detti modulari i quali, anche se possiedono una rappresentazione del loro universo, non hanno tuttavia degli scopi precisi. Tali agenti potrebbero servire ad esempio a rispondere alle interrogazioni avanzate da altri agenti su detto universo.\nGli agenti reattivi possono a loro volta essere suddivisi in agenti impulsivi e tropici. Un agente impulsivo avr\u00e0 una missione ben determinata (per esempio, assicurarsi che un serbatoio resti sempre sufficientemente pieno) e si comporter\u00e0 di conseguenza qualora percepisca che l'ambiente non risponde pi\u00f9 allo scopo che gli \u00e8 stato affidato (il livello del serbatoio \u00e8 troppo basso). L'agente tropico, dal canto suo, reagisce solo allo stato locale dell'ambiente (c'\u00e8 del fuoco, io fuggo). La fonte della motivazione \u00e8 nel primo caso interna (agenti impulsivi che hanno una \"missione\"), nel secondo caso \u00e8 legata esclusivamente all'ambiente.\nApplicazioni.\nNel campo della ricerca.\nSi distinguono generalmente tre tipi d'utilizzo: la simulazione di fenomeni complessi, la risoluzione di problemi, e la progettazione di programmi.\nSi utilizzano i sistemi multiagente per simulare le interazioni esistenti tra agenti autonomi. Si cerca di determinare l'evoluzione del sistema al fine di prevederne l'organizzazione risultante. Per esempio, in sociologia, si possono modellare i differenti agenti che compongono una certa comunit\u00e0. Attraverso la messa a punto dei vincoli, si pu\u00f2 cercare di comprendere quale sar\u00e0 la combinazione pi\u00f9 efficace per pervenire al risultato atteso (ad es., la costruzione d'un ponte). Il fattore importante \u00e8 il comportamento dell'insieme, non certo il comportamento individuale. Le applicazioni esistenti hanno riguardato la fisica delle particelle (agente = particella elementare), la chimica (agente = molecola), la biologia cellulare (agente = cellula), l'etologia (agente = animale), la sociologia e l'etnologia (agente = essere umano). L'autonomia consente in questi casi di simulare il comportamento esatto di ogni entit\u00e0.\nL'intelligenza artificiale distribuita \u00e8 nata per risolvere i problemi di complessit\u00e0 dei grossi programmi monoblocco dell'intelligenza artificiale: l'esecuzione \u00e8 pertanto non concentrata ma distribuita, ma il controllo rimane centralizzato. Al contrario, nei sistemi ad agenti multipli, ciascun agente possiede un controllo totale sul suo comportamento. Per risolvere un problema complesso, talvolta \u00e8 in effetti pi\u00f9 semplice concepire programmi relativamente piccoli (gli agenti) interagenti con un unico grosso programma monoblocco. L'autonomia permette al sistema di adattarsi dinamicamente ai cambiamenti imprevisti che intervengono nell'ambiente.\nAllo stesso tempo, l'ingegneria del software si \u00e8 evoluta in direzione di componenti sempre pi\u00f9 autonomi. I sistemi ad agenti multipli possono essere visti come un raccordo tra ingegneria del software ed intelligenza artificiale distribuita, con l'apporto rilevante dei sistemi distribuiti. In rapporto ad un oggetto, un agente pu\u00f2 prendere iniziative, pu\u00f2 rifiutarsi di obbedire ad una richiesta, pu\u00f2 spostarsi, etc.: l'autonomia consente al progettista di concentrarsi sul lato \"umanamente comprensibile\" del software.\nLa metafora dei videogiochi.\nSi pu\u00f2 rappresentare un sistema ad agenti multipli come una di quelle comunit\u00e0 virtuali che si trovano sempre pi\u00f9 nei videogiochi attuali. Consideriamo l'esempio di un gioco che simuli la vita di una famiglia. Il sistema multiagente pu\u00f2 essere decomposto secondo pi\u00f9 dimensioni. In primo luogo, si avr\u00e0 un ambiente con una sua metrica. Si pu\u00f2 ritenere che esso consista della casa con giardino in cui vive la famiglia. Inoltre il sistema pu\u00f2 disporre di un insieme di oggetti passivi sui quali gli agenti possono intervenire: si tratta di tutti gli oggetti che arredano la casa, ma anche dei generi alimentari. Ovviamente, un sistema multiagente \u00e8 composto da agenti; questi ultimi, attivi ed autonomi, interagiscono col loro \"entourage\" (l'ambiente, gli oggetti e gli altri agenti), e corrispondono ai membri della famiglia (senza dimenticare il cane). Ancora, si mette a punto un insieme di relazioni tra oggetti ed agenti, il che definisce un'organizzazione. Si potranno ad esempio esprimere i legami familiari tra i diversi individui, ma anche delineare i rapporti di propriet\u00e0 (quale oggetto appartiene a chi?). Infine, si integra nel sistema un insieme di operatori che permettono agli agenti di agire sugli oggetti o su altri agenti (il figlio pu\u00f2 mangiare uno yogurt o portare a spasso il cane o parlare a sua sorella), e di sensori che consentono agli agenti di conoscere i mutamenti ambientali e degli altri agenti (lo yogurt \u00e8 caduto in terra, pap\u00e0 mi ha chiesto di far uscire il cane). Ecco dunque cos'\u00e8 che pu\u00f2 chiamarsi sistema multiagente. In informatica, l'agente sar\u00e0 un programma autonomo che possiede un insieme di conoscenze e agisce secondo regole proprie.\nBibliografia.\nTre opere, in lingua inglese, che si riferiscono all'argomento sono:\nUn'altra opera, stavolta in francese, che \u00e8 una buona introduzione (nonch\u00e9 un utile supporto alla redazione di quest'articolo), \u00e8 la seguente:"}
{"id": "301551", "revid": "1543377", "url": "https://it.wikipedia.org/wiki?curid=301551", "title": "Carlo Fassi", "text": "Biografia.\nLa prima competizione internazionale a cui partecip\u00f2 Fassi furono le Olimpiadi di St. Moritz del 1948, le prime del dopoguerra. Fu in gara sia nel singolo, dove arriv\u00f2 sedicesimo, sia in coppia con Grazia Barcellona, con cui arriv\u00f2 al tredicesimo posto.\nNel 1949 fu quarto ai campionati europei di pattinaggio di figura, ed ottavo ai campionati mondiali. Nel 1950 si aggiudic\u00f2 il bronzo agli europei, la prima medaglia vinta dall'Italia in una competizione internazionale di pattinaggio di figura. L'anno dopo conferm\u00f2 il terzo posto agli europei, mentre fu sesto ai mondiali.\nNel 1952 miglior\u00f2 il suo risultato ai campionati europei di Vienna conquistando la medaglia d'argento, mentre alle Olimpiadi di Oslo e ai mondiali di Parigi fu sesto. Nel 1953 vinse finalmente il titolo europeo, che conferm\u00f2 anche l'anno successivo, e giunse sul podio anche ai mondiali, dove fu terzo.\nLasciate le competizioni dopo i campionati europei del 1954, divent\u00f2 allenatore. Uno dei suoi primi allievi fu una giovane pattinatrice tedesca che divenne sua moglie e co-allenatrice, Christa Fassi.\nDopo il disastro aereo del 1961 in cui persero la vita tutti i pattinatori della nazionale statunitense e i loro allenatori, Fassi fu chiamato ad allenare negli Stati Uniti, dove divent\u00f2 rapidamente uno dei \"coach\" pi\u00f9 importanti. Inizialmente lavor\u00f2 a Denver, in Colorado, poi presso la \"Broadmoor Arena\" di Colorado Springs, ed infine, dopo un breve periodo in Italia, si stabil\u00ec all\"'Ice Castle Rink\" di Lake Arrowhead in California.\nNel corso della sua carriera, Carlo Fassi fu l'allenatore di campioni olimpici e mondiali quali Peggy Fleming, Dorothy Hamill, John Curry, Robin Cousins, e Jill Trenary. Altri, come Scott Hamilton e Paul Wylie, furono suoi allievi nella parte iniziale della loro carriera. La fama dei coniugi Fassi era tale che pattinatori da tutto il mondo si trasferivano presso la loro sede di allenamento per essere seguiti da loro.\nOltre ad essere un eccellente tecnico, Fassi era considerato uno dei personaggi pi\u00f9 influenti del mondo del pattinaggio di figura, molto abile nel portare i suoi allievi all'attenzione dei giudici. La sua popolarit\u00e0, almeno in Nord America, era tale che Charles M. Schulz, l'autore dei \"Peanuts\", lo us\u00f2 come modello per l'alter ego di Snoopy come allenatore di pattinaggio di figura (ad esempio, nello special televisivo \"She's a Good Skate, Charlie Brown\" del 1980).\nCarlo Fassi mor\u00ec per un attacco cardiaco a Losanna nel corso dei campionati mondiali di pattinaggio di figura del 1997, dove era presente in qualit\u00e0 di allenatore della pattinatrice statunitense Nicole Bobek."}
{"id": "301553", "revid": "125366092", "url": "https://it.wikipedia.org/wiki?curid=301553", "title": "Alessandria Bucefala", "text": "Alessandria Bucefala (odierna Jhelum, citt\u00e0 del Punjab, provincia del Pakistan), \u00e8 una citt\u00e0 fondata in onore del suo cavallo dal condottiero macedone Alessandro Magno. Quest'ultimo, in seguito alla morte del suo destriero nella battaglia dell'Idaspe contro il re indiano Poro, decise di dedicargli una citt\u00e0. Poco lontano si trova un'altra citt\u00e0, Alessandria Nicea, fondata da Alessandro durante il ritorno in patria. Alessandro era molto legato al cavallo Bucefalo e questa fondazione ne \u00e8 la prova evidente. Essa, come per il resto la maggioranza delle citt\u00e0 fondate dal condottiero macedone, fu originariamente popolata da alcuni soldati che Alessandro si era portato dalla Macedonia."}
{"id": "301555", "revid": "775372", "url": "https://it.wikipedia.org/wiki?curid=301555", "title": "Monete euro lettoni", "text": "Le monete euro lettoni sono in circolazione dal 1\u00ba gennaio 2014.\nStoria.\nQuesto paese baltico \u00e8 membro dell'Unione europea dal 1\u00ba maggio 2004 e precedentemente all'adozione dell'euro utilizzava il Lats lettone.\nLa Lettonia, entrata nell'ERM II, aveva progettato inizialmente di entrare nell'eurozona il 1\u00ba gennaio 2008, ma in seguito la data \u00e8 stata spostata al 1\u00ba gennaio 2014, avendo il governo lettone varato a novembre 2012 una serie di leggi, che dovevano essere approvate in tripla lettura, volte ad agevolare tale obiettivo. Le leggi hanno avuto approvazione definitiva il 31 gennaio 2013.\nIl 4 marzo 2013 il governo lettone ha ufficialmente presentato al Consiglio dell'Unione europea la richiesta di adesione all'eurozona a partire dal 1\u00ba gennaio 2014. A seguito di tale richiesta, il 5 giugno 2013 la Commissione europea ha presentato la propria relazione sul rispetto dei criteri di convergenza (secondo i parametri del 28 febbraio 2013) e ha dato il suo parere favorevole all'adozione dell'euro da parte della Lettonia. A partire da questa relazione e da quella della Banca centrale europea, dopo aver acquisito i pareri del Consiglio europeo e del Parlamento europeo, il Consiglio dell'Unione europea (Ecofin) il 9 luglio 2013 ha adottato la decisione definitiva sull'adozione della moneta unica a partire dal 1\u00ba gennaio 2014 ed ha fissato il tasso irrevocabile di cambio tra Lats ed euro a 0.702804.\nFaccia nazionale.\nI disegni della faccia nazionale delle monete euro lettoni sono stati fatti da Laimonis \u0160\u0113nbergs per i tagli da 1, 2, 5, 10, 20 e 50 centesimi e Guntars Sieti\u0146\u0161 per i tagli da 1 e 2 euro; essi sono stati resi pubblici nel luglio 2006 sul sito della Banca Centrale della Lettonia. Essi prevedevano il Monumento alla Libert\u00e0 di Riga sulla moneta da 2 euro, il volto di una fanciulla lettone sulla moneta da 1 euro, lo stemma della Lettonia completo sulle monete da 10, 20 e 50 centesimi, e lo stemma in formato semplice sulle monete da 1, 2 e 5 centesimi.\nLa faccia nazionale della moneta da 2 euro proposta inizialmente, il Monumento alla Libert\u00e0 di Riga, \u00e8 stata successivamente scartata per l'impossibilit\u00e0 di proporzionare adeguatamente l'immagine mantenendone la riconoscibilit\u00e0. La moneta da 2 euro riporta quindi lo stesso volto di fanciulla lettone previsto per la moneta da 1 euro.\n2 euro commemorativi.\nSerie.\nRegioni storiche.\nNel 2016 la Lettonia ha iniziato la serie commemorativa dedicata alle sue regioni storiche, visto che nel 2018 c'\u00e8 stato il 100\u00ba anniversario dell'indipendenza:"}
{"id": "301556", "revid": "834", "url": "https://it.wikipedia.org/wiki?curid=301556", "title": "Peggy Flemming", "text": ""}
{"id": "301564", "revid": "188402", "url": "https://it.wikipedia.org/wiki?curid=301564", "title": "M18A1 Claymore Antipersonnel Mine", "text": "Le Claymore (\"M18A1 Claymore Antipersonnel Mine\", \"Mina Antiuomo Claymore\") sono mine antiuomo direzionali attivabili mediante un controllo a distanza. Al loro interno vi sono, oltre ad una carica esplosiva, delle biglie d'acciaio che vengono proiettate al fine di uccidere o ferire gravemente chi si trovasse nei pressi della mina al momento del suo scoppio.\nForma e dimensioni.\nLa Claymore \u00e8 costituita da un contenitore ricurvo con supporti pieghevoli e dotata di un mirino. Il contenitore \u00e8 diviso in due parti: la prima contenente dell'esplosivo C4 (esplosivo plastico ad alto potenziale); la seconda contenente 650 biglie d'acciaio secondo un angolo prestabilito.\nLa mina deve essere posizionata con la parte convessa rivolta verso la presunta direzione di avvicinamento di forze nemiche in modo da proiettare le biglie in un arco orizzontale di 60 gradi.\nLe Claymore possono essere poste ai lati della zona da interdire creando un angolo di 45 gradi (posizione a V) e in tal modo colpire il nemico in un fuoco incrociato, oppure poste su due file parallele.\nUno dei maggiori problemi presentato da questo tipo di mina \u00e8 che occorre molto tempo per posizionarla e che una volta posizionata non pu\u00f2 essere variata ed \u00e8 necessario molto tempo anche per rimuoverla se non utilizzata.\nUtilizzi della Claymore.\nLa Claymore viene usata in varie situazioni:\nSituazioni offensive.\nNell'imboscata convenzionale sono presenti anche le truppe che possono contribuire con il loro fuoco.\nNell'imboscata meccanica le mine sono controllate da distanza in un bunker protetto e vengono fatte detonare in presenza del nemico.\nL'imboscata meccanica comporta un rischio immediato praticamente nullo da parte di chi controlla la mina.\nDettagli bellici.\nUna volta posizionata la mina occorre rispettare una distanza di sicurezza che pu\u00f2 essere:\nGli effetti della mina possono essere cos\u00ec riassunti:\nSino a 50 m pu\u00f2 essere letale.\nLa frammentazione verticale dei frammenti \u00e8 di circa:"}
{"id": "301565", "revid": "201394", "url": "https://it.wikipedia.org/wiki?curid=301565", "title": "Massimo Zamboni", "text": "\u00c8 stato chitarrista e principale compositore dei CCCP e dei successivi CSI.\nMusicalmente \u00e8 considerato uno dei padri del punk rock e del rock alternativo italiani. Dotato di uno stile e sound molto personali, la sua musica \u00e8 stata d'ispirazione per numerosi gruppi rock italiani, tra cui Subsonica, Marlene Kuntz e Africa Unite, e molto apprezzata da critica e altri musicisti, tra cui Franco Battiato, ammiratore di lunga data di CCCP - Fedeli alla linea e CSI.\nBiografia.\nNato a Reggio Emilia, Massimo Zamboni proviene da una famiglia di pastori dell'appennino emiliano, in seguito dedita al commercio di olio d'oliva. Negli anni settanta, Massimo Zamboni approda prima alla musica psichedelica, prog e rock. Alla fine del decennio forma il gruppo Rynazyna, unitamente a Umberto Negri e Pelloni. In seguito forma il suo primo gruppo di genere punk/new-wave, i Frigo, sempre assieme a Umberto Negri, gruppo per il quale viene composto il brano \"Noia\", successivamente recuperato dai CCCP - Fedeli alla linea e inciso nel loro album d'esordio \"1964-1985 Affinit\u00e0-divergenze fra il compagno Togliatti e noi - Del conseguimento della maggiore et\u00e0\", oltre che in vari demo precedenti.\nDa solista nel 2004 ha pubblicato l'album \"Sorella sconfitta\" realizzato con Nada, Lalli, Fiamma Fumana e il soprano Marina Parente; seguito nel 2005 dall'album dal vivo \"L'apertura\", insieme a Nada. Ha realizzato per il cinema diverse colonne sonore quali: \"Passano i soldati\" di Luca Gasparini, \"Benzina\" di Monica Stambrini, \"Velocit\u00e0 massima\" e \"L'orizzonte degli eventi\" di Daniele Vicari. Nel 2011 porta in tourn\u00e9e con Angela Baraldi l'album \"Solo una terapia: dai CCCP all'Estinzione\"\".\"\nHa pubblicato una decina di libri, uno dei quali con Giovanni Lindo Ferretti: \"In Mongolia in retromarcia\" (\"Giunti Editore\")"}
{"id": "301566", "revid": "125629397", "url": "https://it.wikipedia.org/wiki?curid=301566", "title": "Eric McCormack", "text": "\u00c8 noto per aver interpretato Will nella serie televisiva \"Will &amp; Grace\".\nBiografia.\nNato a Toronto e cresciuto a Calgary, ha iniziato a recitare nelle recite del liceo e dopo aver frequentato per tre anni la Ryerson University, nel 1985 ha accettato un posto allo Stratford Shakespeare Festival, dove ha trascorso cinque anni esibendosi in numerose produzioni teatrali. Successivamente, si \u00e8 trasferito a Vancouver.\nHa debuttato al cinema nel film d'avventura \"Il mondo perduto\" (1992), ma \u00e8 apparso in diversi prodotti televisivi a partire dal 1986, tra cui \"Street Justice\", \"Colomba solitaria\", \"Il commissario Scali\" e \"Ally McBeal\". Il successo \u00e8 arrivato nel 1998, con l'interpretazione di Will Truman, protagonista nella serie televisiva \"Will &amp; Grace\". La sua interpretazione gli \u00e8 valsa sei candidature ai Golden Globe e quattro agli Emmy, quattro ai Satellite Award, cinque agli Screen Actors Guild Award vincendo infine il Primetime Emmy Award come miglior attore protagonista in una serie comica e lo Screen Actors Guild Award per il miglior cast in una serie commedia nel 2001.\nOltre ad apparire in televisione, ha partecipato a svariati spettacoli teatrali, debuttando a Broadway nel 2001 in \"The Music Man\". Dopo la conclusione di \"Will &amp; Grace\" nel 2006, ha interpretato il ruolo principale nella produzione newyorkese \"Some Girl(s)\". Ha recitato nella miniserie televisiva \"Andromeda\" (2008) e nel 2009 \u00e8 stato protagonista della serie TV \"Trust Me\" e partecipato al film di fantascienza \"Alien Trespass\". Tra il 2012 e il 2015, \u00e8 stato il protagonista del poliziesco \"Perception\", dove ha interpretato il ruolo del Dr. Daniel Pierce. L'anno successivo, \u00e8 stato scritturato nel cast principale della serie televisiva \"Travelers\", prodotta da Netflix e andata in onda per tre stagioni.\nNel corso della sua carriera ha ricevuto cinque candidature ai premi Golden Globe, e ha vinto un Emmy Award e uno Screen Actors Guild Award, per la sua partecipazione alla sitcom \"Will &amp; Grace\", grazie alla quale \u00e8 assurto alla notoriet\u00e0 con l'interpretazione di Will Truman. Tra gli altri suoi ruoli degni di nota del prosieguo della carriera, quelli nelle serie \"Perception\" e \"Travelers\".\nVita privata.\nNel settembre 1997 si \u00e8 sposato con Janet Holden, conosciuta sul set di \"Colomba solitaria\", dalla quale ha avuto un figlio, Finnigan (2002).\nDoppiatori italiani.\nIn italiano, Eric McCormack \u00e8 stato doppiato da:\nCome doppiatore, viene sostituito da:"}
{"id": "301567", "revid": "1718925", "url": "https://it.wikipedia.org/wiki?curid=301567", "title": "Ascia", "text": "L'ascia \u00e8 uno strumento da taglio utilizzato per la lavorazione del legno, con la lama perpendicolare al manico.\nNel linguaggio comune il termine ascia viene usato intercambiabilmente con scure e accetta ma in realt\u00e0 queste ultime due hanno il taglio parallelo al manico.\nSe la scure o l'accetta \u00e8 creata appositamente per essere usata in guerra, viene quasi sempre chiamata ascia, nonostante abbia il filo parallelo all'impugnatura, ad esempio nel caso dell'ascia da battaglia, l'ascia d'armi o l'ascia danese.\nCaratteristiche.\nQuesto attrezzo \u00e8 costituito da:\nUso.\nQuesto attrezzo era utilizzato nel passato e tuttora, dai carpentieri per squadrare i tronchi, prima sgrossandoli e poi lisciandoli. Da qui il nome di maestro d'ascia (o mastro d'ascia) con cui questi abili artigiani erano conosciuti nell'ambito delle costruzioni navali ed edili."}
{"id": "301569", "revid": "599013", "url": "https://it.wikipedia.org/wiki?curid=301569", "title": "Mazzafrusto", "text": "Il mazzafrusto \u00e8 un'arma bianca di origine antica.\nCaratteristiche.\nConsiste in una palla di ferro chiodata collegata ad un bastone tramite una catena.\nSi distingue in mazzafrusto da piede o da cavallo:\nVi \u00e8 anche una variante pi\u00f9 controllabile di mazzafrusto, composta da un manico di legno con attaccata, invece di una catena, un cilindro di legno, di circa met\u00e0 della lunghezza del manico cos\u00ec da non ferire la mano, coperto di chiodi."}
{"id": "301570", "revid": "124709090", "url": "https://it.wikipedia.org/wiki?curid=301570", "title": "La tata", "text": "La tata (\"The Nanny\") \u00e8 una sit-com statunitense che fu mandata in onda per la prima volta nel paese d'origine nel 1993 dalla rete televisiva CBS. La serie si compone di sei stagioni (1993-1999), per un totale di 146 episodi e ha ricevuto negli USA 11 candidature agli Emmy Awards, vincendone uno nel 1995 per i migliori costumi.\nLa serie \u00e8 stata creata, prodotta e scritta da Fran Drescher e dall'allora marito Peter Marc Jacobson. La Drescher ha inserito nella serie molti riferimenti alla sua vita reale: i nomi dei genitori della tata, Morty e Sylvia (nell'originale), sono i nomi dei suoi genitori (che tra l'altro partecipano a diversi episodi in ruoli minori). Anche il cane Chester (Castagna nell'adattamento italiano), che nella serie \u00e8 il cane di C.C. Babcock, \u00e8 della Drescher.\nLa trama.\nDopo essere stata licenziata e lasciata dal suo datore di lavoro, Francesca Cacace (Fran Fine in lingua originale) bussa alla porta della famiglia Sheffield per vendere cosmetici. Il padrone di casa, Maxwell Sheffield, rimasto vedovo, la assume come tata per i suoi tre figli. Sar\u00e0 l'inizio di una nuova vita per tutti gli Sheffield, che, da un giorno all'altro, si ritroveranno a dover gestire ed amare la nuova bambinaia e a conoscere la sua strampalata e invadente famiglia polacca ebraica (originaria di Frosinone nell'edizione italiana del doppiaggio).\nPersonaggi.\nPrincipali.\n\u00c8 la protagonista della serie. Francesca \u00e8 una simpatica trentenne (con qualche problema a confessare la sua vera et\u00e0) di origini ciociare (ebraiche nell'edizione americana), che si trova catapultata dal Queens in una villa dell'alta borghesia di Manhattan. Con la sua verve riuscir\u00e0 a conquistare tutta la famiglia Sheffield. \u00c8 molto legata agli \u201canni d'oro del liceo\u201d, quando tutti i ragazzi le cadevano ai piedi. Caratteristica principale di Francesca \u00e8 l'abbigliamento stravagante: tacchi a spillo, minigonna o pantaloni attillati, calze e vestiti coloratissimi, tutto completato da rossetto rosso acceso e capelli sempre cotonati ai limiti della forza di gravit\u00e0. Nonostante sia filiforme, Francesca adora mangiare specialmente dolci e gelati e ha una vera e propria venerazione per Barbra Streisand. \u00c8 una gran chiacchierona e adora raccontare dei suoi parenti di Frosinone, tutti molto bizzarri. Nel corso della sua vita \u00e8 stata una modella per calzature (lei si definisce modella di piedi), una sciampista, una venditrice di cosmetici porta a porta e, infine, una tata. Perennemente alla ricerca del grande amore, a volte sembra volersi accontentare di stare con qualsiasi uomo che le chieda di sposarla. Ha una grande amica, Lalla, due zie molto invadenti, Assunta e Yetta e una serie indecifrabile di parenti di cui parla spesso e che, a volte, per vari motivi, fa conoscere agli Sheffield. Durante la serie si legher\u00e0 molto a tutti gli Sheffield, e al maggiordomo Niles con il quale condivide un'ottima intesa. Ha anche un grande rispetto per la memoria della defunta moglie di Maxwell e madre dei ragazzi, Sarah. Si sposa con Maxwell nell'ultimo episodio della quinta stagione e nell'episodio finale dar\u00e0 alla luce due gemelli, Rocco Settimio ed Eve Catherine.\n Maxwell \u00e8 un noto impresario di Broadway e produttore, padre di tre figli e vedovo. Da tempo trasferitesi in America dalla lontana Inghilterra, l'uomo vive in un lussuoso appartamento di due piani, con i tre figli e il maggiordomo Niles. \u00c8 un uomo molto elegante, poco mondano, che vive nel perenne confronto con Andrew Lloyd Webber perch\u00e9 all'inizio della sua carriera rifiut\u00f2 di produrre \"Cats\", spianando cos\u00ec la strada ai successi del rivale che lui persiste a considerare un \"dilettante\". La sua aiutante \u00e8 C.C. Babcock, con la quale sembra aver avuto anche un flirt, che per\u00f2 sembra essere pi\u00f9 immaginato dalla donna che avvenuto realmente. La morte della moglie l'ha segnato profondamente, tanto da non voler pi\u00f9 legarsi a nessun'altra donna. Questa sua \"scelta\" lo ha portato a diventare un po' ottuso, infatti non si rende minimamente conto dell'attrazione che provoca in certe donne, soprattutto in C.C.. Con i figli \u00e8 un padre affettuoso e conservatore, e, a causa del suo lavoro, \u00e8 costretto ad assumere una tata affinch\u00e9 si occupi delle principali incombenze delle tre creature. La prescelta sar\u00e0 Francesca, con la quale si scontrer\u00e0 spesso e, a causa sua, subir\u00e0 l'imbiancamento precoce di una sua ciocca di capelli.\nDi mezza et\u00e0, con poche esperienze sessuali alle spalle e con una voce melodiosa, Niles non \u00e8 solo il maggiordomo di casa Sheffield, ma anche il confidente del padrone di casa, con il quale ha un rapporto molto aperto e poco rispettoso delle barriere sociali. All'arrivo di Francesca, legher\u00e0 subito con lei, dimostrandole spesso di trovarla molto attraente. Nel corso della storia cerca spesso di far capire al suo datore di lavoro il legame mal celato che l'uomo ha con la tata. Dietro la sua indubbia capacit\u00e0 di maggiordomo, nasconde un'indole di uomo focoso, che esibisce rare volte, grazie alla compagnia della ex tata di Maxwell e mentre \u00e8 solo in casa Sheffield. Ha una spiccata antipatia per l'assistente di Maxwell, C.C. Babcock, che pungola spesso con battute acide, ma nell'ultima stagione si scoprir\u00e0 innamorato di lei. Dopo averla conquistata la sposa mentre Francesca d\u00e0 alla luce i gemelli e scopre anche che diventer\u00e0 padre.\n Maggie \u00e8 la figlia maggiore. Inizialmente molto insicura, con l'andare del tempo e grazie alla vicinanza di Francesca, diventer\u00e0 una ragazza con una buona autostima. Il suo principale interesse sono i ragazzi, nel corso della serie si lega a molti giovani fino a sposarsi con un modello di nome Mario, nato a Frosinone come Francesca. Con il padre ha un legame un po' conflittuale, in quanto lui \u00e8 a volte rigido e lei desiderosa di maggior libert\u00e0. Ha un rapporto di giocoso dispetto anche con il fratello Brighton, e non sopporta C.C. Babcock.\nBrighton \u00e8 l'unico figlio maschio nonch\u00e9 il figlio di mezzo. Dapprima pungente, dispettoso e viziato, trover\u00e0 in Francesca un degno \"avversario\". Con la tata condivider\u00e0 un rapporto molto particolare, tanto che la donna diventer\u00e0 per lui una sostituta materna. Nel corso della serie lo spettatore assiste alla maturazione fisica del personaggio che rimarr\u00e0 comunque, di fondo, un ragazzo sarcastico incuriosito dal sesso con la passione per la regia.\nGrace \u00e8 la figlia minore di Maxwell e la sua defunta moglie. Molto introversa e dotata di grande acutezza, la piccola ha molto sofferto la perdita della madre, tanto da essere seguita inizialmente da un terapeuta. Con l'arrivo di Francesca, i suoi problemi relazionali si risolveranno, facendola diventare una bimba pi\u00f9 solare, estroversa e teatrale che prender\u00e0 come modello la tata, tanto da assumere, spesso in modo imitativo, i suoi stessi atteggiamenti.\nC.C. \u00e8 l'assistente del signor Sheffield. Da sempre innamorata senza essere corrisposta di Sheffield (anche quando la sua prima moglie Sarah era viva), all'arrivo di Francesca la prender\u00e0 subito in antipatia perch\u00e9 intimorita dal fatto possa diventare una sua rivale in amore. Non di rado le due donne avranno simpatici imprevisti e si faranno non pochi dispetti. Non conosce i nomi dei figli di Maxwell e mostra spesso un'insofferenza pi\u00f9 o meno marcata per tutti i bambini. Ha un cane, Castagna (Chester), regalatole da Maxwell, ma non se ne prende molta cura in quanto non lo sopporta. Acida, sola e asociale, viene continuamente presa di mira dal maggiordomo Niles, che non le perdona la sua, a suo parere, inutile presenza nel mondo. Tuttavia, nell'ultima stagione si sposano e scoprono di aspettare un bambino.\nMinori.\nAssunta \u00e8 la zia di Francesca (nella versione originale la madre). Assunta condivide un rapporto molto complice con la nipote. All'arrivo della nipote in America, avvenuto quando Francesca aveva poco meno di vent'anni, la zia l'ha ospitata in casa sua e cresciuta come una figlia. Senza figli, ha un marito, Antonio, con il quale condivide un matrimonio privo di particolari guizzi passionali, salvo rare occasioni. Ha un'amicizia molto particolare, mai davvero chiarita, con il macellaio di fiducia. La sua principale caratteristica, che condivide con la nipote, \u00e8 la stravaganza: utilizza un abbigliamento molto appariscente, con abiti molto stretti, al limite della volgarit\u00e0. Molto formosa, \u00e8 ossessionata dal cibo, che consuma in ogni occasione e in gran quantit\u00e0. \u00c8 ossessionata dalla pulizia, tanto da tenere il suo divano in salotto ancora coperto con la plastica dell'imballaggio per non farlo rovinare dalla pip\u00ec del cane. Ha moltissimi parenti, tutti molto stravaganti e eccentrici, che lo spettatore conoscer\u00e0 nel corso della serie. Spinge in modo ossessivo Francesca a trovarsi un marito, preferibilmente benestante. Con il tempo, si guadagner\u00e0 l'affetto di Maxwell, che si legher\u00e0 a lei come un figlio.\nYetta \u00e8 la vecchia zia di Francesca in quanto cognata di Assunta (nell'originale si tratta della nonna della protagonista, madre di Sylvia, Yetta \u00e8 un nome ebraico che in Yiddish significa \"luce\"), ebrea di origine polacca. Dai toni spiccioli e disinibiti, molta svagata, vive in una casa di riposo, ma \u00e8 spesso a casa Sheffield o di zia Assunta. Anche lei, come la cognata e la nipote, veste in modo molto stravagante; \u00e8 un'accanita fumatrice e, nonostante sia vicina ai novant'anni, non ha smesso di ritenere il sesso un'attivit\u00e0 da svolgere con regolarit\u00e0. Legher\u00e0 molto con i giovani Sheffield.\nLalla \u00e8 la migliore amica di Francesca. Poco intelligente e non molto attraente, \u00e8 unita a Francesca da un'amicizia decennale. Vive ancora con i genitori e, come la sua migliore amica, \u00e8 alla perenne ricerca dell'amore.\nLo zio di Francesca (suo padre nell'edizione originale) e il marito di Assunta. Ama passare il suo tempo davanti alla tv, per vedere lo sport, o in bagno. Nel corso della serie non appare mai in volto, spesso non appare proprio, venendo solo nominato. A partire dalla quarta serie \u00e8 pi\u00f9 visibile, ma solo di schiena o attraverso il suo parrucchino, che \u00e8 l'oggetto che maggiormente lo rappresenta. \nNell\u2019episodio 15 della sesta serie, zio Antonio \u00e8 protagonista della puntata e ben visibile. Condivide con la moglie un rapporto duraturo, anche se privo di passione, salvo alcune occasioni. Non sembra particolarmente interessato al futuro della nipote.\nApparizioni speciali.\nLa serie ha incluso molte \"special guest star\".\nCome personaggi di fantasia:\nNel ruolo di se stessi, spesso in connessione al lavoro di Maxwell:\nInoltre:\nSigla.\nLa sigla de \"La tata\" \u00e8 costituita dal tema originale \"The Nanny named Fran\" interpretata da Ann Hampton Callaway.\nEpisodi.\nLa serie \u00e8 composta da un totale di 146 episodi, raggruppati in sei stagioni andate in onda originariamente negli Stati Uniti tra il 1993 e il 1999.\nThe Chatterbox.\nAlla fine della seconda stagione, Fran Drescher non nascose la preoccupazione per una non riconferma del telefilm per una successiva stagione. A causa di ci\u00f2, l'attrice decide di creare uno spin-off, che avrebbe dovuto sostituire La tata in caso di non riconferma. Lo spin-off, dal titolo \"The Chatterbox\", ha visto la luce solo nel penultimo episodio della seconda stagione (Il mago del capello), dato che poi la serie madre \u00e8 stata confermata anche per la terza stagione.\nIl Natale \u00e8 in pericolo.\nL'episodio \"Il Natale \u00e8 in pericolo\" (nell'originale \"Oy to the world\") \u00e8 uno speciale natalizio, sotto forma di cartone animato, che \u00e8 andato in onda in Italia, per la prima volta, il 24 dicembre 2011 su Fox Retro. In Usa, dopo la prima trasmissione del 18 dicembre 1995, l'episodio non \u00e8 mai pi\u00f9 stato replicato. L'episodio ha una sigla propria, simile a quella della serie a cui appartiene, ma creata appositamente per questo speciale.\nThe Nanny Reunion: A Nosh to Remember.\nIl 6 dicembre 2004 \u00e8 andato in onda sul canale Lifetime lo speciale \"The Nanny Reunion: A Nosh to Remember\", dove tutto il cast (ad eccezione di Daniel Davis) si riuniva in occasione di una cena a casa di Fran Drescher, in cui appaiono anche i genitori della Drescher.\nVersione italiana.\nIn Italia \u00e8 stata trasmessa dal 1995 su Canale 5, poi dal 1998 su Italia 1. Dal 2018 \u00e8 trasmessa dalle emittenti Paramount Channel e VH1.\nL'adattamento in italiano ha dato origini e abitudini italiane alla protagonista e alla sua famiglia. L'edizione italiana del telefilm \u00e8 curata da Elena Sansonetti per Mediaset (mai accreditata nei titoli di coda). La direzione del doppiaggio, eseguito presso Studioimmagine, \u00e8 stata affidata a Guido Leoni fino alla stagione 5. Nella stagione 6 \u00e8 stata invece affidata a Massimo Corizza e Lorenza Biella. Questo cambiamento ha causato alcuni piccoli errori di incoerenza nella storia. La traduzione degli episodi non ha infatti tenuto conto di alcune delle modifiche alla trama originale a cui Leoni aveva dato vita, portando cos\u00ec alla scoperta di alcuni avvenimenti che nella versione italiana erano stati eliminati o taciuti.\nLe ragioni del pesante adattamento italiano sono soprattutto commerciali.\nVersioni internazionali.\nIn molti altri paesi sono state elaborate versioni locali, interamente ricreate con cast e trame nuove. Nei paesi ispanofoni la serie \u00e8 stata ricreata e trasformata in una sorta di telenovela. Sono esempio:\nOltre alle pi\u00f9 famose versioni ispanofone, esistono anche le versioni:\nDi tutte le versioni internazionali de \"La Tata\", la pi\u00f9 famosa e grande \u00e8 la versione russa, \"My Fair Nanny\", girata a Mosca e composta da 173 episodi, pi\u00f9 della versione originale americana."}
{"id": "301571", "revid": "729019", "url": "https://it.wikipedia.org/wiki?curid=301571", "title": "Stiletto", "text": "Lo stiletto (dal latino \"stilus\", \"piolo, bacchetta\") \u00e8 un'arma bianca simile ad un pugnale, dalla lama molto sottile, lunga ed acuminata, generalmente a sezione triangolare. Talvolta la lama pu\u00f2 essere anche a sezione quadrata e in quel caso l'arma viene pi\u00f9 propriamente definita quadrello. Proprio per questa sua caratteristica \u00e8 in grado di provocare ferite assai gravi poich\u00e9 di difficile rimarginazione.\nStoria.\nLo stiletto ha iniziato a guadagnarsi la sua fama durante il Medioevo quando era popolare come strumento contro i cavalieri pesantemente corazzati perch\u00e9 la sua lama sottile poteva passare agilmente attraverso le maglie della cotta.\nLo stiletto inoltre \u00e8 stata una delle armi preferite dagli assassini, perch\u00e9 era un'arma facile da nascondere, che si poteva tenere in una manica o sotto il mantello. L'assassino poteva indossare abiti comuni, e colpire senza troppa violenza: data infatti l'estrema capacit\u00e0 di penetrazione della lama era sufficiente spingere con forza, evitando cos\u00ec di farsi notare e rendendo difficile una successiva identificazione.\nFu considerato, nel corso dei secoli, quasi sempre come arma particolarmente insidiosa e, a fasi alterne, ne fu proibito il porto e, naturalmente, l'uso.\nUtilizzo.\nLo scopo principale nell'uso dello stiletto consiste nel farlo penetrare nello sterno per trafiggere il cuore. Ovviamente \u00e8 un'arma che sfrutta l'\"effetto a sorpresa\", per nulla adatta al combattimento corpo a corpo.\nLo stiletto \u00e8 usato anche per la decorazione alimentare. Per effettuare decorazioni e intagli sempre perfetti e precisi. Si consideri ad esempio lo stiletto thailandese a doppia lama.\nDisciplina normativa.\nItalia.\nAncora oggi \u00e8 considerato (come il pugnale) dalla legge italiana come \"arma propria\", la cui naturale designazione \u00e8 cio\u00e8 l'offesa alla persona, e il suo acquisto e detenzione richiedono una autorizzazione da parte della Questura di appartenenza e la successiva denuncia, al pari di qualsiasi arma da fuoco consentita."}
{"id": "301572", "revid": "1652635", "url": "https://it.wikipedia.org/wiki?curid=301572", "title": "Greenwich Village", "text": "Il Greenwich Village \u00e8 un quartiere prevalentemente residenziale situato nella zona occidentale del centro (\"downtown\") del distretto contea (\"borough\") di Manhattan, a New York. Il nome \u00e8 spesso semplicemente abbreviato in \"Village\".\nUbicazione.\nIl quartiere, noto nell'Ottocento come \"zona di Washington Square\", \u00e8 approssimativamente delimitato dalla 14\u00aa Strada (\"14th Street\") a nord, da Houston Street a sud, dal fiume Hudson a ovest e dalla Broadway ad est.\nI quartieri confinanti sono: a nord Chelsea, a sud SoHo e ad est l'East Village.\nTalvolta si parla dell'East Village come parte integrante del Greenwich Village, ma per gli abitanti di Manhattan \u00e8 pi\u00f9 opportuno considerarli due quartieri separati.\nSchema viario.\nLo schema viario del Greenwich Village non coincide con il tipico reticolato di Manhattan poich\u00e9 un tempo il quartiere era un villaggio colonico separato dal resto della citt\u00e0. Un piano di riassetto urbanistico di New York sviluppato nel XIX secolo, consent\u00ec di lasciare inalterato il tracciato delle vie che rimasero disordinate rispetto alle altre zone (pi\u00f9 strette, particolari curvature ecc.). Per di pi\u00f9 le vie sono identificate con un nome, contrariamente alla diffusa abitudine cittadina di assegnare ad esse un numero che le contraddistingua.\nStoria.\nI primi insediamenti vennero stabiliti in un terreno paludoso. Dopo la bonifica dei coloni olandesi che intorno al 1630 adibirono a pascolo la zona (nota come Noortwyck), vi fu l'occupazione di Nuova Amsterdam da parte degl'inglesi (1664) e il Greenwich Village inizi\u00f2 il proprio sviluppo. Rimase per\u00f2 un villaggio rurale autonomo, senza essere fagocitato dalla vertiginosa crescita di Manhattan.\nUn aumento della popolazione vi fu nel 1882, quando un'epidemia di febbre gialla spinse molti cittadini di New York a trasferirsi al Village che godeva di un'aria pi\u00f9 salutare.\nIl Village \u00e8 noto per la scena \"boh\u00e8mienne\" e la cultura alternativa di cui \u00e8 stato teatro e che ha diffuso. Per tradizione \u00e8 fucina di nuovi movimenti ed idee, a partire dalle avanguardie di inizio Novecento, grazie anche al tipo di persone che lo popola e frequenta, e stabilimenti come Eve's Hangout di Eva Kotchever.\nNegli anni cinquanta la \"Beat Generation\" e il suo movimento avevano il proprio fulcro in questo quartiere dove si radunarono poeti, cantautori, scrittori, studenti, musicisti e artisti in fuga dalla societ\u00e0 conformista. Essi gettarono le basi per il futuro movimento \"hippy\" degli anni sessanta. New York e il Village ispirarono le opere degli scrittori \"beat\" Jack Kerouac, Allen Ginsberg e William Burroughs. Nel 1969 in un locale gay del Village, lo Stonewall Inn, ebbe simbolicamente inizio il movimento di liberazione omosessuale. Le pi\u00f9 antiche librerie gay del mondo hanno sede proprio in questa zona, nella quale si trova anche quella Christopher Street, che fu al centro dei moti di Stonewall del 28 giugno 1969.\nWoody Allen, Andy Warhol, Bill Cosby, Joan Baez, Dave Van Ronk (\"The Mayor of MacDougal Street\"), Paul Simon, Art Garfunkel, Joni Mitchell, Peter La Farge, Richie Havens, Mark Spoelstra, Fred Neil, Phil Ochs, Jimi Hendrix, Frank Zappa, Barbra Streisand, Jessica Lange, Nina Simone, Lou Reed, Dustin Hoffman e Al Pacino sono solo alcune delle celebrit\u00e0 che hanno mosso i primi passi al Village tra gli anni cinquanta e settanta.\nQui si conobbero tre dei quattro membri dei Mamas and Papas, uno dei pi\u00f9 famosi residenti del quartiere fu il cantautore Bob Dylan e \nNel 1970 Jimi Hendrix fond\u00f2 quelli che oggi sono i pi\u00f9 antichi studi di registrazione di New York, gli Electric Lady Studios.\nCultura.\nIl Village \u00e8 la culla di una vivace scena artistica, tuttora in fermento, e luogo in cui si concentrano diversi teatri off-Broadway. Comici e jazzisti si alternano nei locali alla moda del quartiere.\nIl Parco di Washington Square (Washington Square Park) \u00e8 il cuore pulsante del quartiere, sebbene ve ne siano altri minori. Quello noto come \"The Cage\" \u00e8 importante per essere teatro di importanti tornei cittadini di \"streetball\" e per i suoi numerosi campi di pallacanestro e pallamano.\nNel Village ogni anno si tiene la tradizionale parata di Halloween, il 31 ottobre, la pi\u00f9 imponente in tutto il paese.\nIl settimanale \"The Village Voice\" \u00e8 uno dei tanti periodici pubblicati nel quartiere.\nTrasporti.\nIl quartiere \u00e8 servito dalla metropolitana di New York attraverso le stazioni di 14th Street/Sixth Avenue (linee IRT Broadway-Seventh Avenue, BMT Canarsie e IND Sixth Avenue, treni delle linee 1, 2, 3, F, L e M), 14th Street-Eighth Avenue (linee IND Eighth Avenue e BMT Canarsie, treni delle linee A, C, E e L), West Fourth Street-Washington Square (linee IND Eighth Avenue e IND Sixth Avenue, treni delle linee A, B, C, D, E, F e M) e Christopher Street-Sheridan Square (linea IRT Broadway-Seventh Avenue, treni delle linee 1 e 2).\nNella cultura di massa.\nLa popolare \"sitcom\" \"Friends\" \u00e8 ambientata nel West Village, sebbene sia stata prodotta in California, negli studi losangelini di Hollywood. La ripresa in esterno dell'edificio dove si trovano due degli appartamenti dei protagonisti \u00e8 effettivamente situata tra Grove Street e Bedford Street nel West Village. \nL'appartamento (nelle riprese esterne) di Carrie Bradshaw, protagonista della serie televisiva \"Sex and the City\", si trova nel Greenwich Village al civico 66 di Perry Street.\nNel film \"Men in Black II\" viene consigliato agli alieni di farsi vedere di giorno solo al Greenwich Village.\nNel film \"A proposito di Davis\", che \u00e8 ispirato alla vita del cantante folk Dave Van Ronk, il Greenwich Village \u00e8 l'ambientazione e in alcune scene i protagonisti si trovano a Washington Square. Il quartiere \u00e8 conosciuto per i suoi ambienti e locali folk e il cantante da cui prende ispirazione il film era soprannominato \"Il sindaco di MacDougal Street\", una strada del quartiere.\nDottor Strange lo Stregone Supremo, personaggio dei fumetti Marvel, abita al 177A di Bleecker Street, sede del suo \"Sancta Sanctorum\", nel Village.\nLa casa di Martin Myst\u00e8re, personaggio dei fumetti della Bonelli, \u00e8 collocata al n\u00b03 di Washington Mews, a pochi passi dal Washington Park."}
{"id": "301573", "revid": "1318658", "url": "https://it.wikipedia.org/wiki?curid=301573", "title": "Statuto", "text": ""}
{"id": "301576", "revid": "1318658", "url": "https://it.wikipedia.org/wiki?curid=301576", "title": "Francesca Fiorentini", "text": "Biografia.\nFrancesca Fiorentini \u00e8 la voce ricorrente di attrici come Gwyneth Paltrow, Rosamund Pike, Rosario Dawson, Milla Jovovich, Eva Mendes, Vera Farmiga, Debra Messing, Catherine Zeta Jones e molte altre.\nHa prestato la voce alle attrici Gwyneth Paltrow nei film del Marvel Cinematic Universe nel ruolo di Pepper Potts, Milla Jovovich in \"Resident Evil\", Salma Hayek in \"Chiedi alla polvere\", Daryl Hannah nel ruolo di Elle Driver nei due capitoli di \"\" diretti da Quentin Tarantino, Debra Messing nel ruolo di Grace Adler in \"Will &amp; Grace\", Charisma Carpenter nel ruolo di Cordelia Chase nella serie \"Buffy l'ammazzavampiri\" e nel suo spin-off \"Angel\", Amy Brenneman nel ruolo di Amy Gray in \"Giudice Amy\", Teri Hatcher nel ruolo di Susan Mayer in \"Desperate Housewives\", Cote de Pablo nel ruolo di Ziva David nella serie \"NCIS\" e Stana Katic nel ruolo di Kate Beckett in Castle.\nSara Ram\u00edrez nel ruolo di Callie Torres nel medical-drama \"Grey's Anatomy e Erica Durance\" nel medical-drama \"Saving Hope.\"\nNel luglio 2009 ha vinto il premio Leggio d'oro come voce femminile dell'anno.\nVita privata.\nEx moglie del doppiatore Fabrizio Manfredi, \u00e8 madre di due figlie, le doppiatrici Eleonora e Beatrice Manfredi."}
{"id": "301577", "revid": "1005847", "url": "https://it.wikipedia.org/wiki?curid=301577", "title": "Alessandro Lessona", "text": "Comunemente lo si crede nato nel 1891, ma alcune fonti riportano come data di nascita il 1887, il che significa che al momento della morte avrebbe dovuto avere 104 o 105 anni. Fu comunque il pi\u00f9 longevo gerarca del Fascismo, e l'ultimo a sopravvivere.\nVita durante il Regime fascista.\nFiglio di Carlo, entr\u00f2 alla Regia Accademia di Fanteria e Cavalleria di Modena nel 1910 e ne usc\u00ec sottotenente di cavalleria. Prese parte alla prima guerra mondiale, guadagnandosi una Medaglia d'argento al valor militare nel 1916 a Monfalcone. Pass\u00f2 poi a prestare servizio per un breve periodo in Macedonia e, rientrato in Italia, prima fu inviato in Francia in forza allo Stato maggiore del II Corpo d'Armata, poi, essendo risultato primo all'esame per lo Stato maggiore, fu chiamato dal generale Armando Diaz a capo della propria segreteria.\nPassato con Diaz al Ministero della guerra, vi rimase come Capo di gabinetto fino alla Marcia su Roma e lasci\u00f2 l'incarico per motivi personali.\nAder\u00ec al Fascismo e nel 1922 prese parte alla marcia su Roma. \nFederale di Savona, resse la carica con un certo successo. Nel 1925, fu incaricato di una missione diplomatica presso il Re Zog I di Albania che, dopo opportuni colloqui con il Segretario generale dei Ministero degli Esteri Salvatore Contarini, condusse alla stipula di un trattato militare segreto in funzione anti jugoslava (novembre 1925); con esso, l'Albania metteva a disposizione il suo territorio, nell'eventualit\u00e0 di una guerra dell'Italia contro l'altro Stato balcanico. Tra il 1928 e il 1939 fu anche Presidente della Federazione Italiana Tennis.\nDurante il ventennio fascista, Lessona fu tra i protagonisti della politica coloniale italiana: sottosegretario al Ministero delle colonie dal 1929 al 1936, allo scoppio della guerra d'Etiopia ebbe una parte di rilievo nel far togliere il comando del Fronte Nord al generale Emilio De Bono e nell'affidarlo al Maresciallo d'Italia Pietro Badoglio alla fine del 1935. Nell'aprile del 1936 fu da Badoglio chiamato ad accompagnarlo nella marcia su Addis Abeba e nell'entrata in citt\u00e0, avvenuta il 5 maggio. Nominato a capo del ministero delle colonie, rest\u00f2 in carica per un anno e mezzo, fino alla fine del 1937 e fu lui a cambiarne il nome in Ministero dell'Africa Italiana.\nDeciso a sfruttare totalmente le risorse economiche delle colonie, invi\u00f2 in Libia come governatori Luigi Razza e Italo Balbo, pur essendo quest'ultimo insofferente alle sue direttive. Iniziatore della politica di separazione razziale fra bianchi e neri nelle Colonie italiane, nel 1936 Lessona aveva fondato il \"Corpo della polizia coloniale\", ribattezzato tre anni dopo \"Corpo di Polizia dell'Africa italiana\" (comunemente conosciuto come PAI): esso era formato da nazionali e da indigeni africani, in particolare \u00e0scari, fedeli alla madrepatria Italia e aveva compiti di pubblica sicurezza.\nIn questo periodo Lessona cominci\u00f2 ad entrare in urto con il maresciallo Rodolfo Graziani sull'amministrazione delle terre conquistate. Qualche mese dopo scopr\u00ec un evidente peculato, che coinvolgeva direttamente l'ex-governatore dell'Eritrea Emilio De Bono, e ordin\u00f2 di riscrivere il contratto dei lavori. La questione fu portata all'esame di Mussolini, presso il quale De Bono aveva ben maggiore influenza di Lessona, e il Duce prese a guardare con occhio critico il ministro, chiedendo di sorvegliarne l'operato.\nNel giro di pochi mesi, su Lessona si accumul\u00f2 una lunga serie di rapporti negativi che andavano dalla corruzione, alla disinvolta assegnazione di cariche pubbliche, e soprattutto al sospetto che egli stesse costruendosi un vero e proprio dominio personale in Africa Orientale. Fu cos\u00ec che il 19 novembre 1938 Benito Mussolini prese spunto dalla nomina a vicer\u00e9 d'Etiopia del duca Amedeo d'Aosta, avoc\u00f2 a s\u00e9 il Ministero dell'Africa Italiana ed esoner\u00f2 Lessona da ogni incarico istituzionale, estromettendolo dalla vita pubblica del paese, per cui pass\u00f2 come professore ordinario alla Facolt\u00e0 di Scienze Politiche dell'Universit\u00e0 La Sapienza di Roma, dove sarebbe rimasto sino all'et\u00e0 della pensione.\nIl dopoguerra.\nFu titolare della cattedra di \"Storia politica coloniale\" (in seguito rinominata \"Storia e istituzioni dei paesi afro-asiatici\"), che ottenne \"per meriti straordinari\". Il Trattato di pace sottoscritto il 10 febbraio 1947, previde, all'art. 45, l'impegno, da parte dell'Italia, di assicurare l'arresto e la consegna, ai fini di un successivo giudizio, di tutte le persone accusate di aver commesso o ordinato crimini di guerra. Nel maggio 1948 il Governo etiope invi\u00f2 all'apposita commissione dell'ONU per i criminali di guerra, una lista di dieci presunti criminali, comprendente Alessandro Lessona, quale \"sospetto di complicit\u00e0 in atti di sistematico terrorismo\".\nL'Etiopia si era appellata a una clausola del Trattato di pace, che indicava un ininterrotto stato di guerra tra essa e l'Italia sin dal 3 ottobre 1935; successivamente (nov. 1948), pertanto, chiese la consegna degli accusati per sottoporli a processo. L'Italia peraltro, riusc\u00ec a ottenere dagli alleati la rinuncia all'applicazione di tali clausole, impegnandosi a provvedere direttamente al giudizio di tutti i presunti criminali, individuati dalla Commissione ONU. I lavori della Commissione d'inchiesta italiana si conclusero con l'archiviazione delle posizioni di tutti gli accusati.\nAll'inizio degli anni Cinquanta si iscrisse al Movimento Sociale Italiano, ma inizialmente fu emarginato a causa dei suoi rapporti non idilliaci con Rodolfo Graziani (che era, in quella fase, presidente onorario del partito) e per via della sua non adesione alla Repubblica Sociale Italiana. Tra il 1954 e il 1955 milit\u00f2 allora nel Partito Monarchico Popolare di Achille Lauro, di cui fu anche segretario per pochi mesi, ma quando il PMP conflui nel Partito Democratico Italiano di Unit\u00e0 Monarchica Lessona rientr\u00f2 nei ranghi dell'MSI.\nNegli anni Sessanta, quando lo storico Angelo Del Boca dimostr\u00f2 che durante la guerra d'Etiopia l'esercito italiano aveva utilizzato i gas, Lessona lo contest\u00f2 (facendosi \"difensore di una causa persa\", secondo le parole di Nicola Labanca) asserendo che l'Italia non ricorse ad armi illegali: riconquistata cos\u00ec la fiducia dei nostalgici, alle elezioni politiche del 1963 riusc\u00ec ad ottenere un seggio al Senato con il Movimento Sociale. Cinque anni dopo ripresent\u00f2 la propria candidatura ma non venne eletto e da quel momento si ritir\u00f2 dalla vita pubblica."}
{"id": "301578", "revid": "647919", "url": "https://it.wikipedia.org/wiki?curid=301578", "title": "Aeroporto di Genova", "text": ""}
{"id": "301581", "revid": "287204", "url": "https://it.wikipedia.org/wiki?curid=301581", "title": "Sara Pezzini", "text": ""}
{"id": "301582", "revid": "124817677", "url": "https://it.wikipedia.org/wiki?curid=301582", "title": "Rubinetto", "text": "Il rubinetto \u00e8 un dispositivo di regolazione del flusso di materia liquida o aeriforme installato all'estremit\u00e0 (regolazione del flusso in uscita) o nel mezzo (regolazione del flusso di passaggio) di un condotto, una tubatura o un serbatoio. Nella prima si parla pi\u00f9 propriamente di rubinetto, nel secondo caso o per sezioni dal diametro elevato si parla di valvola.\nEtimologia del nome.\nL'etimologia del termine \u00e8 particolarmente curiosa, poich\u00e9 deriva da \"robinet\", diminutivo di \"robin\", che nella lingua francese indica il montone o l'ariete inteso come maschio della pecora. In passato infatti, la chiavetta che regolava le cannelle dell'acqua degli impianti francesi, era spesso ornata da una testa di un animale ed il montone era il fregio pi\u00f9 frequente; cos\u00ec cominci\u00f2 ad essere chiamata robinet, cio\u00e8 \"piccolo montone\".\nAlla fine dell'Ottocento il termine fu italianizzato in \"robinetto\" quindi divent\u00f2 \"rubinetto\". Precedentemente in Italia i congegni erano denominati \"chiavette\" a sottolinearne la funzione.\nNon mancano definizioni regionali, riferite in particolar modo alle bocche da fontana, che in molti casi presentano dei veri rubinetti per impedire lo spreco di acqua potabile. Oggi il termine rubinetto viene utilizzato in maniera generica, sia per indicare un prodotto con le doppie maniglie che i miscelatori monocomando.\nStoria.\nI pi\u00f9 antichi rubinetti erano del tipo a maschio (in tre pezzi) e sono attestati fin dall'epoca romana, mentre l'invenzione del pi\u00f9 recente rubinetto a vitone \u00e8 attribuita all'inglese Thomas Grill nei primi anni dell'Ottocento. Questi rubinetti utilizzano appunto un vitone, una speciale valvola in ottone che ha come otturatore un disco in gomma (solitamente in NBR o EPDM) che viene premuto, girando la manopola, contro un'apertura circolare fino a bloccare il flusso dell'acqua, oppure liberare il medesimo flusso qualora la manopola venga azionata in senso opposto. Dagli anni settanta del Novecento \u00e8 stato messo a punto il miscelatore a dischi ceramici, bench\u00e9 i primi esperimenti di miscelazione siano pi\u00f9 antichi.\nTipologia.\nSi distingue tra rubinetteria idrosanitaria, normalmente rifinita a mezzo verniciatura o processi galvanici e rubinetteria gialla o grezza, quest'ultima in genere utilizzata sui rubinetti destinati ad erogazione di combustibile o in apparecchiature meccaniche o rubinetteria per l'attivit\u00e0 subacquea.\nEsistono diversi tipi di rubinetti e di valvole, tra cui:\nLe definizioni possono variare da azienda a azienda e hanno varianti locali.\nMateriali.\nL'ottone cromato \u00e8 uno dei materiali pi\u00f9 diffusi per la realizzazione di rubinetti. L'ottone delle rubinetterie pu\u00f2 essere sia opaco che lucido, ma il suo utilizzo al vivo (non cromato) \u00e8 limitato alle linee in stile classico.\nSalute e burocrazia.\nLa lega di ottone si lavora pi\u00f9 facilmente con l'aggiunta di piombo, quest'ultimo durante la fusione e la lavorazione a caldo si deposita negli strati pi\u00f9 superficiali del rubinetto; il tenore di piombo \u00e8 compreso fra lo 0,5 e il 3 percento del peso della lega finale in ottone cromato. Nei rubinetti per uso con acqua potabile, a seguito del contatto con l'acqua che scorre, lo strato superficiale di piombo pu\u00f2 essere asportato e ingerito (anche se con il passare del tempo il rilascio di piombo diminuisce). Di fronte a questo problema, dovendo per criteri normativi abolire l'uso del piombo in quanto metallo considerato gravemente dannoso per la salute, l'industria ha dovuto investire nella ricerca per adeguarsi alle normative, creando nuove leghe di ottone o bronzo senza piombo o utilizzando processi di depiombatura superficiale del materiale; per esempio in Giappone sono stati brevettati rubinetti realizzati in ottone cromato con silicio al posto del piombo.\nLa Direttiva 98/83/CE ha stabilito una soglia di 25 microgrammi fino al 2013 e di 10 microgrammi dopo il 2013.\nL'Organizzazione mondiale della sanit\u00e0 ha elaborato una lista delle concentrazioni consigliate di metalli pesanti nei rubinetti per l'acqua potabile; per il piombo nei rubinetti raccomanda che il rilascio nell'acqua non superi i 10 microgrammi per litro. Queste raccomandazioni sono state recepite dalle legislazioni di Stati Uniti, Canada, Australia e Giappone. In questi Paesi i produttori di rubinetti devono ottenere una certificazione, la NSF 61, che valuta il rilascio di piombo nell'acqua.\nPurtroppo in stati quali la Cina e l'India non ci sono indicazioni precise circa l'utilizzo del piombo e, poich\u00e9 i prodotti di rubinetteria cinesi in Italia sono importati in maniera massiccia, ci sono probabilit\u00e0 di rischio per la salute umana.\nRaccomandazioni.\nData la pericolosit\u00e0 del piombo e l'eventuale presenza in alcune zone di tubazioni al piombo e il rilascio di questo nell'acqua potabile, per non ingerirne quantit\u00e0 elevate \u00e8 consigliabile in caso di lungo inutilizzo far scorrere i primi litri d'acqua i quali sono stati per lungo tempo a contatto con il piombo."}
{"id": "301583", "revid": "767487", "url": "https://it.wikipedia.org/wiki?curid=301583", "title": "Craccracriccrecr", "text": "Craccracriccrecr \u00e8 un album del 1999 di Elio e le Storie Tese, dedicato a Feiez, membro del gruppo e scomparso durante la lavorazione.\nDescrizione.\nTitolo.\nInterrogati pi\u00f9 volte sulla spiegazione del titolo dell'album, il gruppo ha risposto che \u00ab\u00e8 il rumore del loro corpo che cambia\u00bb, facendo riferimento ad un brano dei Litfiba uscito poco tempo prima."}
{"id": "301584", "revid": "17351", "url": "https://it.wikipedia.org/wiki?curid=301584", "title": "Aeroporto di Siena", "text": ""}
{"id": "301585", "revid": "14214", "url": "https://it.wikipedia.org/wiki?curid=301585", "title": "Italia Uno", "text": ""}
{"id": "301588", "revid": "287204", "url": "https://it.wikipedia.org/wiki?curid=301588", "title": "Patrick Gleason", "text": ""}
{"id": "301589", "revid": "1005847", "url": "https://it.wikipedia.org/wiki?curid=301589", "title": "Attilio Teruzzi", "text": "Fu Ministro dell'Africa Italiana, Governatore della Cirenaica e medaglia d'argento al valor militare.\nBiografia.\nIntraprende gli studi militari e nel 1911, in qualit\u00e0 di Ufficiale di carriera, partecipa alla guerra italo-turca prendendo parte con successo alla conquista di Misurata, azione che gli vale la medaglia di bronzo. Rimasto in Libia entra vittorioso a Nalut e viene ferito in battaglia nel Fezzan, guadagnandosi stavolta una medaglia d'argento. Durante la prima guerra mondiale Teruzzi viene promosso capitano e nel 1916 riceve un'altra decorazione.\nFu membro della Massoneria.\nNel 1920 si congeda dall'esercito per aderire al Partito Nazionale Fascista, di cui viene nominato vicesegretario nel 1921. L'anno seguente \u00e8 uno degli artefici della marcia su Roma e guida verso la Capitale le squadre dell'Emilia-Romagna. Nel 1924 \u00e8 eletto deputato per la prima volta e riconfermato nel 1929 e nel 1934.\nSottosegretario al ministero dell'Interno dal 1925 al 1926, \u00e8 Governatore della Cirenaica dal 1926 al 1928. Nel 1929 diviene Capo di stato maggiore della Milizia Volontaria per la Sicurezza Nazionale fino al 1935. Raggiunge il grado di Tenente generale.\nNel 1937 torna al governo come sottosegretario al Ministero delle colonie. Durante la guerra civile spagnola, viene nominato da Mussolini Luogotenente generale ed Ispettore delle truppe. Nel 1939, divenuto consigliere nazionale della Camera dei Fasci e delle Corporazioni, \u00e8 nominato Ministro dell'Africa Italiana, succedendo a Mussolini - che aveva assunto l\"'interim\" dopo Alessandro Lessona -, fino al 25 luglio 1943.\nDopo l'8 settembre del 1943 e l'armistizio di Cassibile aderisce alla Repubblica Sociale Italiana, senza avere incarichi di rilievo.\nIl 29 aprile 1945 la radio annunci\u00f2 la fucilazione di Mussolini e di alcuni gerarchi fascisti, tra cui lo stesso Teruzzi: in realt\u00e0 i partigiani avevano giustiziato un giornalista tedesco, scambiato per Teruzzi in quanto molto somigliante all'ex ministro (avevano la barba uguale).\nIl vero Teruzzi fu invece condannato a trent'anni di reclusione e incarcerato nel carcere dell'isola di Procida. Mor\u00ec nella stessa isola, soli venti giorni dopo la sua liberazione, giunta anzitempo nel 1950.\nNel 2020 la storica italoamericana Victoria De Grazia ha pubblicato un libro su di lui."}
{"id": "301590", "revid": "767487", "url": "https://it.wikipedia.org/wiki?curid=301590", "title": "\u00a1Viva la vida, muera la muerte!", "text": "\u00a1Viva la vida, muera la muerte! \u00e8 il settimo album in studio dei Modena City Ramblers.\nProsegue lo stile e il percorso gi\u00e0 in parte percorso in \"Radio Rebelde\", e, come dice il titolo stesso, quest'album \u00e8 dedicato alla vita, alle vite di molti personaggi famosi. \"El Presidente\" \u00e8 una chiara presa di posizione sullo stile politico e di vita dell'allora Presidente del Consiglio Silvio Berlusconi, mentre \"I cento passi\" \u00e8 una canzone pi\u00f9 impegnata, che ripercorre la vita di Peppino Impastato, uomo che ha dato la vita lottando la mafia insediata nella sua stessa famiglia. \"Ebano\" \u00e8 una canzone scritta e composta sulla storia di una ragazza africana molto bella, divenuta poi una prostituta. \"Il testamento di Tito\" \u00e8 un classico di Fabrizio De Andr\u00e9, rivisitato in uno stile pi\u00f9 folk, tipico dei Modena, ed \u00e8 un commento dei Dieci comandamenti visti attraverso la vita di Tito, il ladrone crocefisso al fianco di Cristo."}
{"id": "301591", "revid": "106908", "url": "https://it.wikipedia.org/wiki?curid=301591", "title": "Aeroporto di Bari", "text": ""}
{"id": "301596", "revid": "287204", "url": "https://it.wikipedia.org/wiki?curid=301596", "title": "Jake McCarthy", "text": ""}
{"id": "301597", "revid": "339392", "url": "https://it.wikipedia.org/wiki?curid=301597", "title": "Aeroporto di Brindisi", "text": ""}
{"id": "301605", "revid": "125092934", "url": "https://it.wikipedia.org/wiki?curid=301605", "title": "Walter Audisio", "text": "Biografia.\nLa prima attivit\u00e0 politica.\nNato e cresciuto ad Alessandria da una modesta famiglia di impiegati, lavor\u00f2 per anni come ragioniere. Nel 1931, in pieno ventennio fascista, ader\u00ec al Partito Comunista d'Italia - allora messo al bando dal regime alla pari di qualunque altra forza politica d'opposizione -, entrando a far parte d'una sua cellula nella sua stessa citt\u00e0, ma fu scoperto dall'OVRA che, nel 1934, lo confin\u00f2 a Ponza.\nCinque anni dopo, nel 1939, Audisio chiese una licenza per tornare ad Alessandria per venir ricoverato in ospedale, avendo contratto nel frattempo la pleurite. Per ottenere ci\u00f2 fu costretto per\u00f2 a fare richiesta formale allo stesso Mussolini per il proscioglimento dal confino, previa abiura dei suoi \"principi sovversivi\".\nDurante la seconda guerra mondiale, Audisio prese a militare con i partigiani, organizzando nel Monferrato le prime bande. Successivamente, comand\u00f2 le formazioni della Brigata Garibaldi, operanti nella provincia di Mantova e nel basso Po; aveva il nome di battaglia di \"colonnello Valerio\" e la falsa identit\u00e0 di \"Giovanbattista Magnoli\".\nI fatti di Dongo.\nAll'inizio del 1945, fu affidata ad Audisio la responsabilit\u00e0 dei compiti di polizia militare presso il comando generale del Corpo volontari della libert\u00e0. Contestualmente alla proclamazione dell'insurrezione nazionale (25 aprile 1945), il CLNAI - Comitato di Liberazione Nazionale Alta Italia, riunitosi a Milano aveva approvato un documento organico ove, all'art. 5 si prevedeva che: \u201ci membri del governo fascista e i gerarchi fascisti colpevoli di aver contribuito alla soppressione delle garanzie costituzionali, d'aver distrutto le libert\u00e0 popolari, creato il regime fascista, compromesso e tradito le sorti del paese e di averlo condotto all'attuale catastrofe, sono puniti con la pena di morte e, nei casi meno gravi con l'ergastolo\u201d. L'esecuzione era comunque subordinata a una sentenza dei tribunali di guerra da costituirsi in base all'art. 15 del documento medesimo.\nAppena a conoscenza dell'arresto di Benito Mussolini \u2013 effettuato a Dongo dai partigiani della 52\u00aa Brigata Garibaldi \"Luigi Clerici\" nel pomeriggio del 27 aprile - la direzione del CLNAI decise di agire senza indugio e di giustiziarlo immediatamente, evitando la consegna di Mussolini agli alleati. Walter Audisio fu quindi incaricato di eseguire la volont\u00e0 del comitato mediante processo sommario e immediata fucilazione. A tal fine la sera del 27 aprile 1945, a Milano, insieme ad Aldo Lampredi, nome di battaglia \"Guido\", ispettore del comando generale delle Brigate Garibaldi e uomo di fiducia di Luigi Longo, Audisio contatt\u00f2 immediatamente il generale Raffaele Cadorna con la richiesta di un salvacondotto, che, sia pur con molta riluttanza, gli fu accordato.\nAlle 7 del mattino del 28 aprile, il \"colonnello Valerio\" part\u00ec dalla scuola di Viale Romagna, Milano, con il supporto di una dozzina di partigiani provenienti dall'Oltrep\u00f2 Pavese, agli ordini di Alfredo Mordini \"Riccardo\". Giunto a Como, Audisio esib\u00ec il lasciapassare di Cadorna al nuovo prefetto Virginio Bertinelli e al colonnello Sardagna, assicurando loro che avrebbe trasferito i prigionieri a Como e, in un secondo momento, a Milano. Trattenuto a Como fino alle 12.15, Audisio raggiunse Dongo, ove nel frattempo era giunto Lampredi, intorno alle 14.10.\nIncontratosi con il comandante della 52\u00aa Brigata Garibaldi, Pier Luigi Bellini delle Stelle, \"Valerio\" comunic\u00f2 di aver avuto l'ordine di fucilare Mussolini e gli altri prigionieri; le sue credenziali furono ritenute attendibili dal suo interlocutore che acconsent\u00ec. Alle 15.15 Audisio e Lampredi si mossero verso Mezzegra, distante 21\u00a0km, pi\u00f9 a sud, dove - in frazione Bonzanigo \u2013 Mussolini era prigioniero, accompagnati dal partigiano Michele Moretti \u201cGatti\u201d, che era a conoscenza del luogo. Audisio era armato di un mitra Thompson che non risulter\u00e0 esser stato utilizzato al momento della sua riconsegna al commissario politico della divisione partigiana dell'Oltrep\u00f2, Alberto Maria Cavallotti. Lampredi era armato di pistola Beretta modello 1934, calibro 9\u00a0mm; Moretti di mitra francese MAS 38 calibro 7,65 lungo.\nPoco dopo le ore 16 del 28 aprile l'ex duce e la sua amante Claretta Petacci furono prelevati e\u00a0\u2013 dopo un breve viaggio in vettura - obbligati a scendere in un angusto vialetto (via XXIV Maggio) davanti a Villa Belmonte, un'elegante residenza in localit\u00e0 Giulino di Mezzegra, per essere fucilati. La storiografia italiana ha molto dibattuto su ci\u00f2, tanto che esistono diverse versioni sull'accaduto. Tuttavia, le varie versioni fornite o riferite a Walter Audisio, pur differendo su particolari minori, descrivono la stessa meccanica dell'evento. L'ultima descrizione degli stessi, pubblicata postuma, a cura della moglie di Audisio, \u00e8 sostanzialmente confermata dal memoriale di Aldo Lampredi, consegnato nel 1972 e pubblicato su \"l'Unit\u00e0\" nel 1996.\nMoretti e Lampredi sono inviati a bloccare la strada nelle due direzioni. \"Valerio\" tenta di procedere nell'esecuzione ma il suo mitra si inceppa; chiama allora Moretti che, di corsa, gli porta il suo. Con tale arma il \"colonnello Valerio\" scarica una raffica mortale sull'ex capo del fascismo. La Petacci, postasi improvvisamente sulla traiettoria del mitra, \u00e8 colpita ed uccisa involontariamente. Viene poi inferto un colpo di grazia sul corpo di Mussolini con la pistola. Di certo, un colpo di pistola \u00e8 inferto anche su Claretta Petacci, in quanto due proiettili, calibro 9\u00a0mm corto, compatibili con quelli della pistola del Lampredi, furono rinvenuti nel corpo della donna, nel corso dell'esumazione effettuata il 12 aprile 1947.\nSul luogo dell'esecuzione furono poi rinvenuti proiettili calibro 7,65, compatibili con quelli del mitra francese del Moretti. Alle 17 circa, dopo aver eseguito la sentenza del CLNAI, Audisio rientr\u00f2 a Dongo per fucilare gli altri gerarchi. Alle 17.48, sono giustiziati tutti i 15 soggetti che, verso le ore 15, \u201cValerio\u201d stesso aveva individuato nella lista dei prigionieri della 52\u00aa Brigata Garibaldi. Il numero dei fucilati eguagliava quello dei partigiani, che, per rappresaglia, il 10 agosto 1944, i tedeschi avevano fatto fucilare dai fascisti ed esporre al pubblico in Piazzale Loreto a Milano, ci\u00f2 dimostrerebbe l'intenzione di voler vendicare quella strage. Marcello Petacci, inizialmente non compreso nell'elenco dei giustiziati, tent\u00f2 la fuga a nuoto nel Lago di Como, ma fu raggiunto da raffiche di mitra e per\u00ec anch'egli.\nPiazzale Loreto.\nVerso le 18, caricati i cadaveri su un camion (compreso quello del fratello di Claretta), Audisio part\u00ec per Milano passando a Azzano a recuperare anche i corpi di Mussolini e della Petacci. Durante il viaggio di ritorno si imbatt\u00e9 in altri partigiani e in posti di blocco alleati che gli dettero qualche problema, sino all'intervento del comando generale che autorizz\u00f2 il proseguimento della colonna. Alle 3.40 di domenica 29 aprile la colonna giunse in Piazzale Loreto, ove Audisio decise di scaricare i cadaveri a terra, proprio dove le vittime della strage del 10 agosto 1944 erano state abbandonate in custodia a militi fascisti, che li avevano dileggiati e lasciati esposti al sole per l'intera giornata, impedendo ai familiari di raccogliere i loro resti.\nAlle 11, dopo che una squadra di Vigili del Fuoco giunta con un'autobotte aveva lavato abbondantemente i cadaveri imbrattati di sangue, sputi e ortaggi, gli stessi pompieri ne appesero cinque per i piedi, alla pensilina del distributore di carburante ESSO all'angolo fra la piazza e corso Buenos Aires. Verso l'una del pomeriggio una squadra di partigiani, su ordine del comando, entr\u00f2 in piazza e depose i cadaveri.\nImpegno politico del dopoguerra.\nNel dopoguerra, Audisio venne eletto deputato tra le file del Fronte Democratico Popolare nel 1948 per la circoscrizione Cuneo-Alessandria-Asti e sempre confermato con il PCI fino al 1963, anno in cui opt\u00f2 per il Senato della Repubblica. Nel 1968 non si ricandid\u00f2 e prefer\u00ec lavorare presso l'ENI, ma mor\u00ec cinque anni dopo all'et\u00e0 di 64 anni a causa di un infarto che lo colse improvvisamente mentre si trovava con la moglie Ernestina nella sua abitazione romana. \u00c8 sepolto presso il Cimitero del Verano di Roma.\nNel volume \"In nome del popolo italiano\", uscito postumo, Audisio sostenne che le decisioni prese nel primo pomeriggio del 28 aprile a Dongo, nell'incontro con il comandante della 52\u00aa Brigata, Bellini delle Stelle, fossero equivalenti a una sentenza emessa da un organismo regolarmente costituito ai sensi dell'art. 15 del documento del CLNAI sulla costituzione dei tribunali di guerra. Dell'intera questione si occup\u00f2 anche la magistratura penale ordinaria, investita dal giudice civile, cui si erano rivolti i familiari dei Petacci per risarcimento danni. Nei confronti di Audisio, all'epoca parlamentare, l'apposita Giunta concesse l'autorizzazione a procedere. Il processo si chiuse definitivamente il 7 luglio 1967, quando il giudice istruttore assolse il \"colonnello Valerio\" dall'accusa di omicidio volontario pluriaggravato, appropriazione indebita e vilipendio di cadavere, perch\u00e9 i fatti erano avvenuti nel corso di un'azione di guerra contro i tedeschi ed i fascisti loro alleati, in periodo di occupazione straniera, e come tali non furono ritenuti punibili.\nNella cultura di massa.\nFilmografia.\nNel film del 1974 \"Mussolini ultimo atto\", diretto da Carlo Lizzani, Audisio \u00e8 interpretato da Franco Nero."}
{"id": "301608", "revid": "69794", "url": "https://it.wikipedia.org/wiki?curid=301608", "title": "Final Eight Coppa Italia 2006", "text": ""}
{"id": "301612", "revid": "1457847", "url": "https://it.wikipedia.org/wiki?curid=301612", "title": "Campionato del mondo di scacchi 1972", "text": "Il campionato del mondo di scacchi del 1972, passato alla storia con l'appellativo di sfida del secolo, fu disputato tra il detentore del titolo Boris Spasskij e lo sfidante Bobby Fischer, che vinse l'incontro per 12,5 a 8,5. Disputata a Reykjav\u00edk, capitale dell'Islanda, tra l'11 luglio e il 3 settembre la sfida \u00e8 considerata la pi\u00f9 famosa della storia delle competizioni ufficiali di scacchi: negli Stati Uniti ebbe vasta risonanza mediatica sia all'interno della comunit\u00e0 scacchistica (si parl\u00f2 di \"Fischer Boom\") che al suo esterno (fu la prima volta che un match di scacchi venne trasmesso in televisione), anche a causa di essere stata giocata in piena guerra fredda e di essere quindi vista come una contrapposizione tra USA e URSS (Fischer stesso la descrisse come \u00abil mondo libero contro i russi bugiardi, bari ed ipocriti\u00bb).\nQualificazioni.\nIl torneo interzonale di qualificazione fu giocato a Palma di Maiorca tra il 9 novembre e il 13 dicembre 1970, e fu vinto da Fischer con 18,5 punti su 23 (il torneo era strutturato come un unico girone all'italiana tra 24 giocatori), con 3,5 punti di vantaggio sui secondi. Fischer non avrebbe dovuto in origine partecipare, avendo boicottato il campionato nazionale statunitense, valido come qualificazione all'interzonale, per contrasti con gli organizzatori.\nSei giocatori si qualificarono per i match ad eliminazione diretta che avrebbero deciso lo sfidante di Spassky; gli altri due scacchisti erano Tigran Petrosjan e Viktor Kor\u010dnoj, rispettivamente ex campione del mondo (sconfitto nell'ultimo mondiale) e finalista degli ultimi match dei candidati.\nI quarti e le semifinali erano giocati al meglio delle 10 partite, la finale al meglio delle 12.\nSfondo.\nPer lungo tempo il sistema scacchistico sovietico aveva avuto il monopolio nel gioco ad alto livello, in particolare nei campionati mondiali (tutti i match per il campionato del mondo successivi alla seconda guerra mondiale erano stati giocati tra due sovietici). Fischer, l'assai eccentrico giovane americano (29 anni all'epoca della partita), d'altro canto, era molto critico verso il sistema; ad esempio credeva che i giocatori dell'URSS ottenessero un vantaggio sleale concordando brevi patte tra di loro nei tornei. Dotato di uno spirito fiero e combattivo e fortemente avverso alle patte per accordo, Fischer aveva fatto una campagna contro questa pratica. Le aspettative su Spasskij erano enormi, dato che per i sovietici gli scacchi facevano parte del sistema politico. Sebbene Fischer spesso fosse notoriamente critico della sua patria (\u00abGli americani vogliono piazzarsi davanti alla tv e non vogliono aprire un libro...\u00bb), anch'egli portava l'onere dell'aspettativa a causa del significato politico della partita.\nFischer non riusc\u00ec ad arrivare in Islanda per la cerimonia d'apertura. Poi, per parecchi giorni, sembr\u00f2 incerta la stessa prosecuzione della partita, dato che si stava rivelando impossibile per la FIDE soddisfare le sue molte richieste, fra le quali il divieto di riprese televisive e il 30% dell'incasso guadagnato dagli spettatori. Il comportamento di Fischer era pieno di autocontraddizioni, com'era avvenuto durante tutta la sua carriera: voleva assolutamente giocare la partita, ma sarebbe diventato estremamente testardo riguardo argomenti apparentemente banali. Alla fine, dopo un sorprendente raddoppio del premio in denaro e un'opera di persuasione nei suoi confronti, di cui fece parte anche una telefonata ricevuta da Henry Kissinger, Fischer vol\u00f2 in Islanda.\nMolti commentatori, in particolare quelli provenienti dall'URSS, ipotizzarono che tutto ci\u00f2 (e le sue continue richieste e la sua irragionevolezza) facesse parte di un piano architettato da Fischer per \"svuotare psicologicamente\" Spasskij. I tifosi di Fischer sostennero che la vittoria del campionato mondiale fosse la missione della sua vita, che egli desiderasse semplicemente che l'atmosfera fosse perfetta per l'occasione una volta entrato in scena e che il suo comportamento non era diverso da quello dei precedenti dieci o quindici anni.\nI secondi di Spasskij per la partita erano Juchym Heller, Nikolaj Krogius e Iivo Nei. Quello di Fischer era William Lombardy, il suo entourage comprendeva anche l'avvocato Paul Marshall, il cui ruolo negli eventi del mese successivo non sarebbe stato irrilevante, e il rappresentante dell'USCF Fred Cramer, che pot\u00e9 essere giustamente chiamato 'lamentatore' alla luce degli eventi che seguono. L'arbitro della partita era Lothar Schmid, senza la cui straordinaria pazienza e ricchezza di risorse la partita non avrebbe mai preso il via.\nL'inizio disastroso di Fischer.\nNella prima partita, dopo regolari scambi di pezzi in una calma difesa nimzo-indiana, si raggiunse la posizione del diagramma a destra dopo 29. b5. La partita, ricordiamo che Fischer non aveva mai sconfitto Spasskij nei loro pochi incontri precedenti, sembrava avviata a una rapida patta.\nNessuno sa cosa sia saltato in mente a Fischer quando commise l'errore 29... Axh2?! (vedi notazione algebrica) in questa posizione piuttosto sterile. Anche uno scacchista principiante intuisce che il pedone di torre \u00e8 avvelenato per l'alfiere. Fischer poteva davvero non prevedere 30. g3 h5 31. Re2 h4 32. Rf3 h3 33. Rg4 Ag1 34. Rxh3 Axf2 35. Ad2, intrappolando l'alfiere? Karpov ha suggerito che la ragione della svista fu l'eccessiva sicurezza. La mossa 29... Axh2 sarebbe diventata quella pi\u00f9 famosa di Fischer. Probabilmente, per\u00f2, Fischer aveva previsto 32. ... h3 33. Rg4 Ag1 34. Rxh3 Axf2 ma non aveva considerato 35. Ad2 e l'alfiere \u00e8 in trappola (Kasparov 2005:434). Sorprendentemente Fischer aveva buone possibilit\u00e0 di pareggiare con due pedoni per l'alfiere ma pasticci\u00f2 di nuovo prima del rinvio. Si ritir\u00f2 alla 56\u00aa mossa.\nOccorre comunque precisare che purtroppo Fischer non rilasciava dichiarazioni dopo una partita giocata e quindi difficilmente sapremo quale fu esattamente l'idea dietro la mossa 29... Axh2. Le analisi che permisero di dire che Fischer avesse buone possibilit\u00e0 di pareggiare furono fatte da forti GM, e non si trovano analisi fatte da programmi scacchistici moderni, oggi in grado di giocare molto meglio degli esseri umani. Ad esempio dopo 30. g3, il piano proposto da alcuni programmi scacchistici per computer, prevede 30. ... Re7 (invece di 30. ... h5) con l'idea Rd6, Rc5 e Rxb5. In questa variante, le mosse giocate dal bianco in partita avrebbero portato ad un vantaggio dell'alfiere bianco compensati da ben 3 pedoni neri, con un re nero molto attivo ed il re bianco lontano in h2. In alternativa il re bianco avrebbe potuto fronteggiare il re nero, ma il nero sarebbe rimasto con un pedone di vantaggio. Analisi complesse andrebbero rifatte proprio anche con l'ausilio di un computer. \nIn seguito alla sua sconfitta Fischer avanz\u00f2 ulteriori richieste agli organizzatori, tra cui quella di rimuovere tutte le telecamere dalla sala di gioco, sostenendo che il loro rumore lo disturbava. Quando le sue richieste non furono soddisfatte, rifiut\u00f2 di presentarsi per la seconda partita, concedendo cos\u00ec la vittoria a Spasskij. Il suo successivo appello contro la decisione dei giudici fu respinto.\nCon il punteggio di 2-0, la maggior parte degli osservatori credeva che la partita fosse finita e che Fischer avrebbe lasciato l'Islanda. Sorprendentemente non lo fece, e alcuni attribuiscono la decisione a un'altra telefonata di Henry Kissinger e al diluvio di telegrammi inviati a suo sostegno. Spasskij, animato dal rispetto per Fischer e volendo sportivamente sfidare sulla scacchiera il campione americano che tanta celebrit\u00e0 stava riscuotendo in tutto il mondo, diede la propria disponibilit\u00e0 a giocare la terza partita non sul palco principale, bens\u00ec in una piccola stanza isolata fuori dalla vista degli spettatori. Questo fin\u00ec per essere un enorme errore psicologico di Spasskij.\nLa svolta.\nPer usare le parole di Lombardy: \n\u00abQuando Bobby arriv\u00f2, Boris era, come al solito, seduto al tavolo. Bobby non si sedette ma gironzol\u00f2 ispezionando l'attrezzatura dei cameraman, e a questo punto Boris trad\u00ec un'indignata agitazione. Bobby controll\u00f2 il telecomando della telecamera per possibili fonti di rumore. Schmid osservava la procedura e divent\u00f2 ansioso. Sentiva che la partita era ancora una volta a rischio. Schmid prese Bobby per un braccio tentando di farlo dirigere verso il tavolo. Bobby respinse le sue suppliche. \"Il grande maestro americano si concesse grande libert\u00e0 nei commenti, che a sentirli erano tutt'altro che condivisibili\", disse Spasskij pi\u00f9 tardi. Finalmente soddisfatto della telecamera, si prepar\u00f2 per la partita\u00bb. Sarebbe stata la svolta dell'incontro.\nDopo 1. d4 Cf6 2. c4 e6 3. Cf3 c5 4. d5 exd5 5. cxd5 d6 6. Cc3 g6 (difesa Benoni) 7. Cd2 Cbd7 8. e4 Ag7 9. Ae2 O-O 10. O-O Te8 11. Dc2, si giunse alla posizione del diagramma a destra. Fischer dimostr\u00f2 il suo acuto senso intuitivo della posizione con 11... Ch5! La mossa viola un'intera serie di regole di apertura del passato, ma in questa posizione la valutazione, fatta da Fischer, che il suo attacco sul lato di re rompe gli svantaggi della mossa \u00e8 corretta.\nSpasskij continu\u00f2 con lo stile passivo che aveva adoperato nella prima partita e che in verit\u00e0 aveva caratterizzato il suo gioco fin da quando era asceso al trono degli scacchi. Perse dopo 12. Axh5 gxh5 13. Cc4 Ce5 14. Ce3 Dh4 15. Ad2 Cg4 16. Cxg4 hxg4 17. Af4 Df6 18. g3 Ad7 19. a4 b6 20. Tfe1 a6 21. Te2 b5 22. Tae1 Dg6 23. b3 Te7 24. Dd3 Tb8 25. axb5 axb5 26. b4 c4 27. Dd2 Tbe8 28. Te3 h5 29. T3e2 Rh7 30. Te3 Rg8 31. T3e2 Axc3 32. Dxc3 Txe4 33. Txe4 Txe4 34. Txe4 Dxe4 35. Ah6 Dg6 36. Ac1 Db1 37. Rf1 Af5 38. Re2 De4+ 39. De3 Dc2+ 40. Dd2 Db3 41. Dd4 Ad3+ 0-1. Fu questa la prima vittoria di Fischer contro Spasskij.\nDopo la partita lo spirito di Fischer miglior\u00f2, mentre Spasskij, invece, smise di credere in se stesso. Nella quarta partita Spasskij adott\u00f2 la siciliana con il nero. Sacrific\u00f2 un pedone in apertura e, sostenuto da alcune analisi impressionanti sul suo schieramento, realizz\u00f2 un forte attacco, ma non riusc\u00ec a convertirlo in una vittoria. La partita fin\u00ec in parit\u00e0. La quinta sfida fu un'altra nimzo-indiana e Spasskij continu\u00f2 con il suo stile di gioco attendista. Dopo alcune spinte di pezzi senza scopo si trov\u00f2 nella posizione del diagramma a destra. Forse la sua partita era comunque persa, ma la pos\u00f2 a Fischer su un piatto d'argento con 27. Dc2?? Axa4 0-1.\nA questo punto l'umore di Fischer era al settimo cielo: aveva pareggiato i conti (il punteggio ora era di 2,5 a 2,5) e, sebbene le regole stipulate con la FIDE stabilissero che il campione avrebbe mantenuto il titolo se l'incontro fosse finito in parit\u00e0 (dopo 24 partite), l'effetto del fiasco delle prime due partite era stato cancellato. Fischer si sentiva certo di vincere l'incontro.\nLa grande battaglia continua.\nNella sesta partita Fischer apr\u00ec con 1. c4, una delle pochissime sfide in cui non apr\u00ec con 1. e4, vanificando cos\u00ec la vasta preparazione teorica di Spasskij nelle aperture di gioco aperto. Ma ancora una volta Spasskij gioc\u00f2 in modo passivo. Dopo 1. c4 e6 2. Cf3 d5 3. d4 Cf6 4. Cc3 Ae7 5. Ag5 O-O 6. e3 h6 7. Ah4 b6 8. cxd5 Cxd5 (gambetto di donna rifiutato, variante Tartakower) 9. Axe7 Dxe7 10. Cxd5 exd5 11. Tc1 Ae6 12. Da4 c5 13. Da3 Tc8 14. Ab5 a6 15. dxc5 bxc5 16. O-O Ta7 17. Ae2 Cd7 18. Cd4 Df8 19. Cxe6 fxe6 20. e4 d4 21. f4 De7 22. e5 Tb8 23. Ac4 Rh8 24. Dh3 Cf8 25. b3 a5 26. f5 il bianco realizz\u00f2 un attacco devastante.\nLa partita continu\u00f2 con 26... exf5 27. Txf5 Ch7 28. Tcf1 Dd8 29. Dg3 Te7 30. h4 Tbb7 31. e6 Tbc7 32. De5 De8 33. a4 Dd8 34. T1f2 De8 35. T2f3 Dd8 36. Ad3 De8 37. De4 Cf6 (diagramma) 38. Txf6 gxf6 39. Txf6 Rg8 40. Ac4 Rh8 41. Df4 1-0. Dopo questa partita Spasskij si un\u00ec al pubblico nell'applaudire la vittoria di Fischer. Psicologicamente aveva gi\u00e0 perso l'incontro. Avrebbe poi, in maniera riluttante, descritto questa partita come la migliore dell'incontro.\nLa settima partita fin\u00ec in parit\u00e0, nonostante Fischer fosse in vantaggio di due pedoni. Nell'ottava partita Fischer gioc\u00f2 di nuovo 1. c4, questa volta un'apertura inglese. Spasskij cedette a uno scambio per una piccola compensazione, e non \u00e8 chiaro se si tratt\u00f2 di un sacrificio o di una svista. Fischer vinse ed era avanti 5-3.\nSpasskij, adducendo motivi di salute, ottenne il rinvio della nona partita. La battaglia psicologica di Fischer si stava dimostrando impossibile da gestire per Spasskij. Quando infine si disput\u00f2, la nona partita termin\u00f2 in parit\u00e0 in sole 29 mosse. I due giocatori diedero comunque spettacolo con il loro comportamento durante la partita: Fischer si dondolava avanti ed indietro sulla sedia e Spasskij lo imitava. A questo punto la delegazione sovietica chiese a Spasskij di tornare a Mosca e reclamare la partita per abbandono, ma il giocatore, assumendosi un grande rischio, rifiut\u00f2. Fischer vinse la decima partita con una brillante partita spagnola, una delle sue aperture preferite. Spasskij recuper\u00f2 un punto in quella seguente con una novit\u00e0 introdotta nella variante del \"pedone avvelenato\" della siciliana Najdorf. La dodicesima fu un pareggio. La tredicesima partita gir\u00f2 in un modo, poi nell'altro e fu alla fine sospesa con Fischer in vantaggio ma senza la vittoria in pugno. Il gruppo di analisi sovietico li convinse che la partita era chiaramente destinata ad un pareggio. Fischer rest\u00f2 alzato fino alle otto della mattina successiva (la ripresa era prevista alle 14:30) cercando una strada per vincere, ma invano. Sorprendentemente, riusc\u00ec a far cadere Spasskij in una serie di trappole e ad ottenere comunque la vittoria. I secondi di Spasskij rimasero storditi, e lo stesso Spasskij si rifiut\u00f2 di lasciare la scacchiera a lungo dopo la fine dell'incontro, incapace di accettare il risultato.\n1. e4 Nf6 2. e5 Nd5 3. d4 d6 4. Nf3 (difesa Alechin, variante moderna) g6 5. Bc4 Nb6 6. Bb3 Bg7 7. Nbd2 O-O 8. h3 a5 9. a4 dxe5 10. dxe5 Na6 11. O-O Nc5 12. Qe2 Qe8 13. Ne4 Nbxa4 14. Bxa4 Nxa4 15. Re1 Nb6 16. Bd2 a4 17. Bg5 h6 18. Bh4 Bf5 19. g4 Be6 20. Nd4 Bc4 21. Qd2 Qd7 22. Rad1 Rfd8 23. f4 Bd5 24. Nc5 Qc8 25. Qc3 e6 26. Kh2 Nd7 27. Nd3 c5 28. Nb5 Qc6 29. Nd6 Qxd6 30. exd6 Bxc3 31. bxc3 f6 32. g5 hxg5 33. fxg5 f5 34. Bg3 Kf7 35. Ne5+ Nxe5 36. Bxe5 b5 37. Rf1 Rh8 38. Bf6 a3 39. Rf4 a2 40. c4 Bxc4 41. d7 Bd5 42. Kg3 Ra3+ 43. c3 Rha8 44. Rh4 e5 45. Rh7+ Ke6 46. Re7+ Kd6 47. Rxe5 Rxc3+ 48. Kf2 Rc2+ 49. Ke1 Kxd7 50. Rexd5+ Kc6 51. Rd6+ Kb7 52. Rd7+ Ka6 53. R7d2 Rxd2 54. Kxd2 b4 55. h4 Kb5 56. h5 c4 57. Ra1 gxh5 58. g6 h4 59. g7 h3 60. Be7 Rg8 61. Bf8 (diagramma) h2 62. Kc2 Kc6 63. Rd1 b3+ 64. Kc3 h1=Q 65. Rxh1 Kd5 66. Kb2 f4 67. Rd1+ Ke4 68. Rc1 Kd3 69. Rd1+ Ke2 70. Rc1 f3 71. Bc5 Rxg7 72. Rxc4 Rd7 73. Re4+ Kf1 74. Bd4 f2 0-1\nLa partita finale.\nLe sette partite successive furono patte. Fischer, che conduceva di tre punti, era convinto di avvicinarsi alla vittoria, mentre Spasskij sembrava rassegnato al suo destino. Le schermaglie lontane dalla scacchiera continuavano ad essere interessanti come sempre, tra le quali una causa per danni contro Fischer da parte di Chester Fox, che aveva comprato i diritti per filmare il match: Fischer si era lamentato del rumore a suo dire prodotto dalle telecamere e i padroni di casa islandesi, nonostante dovessero condividere gli incassi del film con i due giocatori, avevano accettato di rimuoverle; la richiesta da parte dell'americano di eliminare le prime sette file di spettatori (vennero tolte le prime tre) e la denuncia dei sovietici di strumenti elettronici e chimici con i quali Fischer avrebbe tenuto sotto controllo Spasskij, che procur\u00f2 una perquisizione della polizia nella sala di gioco. La ventunesima partita fu l'ultima: Spasskij gioc\u00f2 malamente nel finale e la partita fu sospesa con Fischer in grande vantaggio. La busta contenente l'ultima mossa per\u00f2 non fu mai aperta: il russo annunci\u00f2 l'abbandono per telefono all'arbitro dell'incontro. Fischer non accett\u00f2 questo metodo e polemizz\u00f2 con l'avversario, ma fu infine convinto dal fatto che le regole lo permettevano.\nIl risultato finale fu di 12,5 - 8,5 in favore di Fischer."}
{"id": "301616", "revid": "697352", "url": "https://it.wikipedia.org/wiki?curid=301616", "title": "YafaRay", "text": "YafaRay \u00e8 un potente motore di \"rendering\" \"raytracer\" open source, che usa un linguaggio di descrizione XML.\n\u00c8 stato integrato nel software di modellazione Blender ed ora pu\u00f2 essere usato per fare il rendering di scene create in esso, senza il bisogno di esportazione.\n\u00c8 stato rilasciato sotto la licenza LGPL.\nStoria.\nIl predecessore di YafaRay, YafRay (Yet Another Free Raytracer, in italiano \"Ancora un altro ray tracer gratuito\") \u00e8 stato scritto da Alejandro Conty Est\u00e9vez, e pubblicato a luglio 2002. L'ultima versione di YafRay \u00e8 stata la 0.0.9 pubblicata nel 2006. A causa delle limitazioni del progetto originale, il raytracer fu completamente riscritto da Mathias Wein. La prima versione stabile del nuovo raytracer, YafaRay 0.1.0, \u00e8 stata pubblicata nell'ottobre del 2008. Nel 2010 ha partecipato al Google Summer of Code."}
{"id": "301621", "revid": "819238", "url": "https://it.wikipedia.org/wiki?curid=301621", "title": "Pietrisco", "text": "Il pietrisco \u00e8 un aggregato lapideo ricavato per disgregazione di rocce calcaree o silicee; \u00e8 utilizzato per la realizzazione delle massicciate ferroviarie (\"track ballast\") e delle fondazioni stradali (\"road ballast\").\nCaratteristiche tecniche.\nIl materiale in natura deve possedere buona resistenza alla compressione, alla frammentazione (coefficiente Los Angeles) e al gelo ed essere privo di fibre di amianto.\nIl pietrisco per uso ferroviario deve presentare, dopo la lavorazione in appositi impianti di frantumazione, vagliatura e lavaggio, una granulometria tipicamente compresa fra 30 e 60 mm, un contenuto ridotto di particelle fini (polveri) e una forma spigolosa (al fine di favorire l'ingranamento ed evitare cedimenti).\nLa classificazione del pietrisco per massicciate ferroviarie \u00e8 stabilita dalla norma UNI EN 13450, che fornisce inoltre indicazioni per la redazione della dichiarazione di conformit\u00e0 CE e l'apposizione della relativa marcatura CE sui documenti di trasporto.\nIn ambito italiano, RFI utilizza la nomenclatura di \"pietrisco per massicciata ferroviaria\"."}
{"id": "301623", "revid": "767487", "url": "https://it.wikipedia.org/wiki?curid=301623", "title": "Carl Peter Thunberg", "text": "\u00c8 stato soprannominato \"Padre della botanica sud-africana\" e \"Linneo giapponese\".\n\u00c8 stato allievo di Linneo all'universita di Uppsala, ove ha conseguito il titolo di dottore in storia naturale nel 1767. Nel 1770 lascia la Svezia per Parigi, ove continua i suoi studi in queste due discipline.\nBiografia.\nNel 1771, durante un viaggio nei Paesi Bassi, studia l'Orto botanico di Amsterdam e l'Orto botanico di Leida, con i relativi musei. Viene invitato a partire per visitare le colonie olandesi e il Giappone allo scopo di raccogliere dei campioni per gli orti botanici olandesi. Parte nel dicembre del 1771 come medico di bordo su una imbarcazione della Compagnia Olandese delle Indie Orientali. Arriva a Citt\u00e0 del Capo dove soggiorna tre anni per apprendere l'olandese. La sua intenzione era di farsi passare per un olandese in Giappone, paese aperto unicamente ai mercanti protestanti olandesi. Durante il suo soggiorno compie numerose spedizioni nell'interno, affrontando spesso notevoli pericoli, allo scopo di raccogliere campioni botanici e animali.\nNel marzo 1775, Thunberg parte alla volta dell'isola di Giava e resta a Batavia per due mesi.\nNell'agosto 1775, arriva alla sede della \"Compagnia olandese delle Indie orientali\" sulla minuscola isola artificiale di Dejima (appena 120 per 75\u00a0m) nella baia di Nagasaki, collegata alla terraferma da un terrapieno. Lavora l\u00ec come chirurgo (1775-1776). Come gli altri olandesi di questa piccola colonia, gli era praticamente mai concesso di lasciare l'isola. Riusc\u00ec comunque a condurre alcune ricerche botaniche; allo scopo di ottenere pi\u00f9 esemplari, negozia con gli interpreti lo scambio delle conoscenze della medicina occidentale con nuovi esemplari vegetali. \nA met\u00e0 del 1776 ha l'occasione di accompagnare il direttore della colonia olandese nel corso di una visita in Giappone allo \"sh\u014dgun\" di Edo (l'antico nome di Tokyo). Durante questo lungo viaggio ha modo di creare un erbario con numerose piante.\nThunberg lascia il Giappone nel novembre 1776. Dopo una breve sosta a Giava, arriva a Colombo, Ceylon (oggi Sri Lanka), nel luglio 1776. Fa numerosi viaggi all'interno dell'isola, in particolare per visitare la colonia olandese di Galle. Continua, naturalmente, a raccogliere campioni per il suo erbario.\nNel febbraio 1778, Thunberg lascia Ceylon per Amsterdam. Durante il viaggio di ritorno, si ferma due settimane a Citt\u00e0 del Capo e arriva ad Amsterdam nell'ottobre 1778. Va innanzitutto a Londra dove incontra Sir Joseph Banks. Vede la collezione giapponese del naturalista tedesco Engelbert Kaempfer (1651-1716) che era stato a Dejima prima di lui. Incontra inoltre Johann Reinhold Forster che gli mostra le sue collezioni raccolte durante il secondo viaggio di James Cook. Ritorna in Svezia nel marzo 1779 dove apprende della morte di Linneo sopravvenuta un anno prima. Qualche anno dopo (1781) gli subentra come professore di medicina e storia naturale all'Universit\u00e0 di Uppsala.\nI risultati delle sue ricerche vengono pubblicati sotto il titolo di \"Flora Japonica\" nel 1784. Attribuisce a numerose nuove specie l'epiteto di \"japonica\"; la maggior parte di esse proveniva in realt\u00e0 dalla Cina essendo state importate in Giappone per ornare i giardini del paese.\nNel 1788 pubblica i racconti dei suoi viaggi sotto il titolo di \"Viaggi di C. P. Thunberg in Giappone passando per il Capo di Buona Speranza, le Isole della Sonda, ecc.\". Il racconto del suo soggiorno a Dejima \u00e8 piuttosto triste.\nCompleta la sua opera botanica \"Prodomus plantarum\" nel 1800, \"Icones plantarum japonicarum\" nel 1805 e \"Flora capensis\" nel 1813. Pubblica numerosi articoli su riviste scientifiche svedesi e di altri paesi. Viene nominato membro onorario di 26 societ\u00e0 scientifiche. Autore prolifico, gli sono attribuite 112 opere.\nIl genere tropicale \"Thunbergia\" (della famiglia delle Acanthaceae) \u00e8 dedicato a lui. Gli sono state dedicate inoltre pi\u00f9 di 250 specie vegetali ed anche alcune animali."}
{"id": "301626", "revid": "2063503", "url": "https://it.wikipedia.org/wiki?curid=301626", "title": "Thunb.", "text": ""}
{"id": "301658", "revid": "124490036", "url": "https://it.wikipedia.org/wiki?curid=301658", "title": "Trattato di Bruxelles", "text": "Il Trattato di Bruxelles era un patto di autodifesa collettiva firmato da Belgio, Francia, Lussemburgo, Paesi Bassi e Regno Unito il 17 marzo 1948. Esso venne successivamente modificato dagli \"Atti internazionali\" firmati a Parigi il 23 ottobre 1954, che diedero vita all'Unione europea occidentale (UEO).\nPremesse.\nNel 1948 era ancora reale il timore che i disastri causati dalla Germania nazista potessero riprendere e, al contempo, si guardava con sospetto all'Unione Sovietica. Perci\u00f2 si sent\u00ec l'esigenza di stabilire un'alleanza che prevedeva la reciproca garanzia di un aiuto politico e militare, e l'impegno alla concertazione sulle misure da adottare nel caso di un'aggressione da parte della Germania o di qualsiasi situazione che minacciasse la pace in Europa.\nEra un trattato nato dal problema della sicurezza nei confronti della Germania ma che in realt\u00e0 si riferiva all'Unione Sovietica. Il trattato nacque quando ormai la divisione dell'Europa in due blocchi era un dato di fatto. L'Unione Sovietica cercava di avere l'egemonia sull'Europa orientale, e l'Europa occidentale cercava di risollevarsi dalle ceneri della Seconda guerra mondiale. La rinascita dell'Europa occidentale muoveva da volont\u00e0 di europeismo come progetto politico ed economico.\nSembrava che l'interesse statunitense nei confronti dell'Europa occidentale fosse prettamente economico, e c'era il timore, un timore radicato nelle masse, che il Piano Marshall potesse essere messo in crisi dal diffondersi dell'influenza sovietica che si stava consolidando nel Cominform (derivata da \"\"Com\"munist \"Inform\"ation Bureau\"). La paura nei confronti di idee sovversive o filosovietiche caus\u00f2 una certa pressione dagli Stati europei nei confronti degli Stati Uniti perch\u00e9 non si limitassero ad un impegno europeo solamente economico ma che si impegnassero anche nella difesa cosicch\u00e9 l'Unione Sovietica ne risultasse intimorita.\nContenuto dell'accordo.\nIl 30 agosto 1954 il Parlamento francese respinge il trattato CED che era stato firmato nel maggio 1952 dai sei Paesi membri della CECA. In tal modo il progetto della Comunit\u00e0 Europea di Difesa (CED) fu accantonato definitivamente. I ministri di Francia, Gran Bretagna e Benelux riconsiderarono il trattato di Bruxelles, lo modificarono, in occasione dell'adesione dell'Italia e della Repubblica Federale Tedesca, con gli Accordi di Parigi (da cui la dizione trattato di Bruxelles modificato), cos\u00ec si diede vita ad un'Organizzazione che assumeva l'attuale nome di UEO.\nElemento fondamentale del trattato di Bruxelles \u00e8 l'art. 5, che prevede la mutua assistenza di tutti gli Stati membri in caso di aggressione nei confronti di uno di essi in Europa, e consultazioni in caso di aggressione in un altro continente o in caso di minaccia della Germania.\nEra inoltre prevista una cooperazione economica, sociale e culturale fra le nazioni partecipanti.\nRipercussioni.\nIl presidente statunitense Truman manifest\u00f2 grande apprezzamento per questo trattato.\nIl 24 marzo la delegazione USA present\u00f2 un memorandum che sosteneva l'idea di un patto di sicurezza per l'area nord atlantica (il futuro \"patto atlantico\") in cui il \"governo statunitense considererebbe un attacco contro una delle potenze del trattato di Bruxelles come un attacco contro gli Stati Uniti, da affrontare da parte degli Stati Uniti conformemente all'articolo 51 dello statuto dell'ONU che salvaguardava il diritto dei membri dell'ONU 'all'autodifesa individuale o collettiva'\"."}
{"id": "301662", "revid": "27723", "url": "https://it.wikipedia.org/wiki?curid=301662", "title": "Satelliti immaginari di Saturno", "text": ""}
{"id": "301676", "revid": "1305772", "url": "https://it.wikipedia.org/wiki?curid=301676", "title": "Maria Valeria d'Asburgo-Lorena", "text": "Fu certamente la figlia prediletta della madre, tanto da essere dispregiativamente soprannominata \"Die Einzige\" (\"L'Unica Figlia\").\nSi spos\u00f2 per amore con l'arciduca Francesco Salvatore d'Asburgo-Lorena e, tramite questo matrimonio, divenne un membro del ramo toscano del Casato degli Asburgo-Lorena.\nBiografia.\nInfanzia e giovinezza.\nEra l'ultima figlia dell'imperatore Francesco Giuseppe I d'Austria e della sua consorte Elisabetta di Wittelsbach, nata duchessa in Baviera. I nomi che le furono imposti erano \"Maria Valeria Matilde Amalia\", ma in famiglia era chiamata \"Valerie\".\nMaria Valeria nacque a Ofen (Buda) in Ungheria. L'imperatrice Elisabetta era particolarmente attaccata a Valeria, nata dieci anni dopo il terzo figlio della coppia imperiale e che le fu permesso di allevare, al contrario dei primi tre che le erano stati portati via durante l'infanzia e allevati dalla madre dell'imperatore, l'arciduchessa Sofia. Sofia stessa scrisse dell'imperatrice \"Sissi \u00e8 completamente assorbita dal suo amore e le cure per questo piccolo ed irresistibile angelo\".\nEra la figlia prediletta di Elisabetta e spesso questo suo amore fu al centro di aspre critiche perch\u00e9 la sovrana prestava molte pi\u00f9 attenzioni a lei di quante aveva potuto con gli altri figli. E, poich\u00e9 le critiche provenivano soprattutto dalla corte viennese che tanto amava Sofia, sembrano un paradosso dato che fu proprio l'arciduchessa Sofia a togliere all'imperatrice i suoi figli, ostacolando il naturale amore tra madre e figli. L'imperatrice soleva raccontare alla figlia le sue disavventure passate e una volta disse: \"...Con gli altri miei figli Sofia prese il posto di madre. Con te, dissi a me stessa fin dal primo istante, le cose debbono andare diversamente...\".\nUno dei nomignoli di Valeria era \"La Figlia Ungherese\" poich\u00e9 la sua nascita voleva essere un regalo da parte di Elisabetta all'Ungheria, che amava tanto. Per l'Ungheria, l'Imperatrice si era battuta nell'anno precedente alla sua gravidanza, perch\u00e9 quella terra vasta e incantevole potesse trovare finalmente la pace e la libert\u00e0 e questo sarebbe stato possibile con la creazione di un doppio regno austro-ungarico. Questo processo culmin\u00f2 nell'incoronazione di Francesco Giuseppe ed Elisabetta a Budapest l'8 giugno 1867, come Re e Regina d'Ungheria. Valeria nacque poco pi\u00f9 di nove mesi dopo.\nElisabetta scelse deliberatamente l'Ungheria come luogo di nascita per sua figlia; nessun bambino reale era nato in Ungheria da secoli. Se Valeria fosse stata un maschietto le sarebbe stato imposto il nome di \"Stefano\" come il re canonizzato dell'Ungheria e suo santo patrono. Secondo la storica Brigitte Hamann, un bimbo nato dalla Regina d'Ungheria nel castello di Budapest, avrebbe aumentato la sua possibilit\u00e0 di diventarne un giorno il re, nel caso che l'Ungheria si fosse separata da tutto l'impero austriaco, e ci fu sollievo universale alla corte di Vienna che Valeria fosse una femmina. Elisabetta educ\u00f2 la figlia secondo il metodo ungherese, ad esempio insegnandole la storia dal punto di vista dell'Ungheria e le fu imposto, fin dalla tenera et\u00e0, di parlare soltanto la lingua ungherese. Per ironia della sorte, Maria Valeria si dimostr\u00f2 sempre insofferente nei confronti di un popolo e di una nazione che non sentiva come suoi, arrivando al punto di implorare il padre di conversare con lei in tedesco.\nAlcuni pettegolezzi sostenevano che il padre di Valeria fosse in realt\u00e0 l'amico e ammiratore di Elisabetta, il conte nonch\u00e9 Primo Ministro ungherese Gyula Andr\u00e1ssy il Vecchio, ritenuto amante di sua madre. Queste voci durarono per tutta la sua infanzia, ferendola profondamente. Infatti, Valeria fisicamente non somigliava all'imperatore quanto gli altri suoi fratelli. Ma tali pettegolezzi restarono sempre e solo tali. Bisogna inoltre tenere conto del fatto che, secondo le moderne ricostruzioni, l'imperatrice Elisabetta soffriva di una forma di anoressia nervosa che portava come conseguenza il rifiuto della sessualit\u00e0: questo avrebbe implicato non solo l'insofferenza nei confronti della vita di corte e del marito, ma anche la completa distanza rispetto a qualsiasi tipo di relazione extraconiugale.\nValeria parlava perfettamente ungherese, e in pi\u00f9, parlava inglese, francese e italiano correttamente, amava scrivere commedie e poesie, ed era una dilettante artista di talento che si divertiva a dipingere fiori. Era una grande sostenitrice del Burgtheater e andava ai suoi spettacoli.\nMatrimonio.\nIl 31 luglio 1890 a Ischl, Valeria spos\u00f2 l'arciduca Francesco Salvatore d'Asburgo-Toscana, nipote del granduca Leopoldo II di Toscana e della principessa Maria Antonietta delle Due Sicilie. Si erano incontrati a un ballo nel 1886, ma Valeria aspett\u00f2 diversi anni per essere sicura che i suoi sentimenti verso Francesco Salvatore fossero abbastanza forti da poter fare un matrimonio di successo. Si era sperato da molti a corte, che avrebbe sposato qualcuno come il Principe Ereditario di Sassonia o il Duca di Braganza, era corteggiata anche dal principe Alfonso di Baviera.\nElisabetta permise alla figlia Valeria, a differenza di quanto aveva fatto con la secondogenita Gisella, di contrarre un matrimonio d'amore: dichiar\u00f2 pubblicamente che le avrebbe concesso di sposare anche uno spazzacamino, se i sentimenti di entrambi fossero stati abbastanza forti. Valeria scelse Francesco Salvatore, un principe relativamente minore del ramo toscano della famiglia imperiale austriaca, che non aveva grande ricchezza da offrire, ed Elisabetta, come promesso, sostenne la figlia. Ci\u00f2 caus\u00f2 l'opposizione del fratello, il Principe Ereditario Rodolfo per un certo periodo, ma alla fine si rassegn\u00f2 al matrimonio quando Valeria e Francesco Salvatore si fidanzarono formalmente nel Natale del 1888.\nLa solenne rinuncia di Valeria ai suoi diritti al trono austriaco, necessaria per la celebrazione del matrimonio, si tenne alla Hermesvilla il 16 luglio 1890. La festa di nozze della giovane coppia segu\u00ec alla cerimonia nella chiesa parrocchiale di Bad Ischl il 31 luglio. La cerimonia fu celebrata dall'allora Vescovo di Linz, Franz Maria Doppelbauer. Successivamente, Francesco Salvatore e Valeria trascorsero la luna di miele in Italia, Svizzera e Baviera.\nVita successiva.\nIn principio, Valeria e Francesco Salvatore vissero a Schloss Lichtenegg. L'11 giugno 1895 la coppia acquist\u00f2 Schloss Wallsee sulla riva del Danubio dall'allora proprietario il principe Alfredo del Regno Unito e lo ristrutturarono completamente. Quando i lavori terminarono, il 4 settembre 1897 si tenne una cerimonia per celebrare il loro trasferimento nel nuovo palazzo. La grande celebrazione dell'evento si doveva alla grande popolarit\u00e0 di Valeria.\nEra conosciuta e amata per il suo generoso coinvolgimento in locali sforzi di beneficenza. Nel 1900, divenne una mecenate della Croce Rossa, per cui fond\u00f2 ospedali e raccolse notevoli somme di denaro; fu anche protettrice di altri sette enti di beneficenza. Durante la prima guerra mondiale, cre\u00f2 una caserma ospedale nel castello stesso e contribu\u00ec nel prestare cure ai feriti. Era una cattolica devota che trascorreva molto tempo appoggiando il volontariato religioso ed era conosciuta dalle persone come \"l'Angelo di Wallsee\". Era anche una Dama dell'Ordine della Croce Stellata.\nValeria fu fortemente influenzata dal suicidio del fratello Rodolfo il 30 gennaio 1889, e dall'assassinio della madre nel settembre del 1898. Insieme alla sorella Gisella furono un grande sostegno per il loro padre a seguito di queste tragedie.\nMentre il matrimonio di Valeria e Francesco Salvatore era armonioso in principio, lo divent\u00f2 meno col tempo. Francesco Salvatore ebbe molte relazioni amorose, inclusa uno con la principessa Stephanie von Hohenlohe (1891-1972), che in seguito sar\u00e0 conosciuta come la \"Principessa Spia di Hitler\" per le sue attivit\u00e0 di spionaggio prima e durante la seconda guerra mondiale. Nel 1914 Francesco Salvatore ebbe un figlio da Stephanie, che riconobbe come suo mentre Valeria era ancora in vita. Valeria affront\u00f2 questi colpi stoicamente, confidandosi solo con il suo diario.\nDopo la fine della prima guerra mondiale, Valeria riconobbe ufficialmente la fine della monarchia asburgica firmando dei documenti di rinuncia dei suoi diritti verso di essa per lei e i suoi discendenti. Questa rinuncia le permise di mantenere la sua casa e i suoi altri possedimenti.\nMorte.\nMaria Valeria mor\u00ec di linfoma il 6 settembre del 1924 a Wallsee-Sindelburg. Poco prima della sua morte, la sorella scrisse in una lettera: \"Devo aggiungere che ho visto Valeria - pienamente consapevole, completamente cosciente della sua condizione, e cos\u00ec devotamente accettare, anche con gioia anticipando la sua imminente partenza, che ritengo un recupero inaspettato sarebbe effettivamente deluderla\". \u00c8 sepolta in una cripta dietro l'altare maggiore della chiesa parrocchiale di Sindelburg, Austria. Diverse migliaia di persone seguirono la sua bara verso l'ultima dimora.\nIl 28 aprile 1934, dieci anni dopo la morte di Valeria, Francesco Salvatore si rispos\u00f2 con la baronessa (Freifrau) Melanie von Riesenfels (1898-1984). Fu un matrimonio morganatico; la cerimonia di nozze ebbe luogo a Vienna. La coppia si era incontrata dopo la morte di Valeria in casa di Melanie, nel Palazzo di Seisenegg, dove questa viveva con le sorelle Maria Anna e Johanna. Dopo la cerimonia di nozze la coppia visse a Seisenegg. Francesco Salvatore mor\u00ec il 20 aprile del 1939 a Vienna.\nOmaggi.\nIl Ponte Maria Valeria unisce Esztergom in Ungheria con \u0160t\u00farovo in Slovacchia dall'altra parte del Danubio. Fu inaugurato nel 1895 e cos\u00ec denominato in onore di Maria Valeria.\nDiscendenza.\nMaria Valeria e Francesco Salvatore ebbero dieci figli:"}
{"id": "301680", "revid": "125344326", "url": "https://it.wikipedia.org/wiki?curid=301680", "title": "Ghetto di Roma", "text": "Il ghetto ebraico di Roma \u00e8 tra i pi\u00f9 antichi ghetti del mondo; \u00e8 sorto 40 anni dopo quello di Venezia che \u00e8 il primo in assoluto. Il termine deriva dal nome della contrada veneziana, \"gheto\", dove esisteva una fonderia (appunto \"gheto\" in veneziano), dove gli ebrei di quella citt\u00e0 furono costretti a risiedere; un'altra possibile etimologia fa risalire l'origine di questa parola all'ebraico, che significa \"separazione\".\nStoria.\nLe origini nell'era della Chiesa.\nIl 12 luglio del 1555 il papa Paolo IV, al secolo Giovanni Pietro Carafa, con la bolla \"Cum nimis absurdum\", revoc\u00f2 tutti i diritti concessi agli ebrei romani ed ordin\u00f2 l'istituzione del ghetto, chiamato \"serraglio degli ebrei\", facendolo sorgere nel rione Sant'Angelo accanto al teatro di Marcello.\nFu scelta questa zona perch\u00e9 la comunit\u00e0 ebraica, che nell'antichit\u00e0 classica viveva nella zona dell'Aventino e soprattutto in Trastevere, vi dimorava ormai prevalentemente e ne costituiva la maggioranza della popolazione.\nOltre all'obbligo di risiedere all'interno del ghetto, gli ebrei, come prescritto dal paragrafo tre della bolla, dovevano portare un distintivo che li rendesse sempre riconoscibili: un berretto gli uomini, un altro segno di facile riconoscimento le donne, entrambi di colore glauco \"(glauci coloris)\". Nel paragrafo nove, inoltre, veniva loro proibito di esercitare qualunque commercio ad eccezione di quello degli stracci e dei vestiti usati. Da tale eccezione ebbe successivamente origine, in Roma, una tradizionale presenza degli ebrei nel campo del commercio dell'abbigliamento e di alcuni dei suoi accessori. Nella stessa bolla era loro proibito di possedere beni immobili. Ci\u00f2 contribu\u00ec, a partire dagli ebrei dell'epoca, a rivolgersi verso i beni mobili per eccellenza: l'oro e il denaro. Da ci\u00f2 ebbe origine quella liquidit\u00e0 che fu utilizzata dagli stessi papi per ottenere prestiti.\nInizialmente erano previste nel ghetto due porte che venivano chiuse al tramonto e riaperte all'alba. Il numero degli accessi, aumentando l'estensione e la popolazione, fu successivamente ampliato a tre, a cinque e poi ad otto.\nLa proibizione al possesso dei beni immobili da parte degli occupanti diminu\u00ec la cura per la loro conservazione. Per questo motivo le case del ghetto erano particolarmente degradate. Ci\u00f2 giustific\u00f2 il neo insediato governo italiano, in occasione della costruzione dei muraglioni lungo il Tevere, ad autorizzarne la distruzione.\nIl ghetto, prima della sua distruzione, costituiva un \"unicum\" rispetto al resto della citt\u00e0. Le case erano alte a causa della forte densit\u00e0 abitativa. Porte di comunicazione tra abitazioni limitrofe e ponti di collegamento tra un isolato e l'altro facilitavano la fuga in occasione delle prevaricazioni dei gentili (come, ad esempio, quelle che avvenivano per la caccia agli ebrei in occasione dell'allestimento del carnevale romano). Poich\u00e9 il ghetto era a ridosso del Tevere, a causa del fango del fiume, le facciate degli edifici assumevano una colorazione a strati che corrispondeva alla cronologia delle ultime piene.\nNel 1572 papa Gregorio XIII, al secolo Ugo Boncompagni, impose agli ebrei romani l'obbligo di assistere settimanalmente, nel giorno di sabato, a prediche che avevano il fine di convertirli alla religione cattolica. Queste \"prediche coatte\" si tennero, nel corso dei secoli, con risultati invero assai modesti, in sedi diverse, tra le quali: Sant'Angelo in Pescheria, San Gregorio al Ponte Quattro Capi (ora San Gregorio della Divina Piet\u00e0) e nel Tempietto del Carmelo. L'obbligo fu revocato solamente nel 1848 da Pio IX. Secondo quanto afferma un'antica tradizione, gli ebrei si preparavano all'ascolto tappandosi le orecchie con la cera (la scena \u00e8 rievocata nel film \"Nell'anno del Signore\" di Luigi Magni).\nIl 6 ottobre 1586, con il \"motu proprio\" \"Christiana pietas\", papa Sisto V revoc\u00f2 alcune restrizioni e consent\u00ec un piccolo ampliamento del quartiere che raggiunse un'estensione di tre ettari.\nLe vicende della Rivoluzione francese e delle conquiste napoleoniche, sia pure con anni di ritardo e per un periodo limitato, modificarono le condizioni di vita degli ebrei romani. Il 10 febbraio 1798 le truppe francesi, comandate dal generale Berthier, entrarono in citt\u00e0. Il 15 febbraio venne proclamata la Prima Repubblica Romana, il 17 dello stesso mese all'interno del ghetto, in piazza delle Cinque Scole, fu eretto un \"albero della libert\u00e0\", il 20 papa Pio VI fu costretto a lasciare Roma ed il giorno dopo, a Monte Cavallo, il comandante francese proclam\u00f2 la parit\u00e0 di diritti degli ebrei e la loro piena cittadinanza.\nTale condizione ebbe breve durata: nel 1814, con il definitivo ritorno del nuovo pontefice Pio VII, gli ebrei furono nuovamente rinchiusi nel ghetto.\nNel 1825, durante il pontificato di papa Leone XII, il ghetto, la cui popolazione era considerevolmente aumentata, venne ulteriormente ingrandito.\nIl 17 aprile 1848, papa Pio IX ordin\u00f2 di abbattere il muro che circondava il ghetto. Con la proclamazione della Repubblica Romana, nel 1849, la segregazione fu abolita e gli ebrei emancipati. Caduta la Repubblica, lo stesso pontefice obblig\u00f2 gli ebrei a rientrare nel quartiere sia pure ormai privo di porte e recinzione.\nIl Regno d'Italia.\nIl 20 settembre 1870 tocc\u00f2 ad un ufficiale ebreo Piemontese il compito di comandare la batteria dei cannoni che apr\u00ec una breccia nelle mura di Roma a Porta Pia. Con l'annessione della citt\u00e0 al Regno d'Italia termin\u00f2 il potere temporale dei papi, il ghetto fu definitivamente abolito e gli ebrei equiparati ai cittadini italiani.\nNel 1888, con l'attuazione del nuovo piano regolatore della capitale, buona parte delle antiche stradine e dei vecchi edifici del ghetto, malsani e privi di servizi igienici, furono demoliti creando cos\u00ec tre nuove strade: via del Portico d'Ottavia (che prendeva il posto della vecchia via della Pescheria), via Catalana e via del Tempio. Sono scomparsi in questo modo interi piccoli isolati e strade che costituivano il vecchio tessuto urbano del rione, sostituiti da ampi spazi e quattro nuovi isolati pi\u00f9 ordinati ma anche meno caratteristici. In particolare, scomparve anche la caratteristica piazza Giudea con i suoi edifici degradati, che era uno degli spazi principali di accesso al Ghetto: al suo posto oggi si aprono ampie vie. Per avere un'idea di come doveva apparire il vecchio ghetto basta osservare la fila di edifici che si trovano sul lato nord di via del Portico d'Ottavia, accanto a ci\u00f2 che rimane dell'antico complesso augusteo.\nNel 1889 venne indetto un concorso per la costruzione della nuova sinagoga e selezionati due progetti. Nel 1897 la Comunit\u00e0 ebraica acquist\u00f2 dal Comune di Roma l'area tra Lungotevere Cenci e via del Portico d'Ottavia, resa libera dalle precedenti demolizioni, per la costruzione del tempio. Nel 1899 venne scelto il progetto dell'architetto Osvaldo Armanni e dell'ingegnere Vincenzo Costa, ispirato a motivi assiro-babilonesi e dell\"'Art Nouveau\". I lavori, iniziati nel 1901, terminarono nel 1904 ed il 29 luglio dello stesso anno il Tempio Maggiore di Roma fu inaugurato. Nel seminterrato dell'edificio ha trovato recentemente sistemazione il Museo ebraico.\nDurante il nazifascismo.\nSabato 16 ottobre 1943, i nazisti effettuarono una retata che, pur interessando molte altre zone di Roma, ebbe il suo epicentro nell'ex ghetto, dove furono catturati oltre mille ebrei (anche in conseguenza del censimento degli ebrei svolto anni prima dal Governo Mussolini). Dopo aver circondato il quartiere alle prime luci del giorno, reparti delle SS sequestrarono numerose persone, soprattutto in via del Portico d'Ottavia. Da uno dei due palazzi rinascimentali della via, posto al numero civico 13, chiamato dai locali \"il portonaccio\", furono infatti prelevate a forza molte delle persone poi deportate. I prigionieri furono rinchiusi nel Collegio Militare di Palazzo Salviati in via della Lungara. Trasferiti alla stazione ferroviaria Tiburtina, furono caricati su un convoglio composto da diciotto carri bestiame. Il convoglio, partito il 18 ottobre, giunse al campo di concentramento di Auschwitz il 22 successivo. Delle 1023 persone deportate, soltanto sedici riusciranno a sopravvivere, tra queste una sola donna e nessun bambino.\nLa Repubblica.\nIl 9 ottobre 1982 vi fu un attentato nei pressi del Tempio Maggiore, un commando di terroristi palestinesi assal\u00ec i fedeli che uscivano dalla Sinagoga. Raffiche di mitra ed il lancio di una granata causarono la morte del piccolo Stefano Tach\u00e9 di due anni ed il ferimento di 35 persone.\nIl 13 aprile 1986, San Giovanni Paolo II papa si rec\u00f2 in visita al Tempio Maggiore, accolto dal presidente della Comunit\u00e0 ebraica di Roma Giacomo Saban e dal rabbino capo Elio Toaff. Nel suo discorso defin\u00ec gli ebrei \u00ab... i nostri fratelli prediletti e, in un certo modo, si potrebbe dire i nostri fratelli maggiori\u00bb; il pontefice si ricord\u00f2 di questa visita nella scrittura del suo testamento.\nIl 17 gennaio 2010 papa Benedetto XVI ha visitato il Tempio Maggiore rinsaldando il dialogo ebraico-cattolico e rendendo omaggio alle vittime dello sterminio nazista.\nNel 2016, nel medesimo giorno, la visita al Tempio \u00e8 stata replicata da papa Francesco.\nOggi.\nEstensione.\nLa zona che i romani oggi indicano come \"ghetto\" \u00e8 all'incirca delimitata da Via Arenula, Via dei Falegnami, Via de' Funari, Via della Tribuna di Campitelli, Via del Portico d'Ottavia e Lungotevere de' Cenci.\nIl ghetto storico era, invece, molto pi\u00f9 ristretto e situato, pressappoco, tra le attuali via del Portico d'Ottavia, piazza delle Cinque Scole ed il Tevere.\nLa sorte di quella zona venne decisa nel 1875, quando il Parlamento deliber\u00f2 e finanzi\u00f2 la costruzione dei famosi \"muraglioni\" di arginatura, per difendere Roma dalle piene del suo fiume. Infatti, il solo sventramento necessario alla creazione dello spazio per il tracciato del lungotevere, avrebbe comportato la demolizione di circa met\u00e0 del vecchio ghetto.\nCon l'occasione, si decise di portare a termine una pi\u00f9 radicale opera di risanamento, che si concretizz\u00f2 nel radere al suolo praticamente ogni edificio del vecchio ghetto e nella creazione degli attuali quattro isolati.\nDopo il 20 settembre 1870, gli ebrei romani hanno stabilito la loro residenza anche in altre zone della citt\u00e0, pur mantenendo un attaccamento particolare per la vecchia area del ghetto, all'interno del quale, o nelle sue immediate vicinanze, sono tuttora situati i principali punti di riferimento della comunit\u00e0 ebraica romana.\nIl mercato del pesce e la cucina del ghetto.\nIl brodo di pesce, specialit\u00e0 culinaria oggi di nuovo in voga e considerata anzi una prelibatezza, nasce dalla prossimit\u00e0 del ghetto romano, accanto al Portico di Ottavia, attorno al Teatro di Marcello che, durante il Medioevo, divenne il mercato del pesce di Roma: la vicinanza del Tevere e del porto fluviale di Ripa Grande garantivano un comodo approdo alle barche provenienti da Ostia, pronte a riversare sul mercato il pesce migliore.\nTutti gli scarti venivano accatastati nei pressi della chiesa di Sant'Angelo in Pescheria, chiesa che diede anche il nome allo stesso rione, il Rione Sant'Angelo.\nTutte le donne ebree (la maggior parte della popolazione era assai povera) andavano a raccogliere gli scarti del mercato: teste, lische e pesci, o parti di pesce, meno nobili. L'unico modo di utilizzare gli scarti era cucinarli con l'acqua. Nacque cos\u00ec uno dei piatti della Roma popolare ed in particolare del ghetto: il brodo di pesce, allora una ricetta semplice e povera ed ora uno dei piatti pi\u00f9 richiesti nei ristoranti della zona.\nSempre a riguardo del mercato del pesce, sulla parte destra del porticato di Sant'Angelo \u00e8 murata una lapide, di 1,13 metri, con un'iscrizione latina che ricorda l'obbligo di consegnare ai Conservatori dell'Urbe, magistratura elettiva cittadina, la testa ed il corpo, fino alla prima pinna \"(usque ad primas pinnas inclusive)\", di ogni pesce pi\u00f9 lungo della lapide stessa. La parte richiesta \u00e8 spesso la parte pi\u00f9 gustosa del pesce.\nA Sant'Angelo in Pescheria \u00e8 legato, inoltre, un ricordo storico relativo ad un personaggio importante del medioevo romano: Cola di Rienzo che, dalla mezzanotte della vigilia di Pentecoste del 1347 sino alle dieci del mattino seguente, assistette in questa chiesa a trenta messe dello Spirito Santo per poi salire in Campidoglio, scortato da un centinaio di uomini e preceduto da tre gonfaloni, ove proclam\u00f2, di fronte al popolo romano, i suoi \"ordinamenti dello buono stato\".\nUn altro piatto tipico della cucina giudaico-romanesca, presente nei men\u00f9 dei ristoranti della zona, sono i carciofi alla giudia: carciofi del tipo \"romanesco\" fritti in olio abbondante."}
{"id": "301690", "revid": "104376506", "url": "https://it.wikipedia.org/wiki?curid=301690", "title": "De plano", "text": "De plano \u00e8 una locuzione latina che significa \"senza alcuna difficolt\u00e0\" (in francese: \"tout court\").\nFormula giuridica.\nUsata come formula giuridica, nel linguaggio moderno viene utilizzata per descrivere un'azione scevra di difficolt\u00e0, un'azione la cui realizzazione risulta agevole e senza particolari formalit\u00e0.\nIl significato pu\u00f2 accostarsi anche ad altre espressioni come \"de iure\" o \"ex lege\", proprio perch\u00e9 si tratta di azioni o attivit\u00e0 che non richiedono appositi interventi giudiziali n\u00e9 formalismi di sorta (\"procedere summarie et de plano... sine strepitu et figura iudicii\").\nFormula forense.\nNel linguaggio giudiziario, il provvedimento giurisdizionale \"de plano\" \u00e8 quello adottato dal giudice in assenza di istruttoria, trattandosi di decisione che gi\u00e0 \"ictu oculi\" pu\u00f2 essere presa senza specifici approfondimenti e indagini sulla questione di fatto prospettata, cio\u00e8 \"sic et simpliciter\". Ci\u00f2 non di meno, il giudice pu\u00f2 emettere un'ordinanza senza ascoltare la controparte, cio\u00e8 \"inaudita altera parte\", solo ed esclusivamente nei casi previsti dalla legge, e non certo solo perch\u00e9 la questione appaia risolvibile \"de plano\".\nEsempi nel processo penale italiano.\nUn esempio \u00e8 nel procedimento di \"restituzione in termine\" (articolo 175 c.p.p., atteso che non vi \u00e8 alcun richiamo alle formalit\u00e0 del precedente articolo 127 c.p.p., il provvedimento deve essere adottato \"de plano\").\nInoltre si pu\u00f2 ricordare l'ordinanza con cui il giudice competente dichiara inammissibile la dichiarazione ricusatoria (art. 41 c.p.p.).\nAltri esempi di procedura \"de plano\" sono quelle per l'applicazione dell'indulto e amnistia."}
{"id": "301704", "revid": "21583", "url": "https://it.wikipedia.org/wiki?curid=301704", "title": "Filtro di \u010ceby\u0161\u00ebv", "text": "Prototipo di Filtro Analogico: il filtro di Chebyshev.\nEsistono due tipi di filtri di Chebyshev:\n1) Filtri con oscillazioni equilivello in banda passante. (Chebyshev di tipo 1)\n2) Filtri con oscillazioni equilivello in banda attenuata. (Chebyshev di tipo 2)\nRispetto ai filtri di Butterworth, questi filtri garantiscono le medesime specifiche di progetto con un ordine N inferiore e non possiedono risposta in frequenza monotona.\nFiltro di Chebyshev di tipo I.\nIl modulo al quadrato della risposta in frequenza di questa classe di filtri (passa - basso) di ordine N \u00e8 pari:\nformula_1\ndove formula_2\u00e8 la pulsazione che delimita la banda passante, nota anche come pulsazione di taglio (rad/sec); il termine formula_3, legato a formula_4(ripple in banda passante) \u00e8 il fattore di oscillazione in banda passante e infine formula_5\u00e8 il polinomio di Chebyshev di ordine N cos\u00ec definito:\nformula_6\nLa risposta in frequenza dipende strettamente dal comportamento dei polinomi che oscillano tra -1 e +1 nel primo caso, mentre crescono in modo monotono nel secondo.\nDalla definizione dei polinomi di Chebyshev derivano le seguenti propriet\u00e0:\n1) formula_7per N dispari, formula_8altrimenti\n2) formula_9per qualsiasi ordine del filtro\nFiltro di Chebyshev di tipo II.\nIl modulo al quadrato della risposta in frequenza del filtro di ordine N \u00e8 la seguente:\nformula_10\ncon formula_11pulsazione di inizio banda di attenuazione."}
{"id": "301709", "revid": "2163589", "url": "https://it.wikipedia.org/wiki?curid=301709", "title": "De auditu", "text": "La locuzione latina de auditu significa letteralmente \"per averne sentito parlare\"; tale locuzione \u00e8 utilizzata in riferimento al testimone di un processo che, innanzi al giudice, riferisce su fatti di cui non ha esperienza diretta e personale (a differenza del testimone \"de visu\"), ma che conosce grazie alle altrui rappresentazioni.\nVoci correlate.\n&lt;br&gt;\nfr.Ou\u00ef-dire&lt;br&gt;\nen.Hearsay&lt;br&gt;"}
{"id": "301711", "revid": "6923", "url": "https://it.wikipedia.org/wiki?curid=301711", "title": "Edizioni San Paolo", "text": "Le Edizioni San Paolo sono una casa editrice cattolica impegnata nell'apostolato librario.\nStoria.\nLa storia delle Edizioni San Paolo \u00e8 strettamente collegata a quella della Societ\u00e0 San Paolo, la congregazione religiosa fondata il 20 agosto 1914 ad Alba (CN) da don Giacomo Alberione. L'idea di don Alberione fu quella di creare una \"organizzazione cattolica di scrittori, tecnici e librai\" composta da persone consacrate, membri una congregazione religiosa \"ad hoc\".\nL'attivit\u00e0 editoriale di don Alberione inizia nel 1921 con i settimanali \"La Domenica\" e \"Una buona parola\", stampati ad Alba nella Scuola Tipografica Piccolo Operaio (embrione della San Paolo). In coincidenza col Natale 1924 esce \"Il Giornalino\", settimanale illustrato per ragazzi, che raggiunge le 14.000 copie di diffusione. Tutte le persone che lavorano nella casa editrice sono membri della Congregazione.\nIl 12 marzo 1927, con l'approvazione del vescovo, viene fondata la Pia Societ\u00e0 San Paolo. Nel Natale del 1931, due anni dopo la firma del Concordato, esce \"Famiglia Cristiana\". Stampato inizialmente in 18.000 copie, il settimanale cresce nel dopoguerra fino a raggiungere un milione di copie, cifra che mantiene anche nel XXI secolo.\nNel 1937 don Alberione fonda la \"Romana Editrice Film\" (REF), che diventer\u00e0 dopo la guerra \"San Paolo Film\".\nNel dopoguerra la San Paolo conosce un'espansione progressiva. Lo stabilimento di Alba viene ampliato e dotato di nuove macchine di stampa. Dal 1950 i giornali sono stampati su rotativa rotocalco. Nel 1966 viene inaugurato ad Alba il nuovo stabilimento dotato di sette rotative rotocalco. Nel 1968 viene assunto il primo giornalista laico. L'espansione porta la San Paolo fuori dei confini del Piemonte: nel 1970 la redazione di \"Famiglia Cristiana\" e del \"Giornalino\" vengono trasferite a Milano. Viene aperta una redazione anche a Roma e un ufficio di corrispondenza a Parigi. Nel 1971 don Alberione muore, lasciando in eredit\u00e0 alla Congregazione una casa editrice ben posizionata sul mercato.\nLa Pia Societ\u00e0 San Paolo \u00e8 un gruppo multimediale: si occupa di stampa (sia libri che periodici), cinema, musica (Paoline Editoriali Audiovisivi) e radio (con la \"Nova Radio\"). Nel 1976 entra anche nel settore televisivo, da poco liberalizzato in Italia, con l'emittente Telenova. Nel 1978 il portafoglio periodici si arricchisce con il settimanale \"Famiglia Tv\" e con \"Jesus\", mensile di cultura e attualit\u00e0 cristiana. Nel 1982 Telenova confluisce nel circuito televisivo Euro TV, pur mantenendo un proprio spazio autonomo. Per raccogliere la pubblicit\u00e0 per il mercato televisivo viene fondata una specifica societ\u00e0, la Publiepi.\nLe Edizioni San Paolo sono gestite dal ramo maschile della Societ\u00e0 San Paolo e non vanno confuse con le Edizioni Paoline che appartengono invece al ramo femminile della congregazione. Anche le librerie, specializzate in editoria religiosa, si distinguono tra \"Librerie san Paolo\", gestite dai padri Paolini, e \"Librerie Paoline\" gestite dalle suore."}
{"id": "301714", "revid": "125729123", "url": "https://it.wikipedia.org/wiki?curid=301714", "title": "Melina Martello", "text": "Biografia.\nMelina Martello \u00e8 attiva sin dalla seconda met\u00e0 degli anni sessanta e viene ricordata soprattutto per aver prestato la voce ad attrici del calibro di Diane Keaton, Kathleen Turner (tra i tanti \"La guerra dei Roses\" e \"La signora ammazzatutti\") e Mia Farrow (in tutti i film con Woody Allen). Sul piccolo schermo doppia Elizabeth Montgomery (nel ruolo di \"Samantha Stephens\") nel celebre telefilm \"Vita da strega\", Cybill Shepherd nel ruolo di Maddie Hayes in \"Moonlighting \"e Catherine Hicks nel ruolo di Annie Camden in \"Settimo cielo. \"Attiva anche nel cinema d'animazione, presta la sua voce ai personaggi Disney di Duchessa ne \"Gli Aristogatti\", Bianca in \"Le avventure di Bianca e Bernie\", Lady Tremaine (matrigna di Cenerentola) in \"Cenerentola - Il gioco del destino\" e Biancaneve nel ridoppiaggio dell'omonimo film realizzato nel 1972, mentre per la Dreamworks doppia la Signora Tweedy in \"Galline in fuga\".\nTra le sue esperienze pi\u00f9 durature e ancora in corso si ricorda la direzione del doppiaggio nella soap opera \"Beautiful\" e il doppiaggio nella stessa di Lesley-Anne Down. Tra le altre attrici doppiate Angie Dickinson, Candice Bergen, Catherine Deneuve, Charlotte Rampling, Blythe Danner, Jacqueline Bisset, Judy Davis, Susan Sarandon, Glenn Close nella serie televisiva \"Damages\", Lena Olin nella serie \"Alias\", e Susan Lucci in \"Devious Maids - Panni sporchi a Beverly Hills\", di cui \u00e8 anche direttrice del doppiaggio, e Brigitte Bardot in \"Le pistolere\". \u00c8 socia in esclusiva con la CVD in qualit\u00e0 di attrice e direttrice di doppiaggio. Nel luglio 2004 ha vinto il premio \"Leggio d'oro miglior interpretazione femminile dell'anno\" per il doppiaggio di Diane Keaton in \"Tutto pu\u00f2 succedere - Something's Gotta Give\".\nLa Martello \u00e8 nipote degli attori e doppiatori Vittoria Martello e Mario Feliciani."}
{"id": "301717", "revid": "75775", "url": "https://it.wikipedia.org/wiki?curid=301717", "title": "Emmy Award", "text": ""}
{"id": "301721", "revid": "287204", "url": "https://it.wikipedia.org/wiki?curid=301721", "title": "Ruben Olivera", "text": ""}
{"id": "301731", "revid": "599013", "url": "https://it.wikipedia.org/wiki?curid=301731", "title": "Francesco Benussi", "text": "Biografia.\nSposato con Laura, ha una figlia, Camilla, nata nel 2007.\nCarriera.\nClub.\nInizi al Venezia.\nLa sua carriera da professionista comincia nella stagione 1999-2000, quando debutta in Serie A a 18 anni con la maglia Venezia, disputando dalla 27\u00aa alla 33\u00aa giornata di campionato. L'esordio \u00e8 datato 26 marzo 2000 nella partita -Venezia finita 2-2. A fine campionato la squadra veneta del Presidente Maurizio Zamparini retrocede in Serie B. Gioca anche una partita di Coppa Italia subendo 2 reti.\nPrestiti a Lumezzane, Ascoli e Arezzo.\nViene quindi mandato a fare esperienza in Serie C1, prima con il dove colleziona 16 presenze su un totale di 34 giornate al primo anno solo due gettoni in campionato e 3 in Coppa Italia nella stagione successiva poich\u00e9 a settembre del 2001 si trasferisce all' dove gioca 2 partite da titolare dando quindi il suo contributo alla vittoria del campionato di Serie C1 2001-2002.\nRientrato al Venezia per la stagione 2002-2003, dopo 3 presenze e 4 reti subite in campionato e 2 presenze con 3 reti al passivo in Coppa Italia, a gennaio passa all'Arezzo, concludendo la stagione con ulteriori 14 presenze.\nIl ritorno al Venezia e il passaggio al Lecce.\nTornato ancora al Venezia, disputa 9 partite della stagione regolare, le 2 partite di play-out della Serie B 2003-2004 e 3 partite di Coppa Italia. Nella stagione successiva gioca 34 partite su 42 in campionato e 3 in Coppa Italia.\nNell'estate 2005, dopo il fallimento del Venezia, passa al Lecce a paramentro zero, da svincolato. Nel suo primo campionato con la squadra giallorossa, che lo vede ritornare sui campi della massima serie, disputa 14 partite da titolare (su 15 gettoni totali) nella parte centrale della stagione, a causa dell'infortunio del portiere titolare Vincenzo Sicignano; ristabilitosi il portiere titolare, Benussi riprende il suo posto in panchina e non ha pi\u00f9 possibilit\u00e0 di mettersi in luce nel corso della stagione. Nella stagione 2006-2007, con la squadra salentina retrocessa nel frattempo in Serie B, diventa il portiere titolare dopo la cessione di Sicignano al ChievoVerona, e gioca 17 partite in campionato ed una in Coppa Italia prima del trasferimento al nella sessione invernale del calciomercato 2007, in uno scambio di prestiti con il pariruolo Nicola Pavarini.\nSiena e di nuovo Lecce.\nNella formazione toscana ricopre il ruolo di secondo portiere alle spalle del titolare Alexander Manninger, e non scende mai in campo. Il prestito al Siena termina alla fine della stagione, cos\u00ec torna alla squadra giallorossa, dove, pur partendo come riserva di Antonio Rosati all'inizio della stagione 2007-2008, diviene di nuovo titolare, inizialmente in seguito all'infortunio del compagno, dalla 18\u00aa giornata in poi, ottenendo la promozione in Serie A al termine della stagione. Nel 2008-2009, dopo aver rinnovato il contratto fino al 2012 in agosto, \u00e8 il portiere titolare del Lecce in Serie A, saltando solo 4 partite: disputa cos\u00ec 34 partite in campionato ed una in Coppa Italia.\nLivorno.\nIl 12 agosto 2009, dopo la retrocessione dei giallorossi, passa in prestito con diritto di riscatto al Livorno, continuando quindi a militare in Serie A; per questa stagione indossa la maglia con un insolito numero 11, visto che il n\u00b0 99 da lui voluto era gi\u00e0 occupato. Con i labronici esordisce durante la 9\u00aa giornata di campionato contro la Roma in trasferta a causa dell'espulsione di Alfonso De Lucia, contribuendo alla vittoria con una buona prestazione. Sostituisce De Lucia anche nelle tre successive partite e infine il 31 gennaio a San Siro contro il , quando gioca la sua ultima gara tra i pali del Livorno bloccando i tentativi dei rossoneri pi\u00f9 volte, costretti al pari per 1-1. Chiude la stagione con 2 gettoni in Coppa Italia.\nPalermo e prestito al Torino.\nIl 1\u00ba febbraio 2010, ultimo giorno di calciomercato, viene ufficializzato lo scambio di prestiti tra Livorno e via : Benussi arriva in Sicilia, mentre il portiere brasiliano Rubinho va in Toscana. \u00c8 il 16\u00ba portiere dell'era Zamparini, iniziata nel 2002, e ritrova Salvatore Sirigu come compagno di reparto, con cui aveva giocato ai tempi del Venezia. Non ottiene alcuna presenza nella stagione 2009-2010 del Palermo, poich\u00e9 Sirigu \u00e8 rimasto sempre tra i pali non accusando mai infortuni o subendo squalifiche; a fine stagione fa ritorno al Lecce per fine prestito venendo solo successivamente, in data 22 luglio 2010, tesserato a titolo definitivo dalla societ\u00e0 rosanero, con cui firma un contratto triennale da 200.000 euro a stagione; il contratto viene depositato in Lega Calcio il 30 luglio.\nEsordisce con la maglia del Palermo nella seconda giornata della fase a gironi di Europa League contro gli svizzeri del Losanna disputata il 30 settembre: la squadra ha vinto 1-0 e per lui si \u00e8 trattato del debutto assoluto nelle competizioni europee, ben figurando.\nNella giornata successiva della competizione europea, disputata il 21 ottobre e persa per 3-0 contro i russi del , sul parziale di 0-0 procura un calcio di rigore per atterramento dell'avversario respingendo poi il tiro dal dischetto da parte di V\u00e1gner Love: per Benussi \u00e8 stato il primo \"tiro dagli undici metri\" parato in Europa. Fino all'eliminazione della squadra rosanero, gioca 5 partite europee subendo 8 gol, rimanendo in panchina fin quando esordisce in campionato con il Palermo il 15 maggio 2011 sostituendo il titolare Salvatore Sirigu, nella trasferta contro la vinta per 2-1 e valevole per la 37\u00aa giornata. Chiude quindi la stagione con 6 presenze e 9 reti subite.\nNella stagione 2011-2012 rimane secondo portiere alle spalle del greco Alexandros Tzorvas, acquistato dalla societ\u00e0 nelle ultime battute del calciomercato estivo. Esordisce in campionato il 27 novembre 2011 nella partita vinta per 2-0 contro la Fiorentina e prender\u00e0 il ruolo di titolare nella gara successiva pareggiata 0-0 al Tardini di Parma, vista l'esclusione dai titolari del collega greco per problemi di comunicazione con i compagni. Aveva gi\u00e0 preso il posto di titolare nelle gare di qualificazioni all'Europa League, dove il Palermo usc\u00ec contro il Thun tra luglio e agosto, in virt\u00f9 dell'acquisto del Paris Saint-Germain del portiere precedentemente titolare Salvatore Sirigu. Rimane titolare fino all'acquisto, nel calciomercato invernale, di Emiliano Viviano; chiude pertanto la stagione in rosanero con 9 presenze e 12 gol subiti fra campionato ed Europa League.\nIl 23 gennaio 2012 viene ceduto in prestito al , in Serie B. Esordisce in maglia granata cinque giorni dopo, alla prima partita utile, ovvero in -Torino (0-0) della 24\u00aa giornata di campionato. A fine campionato ottiene la promozione in Serie A, dopo aver giocato 18 partite in campionato subendo 13 reti.\nScaduto il prestito, fa ritorno in Sicilia. Nella stagione 2012-2013 gioca la prima partita in (3-0) della 13\u00aa giornata disputata il 18 novembre 2012, entrando in campo al 47' al posto di Massimo Donati, sul parziale di 2-0, per prendere il posto dell'espulso Samir Ujkani. A seguito dell'assenza di Fabrizio Miccoli per infortunio, delle sostituzioni di Massimo Donati e Franco Brienza e dell'espulsione di \u00c9dgar Barreto, in questa partita \u00e8 stato il quarto capitano del Palermo, alla sua 16\u00aa presenza assoluta in rosanero. La stagione si conclude con la retrocessione dei rosanero, sancita il 12 maggio 2013 dalla sconfitta esterna per 1-0 contro la Fiorentina della 37\u00aa giornata. Nella seconda met\u00e0 di stagione \u00e8 stato il secondo di Stefano Sorrentino, chiudendo l'annata con 5 presenze in campionato, con 8 reti subite, e una presenza in Coppa Italia con due reti al passivo.\nIl 24 luglio 2013 rescinde consensualmente il contratto con la societ\u00e0 rosanero, che era in scadenza nel 2014.\nUdinese ed Hellas Verona.\nDopo aver rescisso col , il 26 luglio 2013 si accorda con l'. Non colleziona alcuna presenza nella stagione 2013-2014, caratterizzata da infortuni che lo hanno portato al quarto posto nella gerarchia dei portieri.\nIl 30 agosto 2014 si trasferisce a titolo definitivo all'Hellas Verona. Esordisce il 14 dicembre contro l'Udinese sua ex squadra dato l'infortunio di Rafael.\nCarpi.\nSvincolatosi dall'Hellas Verona, viene preso a parametro zero dal Carpi firmando un contratto di un anno con opzione per il secondo. Nelle gerarchie parte inizialmente secondo dietro al serbo \u017deljko Brki\u0107.\nIl 16 agosto 2015 debutta con la nuova maglia nel terzo turno di Coppa Italia contro il Livorno mantenendo la porta inviolata (2-0). A causa delle non brillanti prestazioni di Brkic, diventa il primo portiere della squadra emiliana. Debutta in campionato il 16 settembre contro il Palermo (2-2). Tuttavia salta alcune partite per infortunio e viene sostituito da Brkic e da Vid Belec, torna in campo il 1\u00ba novembre nel match casalingo contro il Verona (0-0).\nVicenza.\nIl 27 gennaio 2016 la societ\u00e0 comunica \u00e8 stata ufficialmente perfezionata la sottoscrizione di un contratto con opzione per la stagione 2016-2017. Complice un grave infortunio occorso al titolare Mauro Vigorito conquista quasi subito il posto da titolare, contribuendo alla salvezza della squadra veneta che a fine stagione gli rinnova il contratto.\nNazionale.\nConta 6 presenze in Nazionale azzurra Under-18 e 3 presenze con l'Under-20, con la quale ha disputato Italia-Messico (1-0) del Torneo di Tolone 2000, nel quale ha partecipato come secondo portiere alle spalle di Generoso Rossi, e le altre due gare nel Torneo Internazionale di Madeira del 2001.\nNel biennio 2000-2002 ha fatto parte dell'Under-21, senza scendere mai in campo con questa selezione.\nStatistiche.\nPresenze e reti nei club.\n\"Statistiche aggiornate al 4 settembre 2016.\""}
{"id": "301734", "revid": "991694", "url": "https://it.wikipedia.org/wiki?curid=301734", "title": "Aeroporto di Oristano", "text": ""}
{"id": "301738", "revid": "122875968", "url": "https://it.wikipedia.org/wiki?curid=301738", "title": "Setticlavio", "text": "Il setticlavio \u00e8 l'insieme dei sette registri che formano le sette parti del coro classico.\nIl setticlavio \u00e8 una delle sei prove della licenza di teoria e solfeggio musicale nei conservatori italiani, ne \u00e8 richiesto l'uso per la realizzazione della prima prova scritta del corso di composizione.\nStoria.\nNonostante si continui ad usarlo all'interno dei conservatori, nella pratica il setticlavio \u00e8 in disuso da pi\u00f9 di un secolo. Le parti di soprano, mezzo soprano e contralto si scrivono in chiave di violino, la parte di baritono e di basso si scrivono in chiave di basso. Per la parte di tenore si usa la cosiddetta chiave di violino \"tenorizzata\", ovvero una chiave di violino accompagnata da un segno atto ad indicare l'esecuzione nell'ottava inferiore.\nNell'ambito strumentale sono ancora in uso la chiave di contralto (usata d'impianto dalla viola e dal trombone contralto) e la chiave di tenore (usata come chiave ausiliaria da violoncello, trombone, fagotto, contrabbasso e controfagotto).\nLe chiavi.\nIl setticlavio suddivide i suoi registri in tre chiavi: quella di sol, di do e di fa.\nChiave di sol.\nLa chiave di sol, o chiave di violino, \u00e8 la pi\u00f9 famosa tra le tre del setticlavio poich\u00e9 \u00e8 la pi\u00f9 diffusa negli spartiti di strumentisti e cantanti.\nChiave di do.\nIn chiave di do abbiamo le posizioni di:\nA seconda della posizione della chiave di do sulla partitura viene evidenziata una linea diversa, che diventa quindi il do.\nChiave di fa.\nIn chiave di fa abbiamo due posizioni:\nA seconda della posizione della chiave di fa sul pentagramma viene evidenziata una linea diversa, che diventa quindi il fa.\nA ognuna di queste chiavi corrisponde una diversa lettura del pentagramma.\nNell'ambito della notazione musicale basata sul pentagramma, sebbene la chiave sembri spostarsi a seconda del registro usato, in realt\u00e0 essa rimane sempre ferma al suo posto: \u00e8 il registro che si sposta, evidenziando solamente la zona del pentagramma entro il quale esso si esprime: il fatto che nel pentagramma per la voce di Soprano troviamo la chiave di Do posizionata sulla prima linea in basso denuncia che l'ambito del registro interessato si trova al di sopra del Do centrale indicato dalla chiave, ovvero che il soprano user\u00e0 prevalentemente le cinque linee al di sopra del do centrale.\nIl caso opposto \u00e8 rappresentato dal pentagramma per la voce di baritono dove troviamo la chiave di Do posizionata sulla prima linea in alto (si \u00e8 gi\u00e0 detto per\u00f2 che, per questa voce, si preferisce usare la chiave di Fa sul terzo rigo). In questo caso, l'ambito del registro interessato si trova al di sotto del Do centrale, per cui il baritono user\u00e0 prevalentemente le cinque linee al di sotto del do centrale."}
{"id": "301742", "revid": "1652635", "url": "https://it.wikipedia.org/wiki?curid=301742", "title": "Crossdressing", "text": "Il termine cross-dressing (pi\u00f9 frequentemente in italiano univerbato in crossdressing), reso in italiano pure con travestitismo (non com. transvestitismo o trasvestitismo) \u00e8 un termine inglese che letteralmente significa \"il vestire in modo opposto\" e identifica l'atto o l'abitudine di indossare, pubblicamente e/o in privato, abitualmente o saltuariamente, per svariati motivi inclusi quelli puramente ludici, abiti che in un determinato ambito socio-culturale sono comunemente associati al ruolo di genere opposto al proprio. La persona che pratica il \"crossdressing\" \u00e8 detta \"crossdresser.\"\nIl \"crossdressing\" pu\u00f2 essere praticato sia da uomini che da donne, indipendentemente dall'identit\u00e0 di genere percepita o dall'orientamento sessuale degli stessi; non va quindi confuso con altre realt\u00e0 come omosessualit\u00e0, transessualit\u00e0, transgenderismo.\nIl sinonimo italiano del termine \"crossdressing\" sarebbe travestitismo, cos\u00ec come di \"crossdresser\" sarebbe travestito, ma le voci di matrice inglese vengono sempre pi\u00f9 usate con un'accezione differente rispetto ai corrispondenti italiani, in quanto questi ultimi tendono ad essere associati al feticismo di travestimento, classificato tra le parafilie, mentre i primi hanno un significato pi\u00f9 generico e ampio, che include anche il travestimento privo di implicazioni legate all'eccitazione sessuale. Inoltre il termine \"travestito\" (anche abbreviato in \"trav\") tende ad essere riservato a chi indossa regolarmente abiti che rimandano al sesso opposto, mentre il termine di pi\u00f9 recente introduzione \"cross-dresser\" viene perlopi\u00f9 riservato a chi pratica il travestitismo come attivit\u00e0 sporadica/saltuaria o relegata alla sola sfera privata.\nLe \"drag queen\" e i \"drag king\" rappresentano una forma di \"crossdressing\" nel mondo dell'intrattenimento.\nUna famosa \"crossdresser\" \u00e8 la top model Andrej Pejic, che sfila in abiti sia femminili sia maschili."}
{"id": "301743", "revid": "1926649", "url": "https://it.wikipedia.org/wiki?curid=301743", "title": "Vincenzo Sicignano", "text": "Carriera.\nGiocatore.\nClub.\nPalermo.\nCresciuto nelle giovanili del Palermo, la sua prima stagione da professionista \u00e8 la stagione di Serie B 1993-1994, quando viene convocato (la sua unica convocazione di quell'anno) gi\u00e0 alla prima partita utile di campionato, rimanendo per\u00f2 in panchina per tutta la durata del match, in Palermo- (0-3). Dall'annata successiva comincia piano piano a difendere stabilmente la porta rosanero della prima squadra per le seguenti otto stagioni, tra Serie B (nel triennio 1994-1997 e nel biennio 2001-2003) e Serie C1 (nel quadriennio 1997-2001). Da quando comincia a prendere parte a delle gare ufficiali, ha modo di esordire anche in Coppa Italia Serie C e in Coppa Italia. Con i siciliani prende parte anche al play-off, nel 1998-1999, disputato contro il .\nAlla sua centesima presenza in rosanero, in Palermo-Benevento (2-0) della sesta giornata della Serie C1 2000-2001, giocata l'8 ottobre 2000, ha parato un calcio di rigore a Sossio Aruta. Quel campionato terminer\u00e0 con la promozione diretta del Palermo in Serie B (tramite il primo posto nel girone B), promozione della quale Sicignano \u00e8 uno dei principali protagonisti.\nResta a Palermo anche nella stagione seguente e nell'annata 2002-2003, in cui i siciliani sono in lizza sino alla fine per la promozione in Serie A. \nIn Sicilia ha collezionato complessivamente 211 presenze, cos\u00ec suddivise: 93 in Serie B, 89 in Serie C (pi\u00f9 2 nel succitato play-off di terza serie), 16 in Coppa Italia Serie C e 11 in Coppa Italia. Ottimo para-rigori, in maglia rosanero tra i cadetti par\u00f2 i tiri dal dischetto a Thomas Doll (), a Raffaele Cerbone (Chievo Verona), a Ciro De Cesare (), a David Suazo () e a Francesco Flachi (Sampdoria).\nParma, Lecce, Chievo e Frosinone.\nPer la stagione 2003-2004 pass\u00f2 nel , che lo acquist\u00f2 per 500 000 euro. Qui debutt\u00f2 nelle coppe europee e in Serie A contro il (0-0 risultato finale), prima di passare al nel calciomercato del gennaio 2004. In giallorosso gioc\u00f2 per due campionati e mezzo da titolare. Nella stagione 2004-2005, nonostante le 71 reti subite, nella buona annata dei salentini guidati da Zden\u011bk Zeman si distinse per alcuni rigori neutralizzati, come quello parati a Francesco Totti in Roma-Lecce (2-2), ad Andrea Caracciolo (Brescia-Lecce 0-1), a Eugenio Corini in Palermo-Lecce e a Mauro Esposito (Lecce-Cagliari 3-0).\nIl 16 gennaio 2005 (Parma-Lecce 2-1) par\u00f2 rigori, uno ad Alberto Gilardino e uno a Domenico Morfeo. Con i giallorossi disput\u00f2 un'altra stagione in massima serie, la 2005-2006, terminata con la retrocessione in B dei pugliesi.\nNell'estate 2006 \u00e8 acquistato dal Chievo, con cui esordisce in Champions League il 9 agosto 2006 in Levski Sofia-Chievo (2-0). Dopo la retrocessione in Serie B della sua squadra, nell'estate 2007 viene ceduto al Frosinone in prestito con diritto di riscatto. Nel giugno 2008 la societ\u00e0 ciociara riscatta il suo cartellino. In Ciociaria para altri tre rigori in B: ad Arturo Di Napoli, Emiliano Testini e Rolando Bianchi. Chiude la carriera in Serie C nel .\nLa conclusione al Barletta.\nL'11 luglio 2011 passa al , in Lega Pro Prima Divisione, dove chiuder\u00e0 la propria carriera da calciatore. Debutta con la maglia biancorossa il 7 agosto in Barletta- (0-1) del primo turno di Coppa Italia, giocando da titolare.\nNazionale.\nNell'ottobre del 2005 \u00e8 convocato in nazionale da Marcello Lippi come terzo portiere nella gara ufficiale contro la Moldavia, disputata al Via del mare di Lecce, citt\u00e0 della squadra in cui Sicignano militava.\nPreparatore portieri.\nPalermo.\nTerminata l'attivit\u00e0 agonistica, il 31 luglio 2012 diventa il preparatore dei portieri della Primavera del , tornando nella squadra in cui aveva giocato.\nIl 12 giugno 2015 il club rosanero annuncia che, a partire dal 1\u00ba luglio, Sicignano sostituir\u00e0 Franco Paleari nel ruolo di preparatore dei portieri della prima squadra del Palermo.\nDurante quest'esperienza ha allenato: Stefano Sorrentino, Simone Colombi, Fabrizio Alastra, Josip Posavec, Andrea Fulignati, Leonardo Marson, Alberto Pomini, Alberto Brignoli, Luca Maniero e Lorenzo Avogadri.\nDopo quasi 4 anni, nel giugno del 2019, in seguito all'arrivo di Pasquale Marino come nuovo allenatore del Palermo, lascia la squadra siciliana.\nEmpoli.\nA met\u00e0 novembre 2019 diventa il preparatore dei portieri dell'Empoli.\nStatistiche.\nPresenze e reti nei club.\n\"Statistiche aggiornate al 22 gennaio 2012.\""}
{"id": "301745", "revid": "712828", "url": "https://it.wikipedia.org/wiki?curid=301745", "title": "Capitano Panaka", "text": ""}
{"id": "301748", "revid": "10369", "url": "https://it.wikipedia.org/wiki?curid=301748", "title": "Demone di Maxwell", "text": ""}
{"id": "301749", "revid": "339392", "url": "https://it.wikipedia.org/wiki?curid=301749", "title": "Allevamenti da pelliccia", "text": ""}
{"id": "301753", "revid": "2014155", "url": "https://it.wikipedia.org/wiki?curid=301753", "title": "Alberico da Barbiano", "text": "Fu conte di Cunio, signore di Castel Bolognese, Conversano, Cotignola, Dozza, Giovinazzo, Granarolo, Lugo, Montecchio Emilia, Nogarole Rocca, Tossignano e Trani, Gonfaloniere della Chiesa, senatore di Roma e gran connestabile del Regno di Napoli.\nBiografia.\nL'infanzia.\nAlberico, figlio di Alidosio, discendente da un'antica famiglia nobile di origine carolingia, i conti di Cunio e signori di Barbiano, Lugo e Zagonara, nacque a Barbiano nel 1349.\nSin da ragazzo mostr\u00f2 un temperamento \u00abinfaticabile, senza paura e pieno di amor di gloria\u00bb che lo port\u00f2 ben presto a tralasciare gli studi per porsi al servizio di Giovanni Acuto; narra infatti un aneddoto che, dopo esser stato sconfitto dal fratello Giovanni mentre si esercitavano con la spada, egli giur\u00f2 di lasciarsi morire di fame rifiutando ogni tipo di cibo piuttosto che sopravvivere ad un tale disonore, che venne riscattato in seguito ad un successivo incontro.\nLe prime battaglie: la Compagnia di San Giorgio.\nNel 1365, sedicenne, Alberico e la sua famiglia entrarono in conflitto con i Visconti per il possesso di Zagonara: la disputa ebbe termine con l'intervento di Daniele Del Carretto, rettore pontificio della Romagna.\nNel 1375 affianc\u00f2 Giovanni Acuto nella guerra degli Otto Santi contro la Repubblica di Firenze e un anno pi\u00f9 tardi (1376) partecip\u00f2 all'eccidio di Faenza. Nel 1377, dopo la distruzione di Cesena, avvenuta il 1\u00ba febbraio, Barnab\u00f2 Visconti lo prese al proprio servizio, come aveva fatto in precedenza col padre Alidosio.\nL'anno seguente (1378) Alberico fond\u00f2 la sua Compagnia di San Giorgio, disgustato dalle razzie e dalle stragi compiute dai capitani di ventura stranieri: essa, infatti, divenne la prima compagnia di ventura interamente composta da miliziani italiani; la prima battaglia a cui partecip\u00f2 la compagnia fu quella che vedeva contrapposti i Visconti e gli Scaligeri, alleati con i Da Carrara.\nDalla sua compagnia emersero in seguito molti condottieri famosi come Braccio da Montone, Ceccolino Michelotti, Facino Cane, Jacopo Caldora, Jacopo Dal Verme, Muzio Attendolo Sforza, Ottobuono de' Terzi ed Ugolotto Biancardo.\nInoltre, sempre in questi anni, si preoccup\u00f2 di innovare l'arte guerriera modificando le barde dei cavalli, rendendole delle vere e proprie coperte d'acciaio lunghe fino alle ginocchia del quadrupede, ideando nuove tecniche di carica e munendo il muso del destriero di uno spuntone che all'occorrenza diveniva micidiale nell'assalto; aggiunse, inoltre, la ventaglia e il collare all'elmo del cavaliere per proteggerne il collo.\nAl servizio di Papa Urbano VI: la battaglia di Marino.\nLo spirito battagliero di Alberico e la potenza della sua compagnia ebbero subito una grande fama su tutta la penisola: quando le milizie mercenarie bretoni dell'antipapa Clemente VII scesero in Italia intenzionate a deporre papa Urbano VI, egli rispose prontamente alla chiamata di aiuto da parte di quest'ultimo e di Caterina da Siena. Nella battaglia di Marino (1379) sconfisse le milizie bretoni e guascone comandate da Giovanni di Mal\u00e9stroit, Luigi di Montjoie e Bernardo della Sala, sbaragliando le truppe avversarie in meno di 5 ore: verso sera egli entr\u00f2 trionfante a Roma, acclamato da una moltitudine di persone; il papa, recatosi incontro al vincitore a piedi nudi, lo nomin\u00f2 \"Cavaliere di Cristo\" e gli confer\u00ec solennemente nella Basilica di San Pietro un grande stendardo bianco attraversato da una croce rossa, recante il motto latino dorato \"\"LI-IT-AB-EXT\" (\"Liberata Italia ab exteris\"\", cio\u00e8 \"Italia liberata dai barbari\"). Venne inoltre nominato senatore dello Stato Pontificio.\nIn seguito alla vittoria Santa Caterina scrisse una lettera ad Alberico per esortarlo a rimanere schierato col pontefice:\nSconfitti i bretoni, giunse in aiuto di Carlo III d'Angi\u00f2-Durazzo (1380), al quale era stato sottratto il legittimo trono dalla regina Giovanna I d'Angi\u00f2, schieratasi dalla parte dei bretoni per paura di essere deposta; nello scontro egli sconfisse lo stesso Giovanni Acuto dal quale aveva appreso l'arte militare. Per riconoscenza, Carlo III lo nomin\u00f2 gran connestabile del Regno di Napoli.\nNel 1385 liber\u00f2, assieme al fratello Giovanni, la natia Barbiano, occupata dalle truppe bolognesi di Giacomo Boccadiferro in seguito alla morte del loro padre Alidosio.\nAl soldo dei Visconti.\nNel 1392 Alberico fu sconfitto e fatto prigioniero presso Ascoli Piceno da Luigi I d'Angi\u00f2-Valois, intenzionato anch'egli, come i bretoni, a deporre il pontefice. Il condottiero fu riscattato, per la somma di fiorini, da Gian Galeazzo Visconti, il quale lo accolse poi nella sua compagnia (24 aprile 1392).\nSotto le insegne del Ducato di Milano, Alberico entr\u00f2 nel territorio della Repubblica di Firenze nel 1397 assieme al fratello Giovanni, saccheggiando e devastando parte del contado. Subito dopo venne richiamato in Lombardia da Gian Galeazzo, deciso a sbaragliare una volta per tutte le truppe del duca Francesco Gonzaga, alleato dei fiorentini; assieme a Jacopo Dal Verme sbaragli\u00f2 le truppe del Gonzaga presso Borgoforte, ma all'ultimo momento, poco prima della battaglia decisiva, Gian Galeazzo firm\u00f2 un armistizio con la potente famiglia mantovana.\nLicenziatosi dall'incarico visconteo, Alberico ricevette la chiamata d'aiuto dal re del Regno di Napoli Ladislao d'Angi\u00f2-Durazzo, assediato nuovamente dai francesi, guidati questa volta da Luigi II d'Angi\u00f2-Valois, il quale venne sconfitto dopo ripetute battaglie presso Afragola.\nLa morte del fratello Giovanni e la guerra contro i Manfredi.\nNel 1399, mentre si trovava nel Regno di Napoli, Alberico ricevette la notizia della morte del fratello Giovanni, impiccato in piazza a Bologna per crimini di razzia e strage. Alberico dichiar\u00f2 cos\u00ec guerra ad Astorre I Manfredi, responsabile dell'esecuzione del fratello, attaccando Faenza nell'ottobre dello stesso anno e conducendo un lungo assedio alla citt\u00e0 insieme a Pino II Ordelaffi.\nNel 1401 si alle\u00f2 con Giovanni I Bentivoglio, signore di Bologna, il quale per\u00f2 si accord\u00f2 in segreto con il Manfredi, costringendo Alberico a liberare l'assedio a Faenza. Adirato dal tradimento, invase il Bolognese e cominci\u00f2 una lunga guerra contro il Bentivoglio e il Manfredi. Nel 1402 partecip\u00f2 alla battaglia di Casalecchio, che segn\u00f2 la presa di Bologna da parte di Gian Galeazzo Visconti, che tuttavia mor\u00ec pochi mesi dopo di peste.\nNel 1403 papa Bonifacio IX nomin\u00f2 legato per Bologna e la Romagna il cardinale Baldassarre Cossa, affidandogli l'incarico di recuperare i territori perduti dallo Stato Pontificio. Alberico, capitano delle milizie pontificie in Romagna, ne approfitt\u00f2 per assaltare Faenza. Astorre Mandredi fu costretto quindi a cedere Faenza e a partire in l'esilio a Rimini (1404).\nAlberico aspirava a diventare signore di Faenza, ma le sue ambizioni rimasero insoddisfatte. L'anno seguente (1405) cerc\u00f2 di rifarsi con il cardinale Cossa. Bologna fu colpita da una grave carestia. Il cardinale acquist\u00f2 una grossa partita di grano nelle Marche. Il carico, diretto a Bologna, pass\u00f2 dalla Romagna. Qui fu intercettato da Alberico e non giunse mai nel capoluogo felsineo. Il legato pontificio si rec\u00f2 di persona a trattare con il condottiero. Alberico chiese al Cossa ducati e la conferma dei castelli che possedeva. Il cardinale rifiut\u00f2 la proposta e trov\u00f2 un accordo con la Repubblica di Firenze, che in cambio ricevette il feudo di Piancaldoli.\nConvocato un consiglio generale a Bologna, Baldassarre Cossa dichiar\u00f2 guerra ad Alberico. Come primo atto fece emanare una scomunica contro di lui da papa Innocenzo VII (giugno 1405). Successivamente ordin\u00f2 alle milizie di attaccare i possedimenti di Alberico. Furono prese Castel Bolognese, Dozza e Massa Lombarda (luglio 1405). In settembre le due parti concordarono una tregua.\nGli ultimi anni.\nNel 1408 Alberico segu\u00ec il re Ladislao d'Angi\u00f2-Durazzo nel suo tentativo di conquistare Roma, assediando Ostia (16 aprile) e giungendo alle porte della citt\u00e0 papale, dove entr\u00f2 il 21 dello stesso mese fingendosi protettore di papa Gregorio XII. Nel giugno dello stesso anno prese Perugia, Orte, Amelia, Terni e Rieti.\nMor\u00ec secondo la maggior parte degli storici a Citt\u00e0 della Pieve il 26 aprile 1409 a causa di una pielonefrite, venendo sepolto nel Castello di Pieve del Vescovo, presso Perugia. Non \u00e8 tuttavia dello stesso parere lo storico locale Luigi Baldisseri che menzionando un atto del re Ladislao d'Angi\u00f2-Durazzo, datato 12 maggio e conservato nell'Archivio di Stato di Napoli, pone la morte del condottiero all'11 maggio, a seguito della conferma del suo testamento, avvenuta il giorno successivo. Il condottiero, infatti, sempre secondo il Baldisseri, sarebbe morto di pielonefrite mentre si trovava accampato nei pressi di Cortona, dove apprese la notizia di una nuova rivolta, questa volta in Romagna, sua terra natia: il figlio Manfredo, signore di Lugo, aveva dichiarato guerra al fratello ribelle Lodovico, signore di Zagonara, schieratosi assieme al cardinale Cossa, divenuto suo acerrimo nemico, ed intenzionato ad occupare la citt\u00e0.\nDiscendenza.\nAlberico ebbe due mogli, ma soltanto dalla seconda, Beatrice da Polenta, sposata nel 1380, ebbe prole:\nDi Beatrice da Polenta, figlia di Guido, si hanno notizie piuttosto scarse, mentre della prima moglie, invece, non se ne conosce l'identit\u00e0.\nIl Palio.\nOgni anno, l'ultimo fine settimana di maggio, si svolge il Palio di Alberico nel suo paese natale, Barbiano. Durante la festa i quattro rioni, dopo una lunga sfilata per le vie del paese in abiti medievali, si affrontano in vari giochi di squadra per vincere il Palio e l'ambito trofeo rappresentato dalla riproduzione del suo elmo e del vessillo donatogli dal papa."}
{"id": "301754", "revid": "2519", "url": "https://it.wikipedia.org/wiki?curid=301754", "title": "Sforza Attendolo", "text": ""}
{"id": "301771", "revid": "77358", "url": "https://it.wikipedia.org/wiki?curid=301771", "title": "Wladislaw Szpilman", "text": ""}
{"id": "301773", "revid": "122957042", "url": "https://it.wikipedia.org/wiki?curid=301773", "title": "Concerto per clarinetto e orchestra (Mozart)", "text": "Il concerto per clarinetto e orchestra in la maggiore KV 622 \u00e8 l'ultima composizione di Wolfgang Amadeus Mozart per strumento solista, composta due mesi prima di morire.\nStoria.\nCome nel quintetto per clarinetto scritto due anni prima, Mozart scelse un clarinetto di bassetto in la come strumento solista per il concerto per clarinetto. Questo strumento si differenzia dal normale clarinetto in la per l'estensione nel registro basso, che supera di una terza maggiore quella del clarinetto soprano, raggiungendo il do2 invece del mi2. Le note aggiuntive (do-do\u266f-re-mi\u266d) sono anche chiamate note di bassetto.\nMozart intendeva originariamente scrivere il concerto in sol maggiore e per un corno di bassetto accordato in sol. In un autografo pervenuto, le prime 199 battute si trovano infatti scritte in sol maggiore. In seguito si decise invece per il la maggiore, influenzato probabilmente dall'amico clarinettista Anton Stadler, che non possedeva un corno di bassetto, ma un clarinetto di bassetto che chiamava Inventions-Klarinette (clarinetto delle invenzioni).\nData la rarit\u00e0, anche all'epoca, dei clarinetti di bassetto, la parte del clarinetto fu presto trascritta per il comune clarinetto in la. La partitura originale per clarinetto di bassetto \u00e8 andata perduta. Solo verso la met\u00e0 del XX secolo alcuni clarinettisti tentarono di ripristinare la versione originale della parte di clarinetto con una serie di passaggi nel basso. Contemporaneamente alcuni costruttori intrapresero la fabbricazione di moderni clarinetti di bassetto.\nEntrambe le versioni trovano esecuzione in concerto. Sempre pi\u00f9 solisti di fama internazionale usano il clarinetto di bassetto, sia esso uno strumento moderno o la riproduzione di uno strumento storico. Tra gli esecutori che hanno compiuto questa scelta si ricordano Sabine Meyer, Charles Neidich, Martin Fr\u00f6st, Alessandro Carbonare, Sharon Kam e Shirley Brill. Alcuni solisti hanno anche registrato il concerto con un clarinetto di bassetto: Antony Pay, Sabine Mayer, Michael Collins, Ernst Ottensamer, e soprattutto una delle esecuzioni memorabili \u00e8 quella sia al corno di bassetto che al clarinetto analogo del prof. francese Michel Arrignon.\nDescrizione.\nIl clarinetto si esprime con melodie ora soavi, ora dagli accenti drammatici, ma il tono \u00e8 sempre pacato. Dei tre movimenti che compongono il concerto, l'adagio \u00e8 quello in cui la melodia tocca le vette pi\u00f9 alte, raggiungendo momenti di intimit\u00e0 e di struggente malinconia.\n1 \u00b0 movimento: L'Allegro \u00e8 il primo movimento, ha un carattere gioioso e virtuosistico. Si apre con una breve introduzione strumentale del tema che riprende il Clarinetto con passaggi virtuosistici che mettono in risalto le doti tecniche dello strumento.\n2 \u00b0 movimento: L'Adagio \u00e8 il secondo movimento, ha un andamento calmo e rilassante, inspiegabilmente commovente, tanto da evocare la voce umana. Si conclude con una nota lunga di speranza e musicalit\u00e0.\n3 \u00b0 movimento: Il Rond\u00f2 Allegro \u00e8 il terzo e ultimo movimento, \u00e8 molto spiritoso e vivace. \nCon la sua gioiosit\u00e0 conclude il concerto con un finale movimentato ed allegro.\nCuriosit\u00e0.\nMozart utilizza il clarinetto in altre due precedenti composizioni strumentali:"}
{"id": "301774", "revid": "1094066", "url": "https://it.wikipedia.org/wiki?curid=301774", "title": "Roque J\u00fanior", "text": "Carriera.\nGiocatore.\nClub.\nRoque J\u00fanior ha giocato nelle file di , , (acquistato nel 2000 per 8,5 milioni di euro), con cui ha vinto la Champions League 2002-2003 (giocando parte della finale infortunato), , e . Malgrado i successi con la nazionale brasiliana la sua carriera nelle squadre di club non \u00e8 stata all'altezza di quella in nazionale.\nIl 24 febbraio 2010 firma per l', squadra di Serie B brasiliana.\nNazionale.\n\u00c8 stato per molto tempo titolare della nazionale verdeoro e ha fatto parte della formazione titolare del vincitore ai Mondiali 2002.\nAllenatore.\nUna volta ritiratosi dal calcio giocato, Roque J\u00fanior diventa allenatore, guidando alla sua prima esperienza in panchina il nel 2015. Dal marzo 2016 entra a far parte delle giovanili della in veste di collaboratore tecnico.\nStatistiche.\nPresenze e reti nei club.\n\"Statistiche aggiornate all'8 marzo 2010.\""}
{"id": "301788", "revid": "289247", "url": "https://it.wikipedia.org/wiki?curid=301788", "title": "Giulio Cesare Rossi", "text": ""}
{"id": "301791", "revid": "486946", "url": "https://it.wikipedia.org/wiki?curid=301791", "title": "Francesco III di Lorena", "text": ""}
{"id": "301792", "revid": "125762772", "url": "https://it.wikipedia.org/wiki?curid=301792", "title": "International Federation of Football History &amp; Statistics", "text": "La International Federation of Football History &amp; Statistics (it. \"Federazione Internazionale di Storia e Statistica del Calcio\"), pi\u00f9 nota con l'acronimo IFFHS, \u00e8 un organismo legalmente riconosciuto e autorizzato dalla FIFA pur non facendo parte del suo organigramma che si occupa delle statistiche e record (individuali e di squadre) riguardanti la storia del calcio nelle competizioni organizzate dalla FIFA o da federazioni affiliate a quest'ultima (uniche federazioni riconosciute dall'IFFHS); gare e tornei organizzati da altre federazioni o enti non sono presi in considerazione.\nStoria.\nLa Federazione Internazionale di Storia e Statistica del calcio (IFFHS) \u00e8 stata fondata a Lipsia il 27 marzo 1984 ed \u00e8 registrata presso l'Ufficio di stato reale danese. Nacque grazie a un'iniziativa del medico tedesco Alfredo P\u00f6ge, dell'allora segretario generale della FIFA (che diede il suo benestare) Helmut K\u00e4ser e con la collaborazione di quindici giornalisti di diversi paesi per realizzare uno studio sul calcio.\nI primi studi statistici \u2013 realizzati da giornalisti e storici del calcio quali l'inglese Colin Jos\u00e9, il tedesco Karl-Heinz Jens e il norvegese K\u00e5re M. Torgrimsen con il supporto economico di aziende quali adidas e i giornali tedeschi \"Bild\" e \"Sontag\" \u2013 furono pubblicati su diverse riviste specializzate quali \"Fu\u00dfball-Weltzeitschrift\" e \"Libero\" (\"Libero Spezial Deutsch\" e \"Libero International\") ed erano incentrati sulle origini della \"Football Association\" (1872), attraverso la raccolta di informazioni storiche come risultati di gare, formazioni e biografie dei calciatori dei club e delle nazionali, capocannonieri dei diversi tornei, squadre pi\u00f9 titolate.\nNel 1991 l'IFFHS pubblic\u00f2, per la prima volta, una classifica mondiale per club basata sui risultati in tutte le competizioni nazionali e internazionali nel corso di un anno.\nNel 2004 l'organizzazione partecip\u00f2 alla redazione del \"FIFA Century Club\", una lista dei calciatori con almeno 100 presenze in nazionale.\nNel primo trimestre del 2007 l'organo statistico pubblic\u00f2 \u2013 attraverso il proprio sito web \u2013 un'indagine statistica riguardante il calcio fino agli anni 1910 del XX secolo. Nel medesimo anno la FIFA hldecise di sponsorizzare l'approfondimento di questa investigazione fino al 1940.\nDopo la morte del suo fondatore Alfredo P\u00f6ge il 24 marzo 2013, l'attivit\u00e0 della federazione fu sospesa per diversi mesi, fino alla riorganizzazione dei vertici avvenuta nel gennaio 2014, con la nuova sede stabilita a Losanna.\nRapporto con la FIFA.\nLa FIFA fornisce all'IFFHS importante materiale logistico \u2013 accreditamenti, accesso esclusivo ai documenti ufficiali della Federazione e all'archivio \"FIDOM-FIFA\", traduzioni degli studi pubblicati su Internet \u2013 per lo sviluppo e la pubblicazione dei suoi studi, informazioni storico-statistiche e diversi premi a calciatori, allenatori, commissari tecnici, arbitri e club, i quali sono riconosciuti dalla FIFA. Il lavoro e gli obiettivi, sono conformi con gli orientamenti FIFA per la riproduzione statistica del calcio mondiale.\nNel 1999 i nuovi statuti IFFHS sono stati esaminati dalla divisione legale FIFA (a testimonianza della piena sintonia tra i due organi). Ancor prima della sua fondazione ufficiale, l'IFFHS ha ricevuto assistenza legale dal noto esperto danese di diritto dello sport Lauridsen.\nGli statuti IFFHS contengono anche le seguenti sezioni:\n- la Federazione Internazionale di Storia e Statistica del calcio (IFFHS) \u00e8 stata fondata a Lipsia il 27 marzo 1984 ed \u00e8 registrata presso l'Ufficio di stato reale danese. Il progresso e lo scopo statutario della IFFHS avviene in corrispondenza e in accordo con gli statuti della FIFA.\n- l'IFFHS mira a stabilire una documentazione cronologica scientifica del calcio mondiale e alla determinazione di record mondiali autentici in tutti i settori del calcio. Sulla base della sua qualifica universale, l'IFFHS organizza votazioni globali e determina ogni anno la classifica mondiale (per club, ndr).\nLe due federazioni mondiali, sebbene non affiliate e quindi autonome l'una dall'altra, collaborano in modo tale da raggiungere uniformit\u00e0 di tutti i contenuti in base agli accordi stipulati. L'IFFHS, in qualit\u00e0 di unica istituzione storico-statistica del calcio mondiale riconosciuta e autorizzata ufficialmente dalla FIFA dalla sua fondazione, respinge ogni influenza governativa, politica o religiosa nello sviluppo del propri studi, in conformit\u00e0 con i principi dell'organo di governo del calcio mondiale e degli accordi con esso stipulati.\nComitato esecutivo.\nL'IFFHS \u00e8 un'organizzazione decentralizzata composta da 200 membri di 120 paesi dei cinque continenti, i quali lavorano nelle investigazioni riguardanti la storia del calcio di ogni paese. Il membro pi\u00f9 noto \u00e8 il CIHEFE (\"Centro de Investigaciones de Historia y Estad\u00edstica del F\u00fatbol Espa\u00f1ol\"), che collabora con la RFEF.\nAl gennaio 2015 l'organigramma \u00e8 il seguente:\nClassifiche e riconoscimenti.\nClub.\nClassifica per club a livello mondiale.\nDal 1991 l'organismo pubblica mensilmente una classifica mondiale di rendimento dei club (en. \"IFFHS World Club Ranking\"), basandosi sui risultati degli incontri ufficiali (campionati e coppe nazionali e internazionali) tenuti negli ultimi 12 mesi.\nI risultati nel campionato nazionale di massima serie e la principale competizione nazionale di coppa, in tutti i casi, sono valutati secondo un coefficiente nazionale - i club delle leghe pi\u00f9 importanti (o Fascia 4) ricevono 4 punti per una vittoria, 2 per un pareggio, zero per una sconfitta, il 3\u00ba livello (Fascia 2) assegna rispettivamente 3, 1.5 e 0 punti e poi a scendere fino all'ultimo livello (Fascia 1). Questi risultati sono ulteriormente moltiplicati per la proporzione che l'istituto assegna ai campionati e coppe nazionali citati (3:1), mentre i risultati in competizioni internazionali di uno stesso continente hanno valore diverso - una vittoria in una partita di UEFA Champions League vale pi\u00f9, secondo il criterio assegnato, di una vittoria in una gara di Europa League - anche tra competizioni organizzate da diverse confederazioni continentali. I trofei intercontinentali vengono valutati singolarmente, quelli non organizzati dalla confederazione calcistica mondiale o da qualcuna delle sei confederazioni continentali non vengono conteggiati.\nI coefficienti possono variare negli anni. Nel 2013 erano utilizzati i seguenti criteri:\nPer competizioni a livello nazionale:\nPer competizioni a livello internazionale:\nNel 2014, per stabilire la classifica per club a livello mondiale l'istituto ha utilizzato i seguenti criteri:\nPer competizioni a livello nazionale:\n\"Campionati\"\n\"Coppe\"\nPer competizioni a livello internazionale:\nSquadra mondiale dell'anno.\nNel 1991 l'IFFHS divenne la prima organizzazione calcistica a stilare un ranking mondiale per club (\u00e8 tuttora l'unica a stilarlo annualmente) e di conseguenza a riconoscere i meriti sportivi delle squadre, assegnando alla compagine collocata al primo posto nella graduatoria dell'intero anno solare il titolo di \"squadra mondiale dell'anno\" (). I club che concludono l'anno solare al primo posto della classifica mondiale per club sono premiati con un trofeo d'oro ed un certificato consegnato durante la cerimonia del World Football Gala. L'IFFHS \u00e8 l'unica organizzazione assieme alla FIFA ad assegnare un trofeo mondiale con cadenza annuale sulla base dei risultati ottenuti sul campo, ma servendosi di coefficienti, a differenza della Coppa del mondo per club FIFA (che \u00e8 un torneo a eliminazione diretta), e non di votazioni di una giuria, come avviene per esempio nel caso dei Globe Soccer Awards. Inoltre questo trofeo, essendo stato creato nel 1991, \u00e8 pi\u00f9 antico della stessa Coppa del mondo per club FIFA, competizione la cui prima edizione pilota si \u00e8 svolta nel 2000 e che dal 2005 ha sostituito la Coppa Intercontinentale, nata nel 1960 (quest'ultima nel 2017 ha ottenuto il riconoscimento ufficiale della FIFA come titolo mondiale, inizialmente attribuito soltanto ai vincitori della Coppa del mondo per club).\nLa prima squadra a ricevere il riconoscimento fu la nel 1991, mentre la fu la prima ad aggiudicarselo per due volte (1996), ottenendo inoltre il record di punti nel 1993 (372), battuto dal nel 2014 dopo ben 21 anni.\nNel 2016 la squadra colombiana dell' divenne la prima compagine non europea ad aggiudicarsi il titolo totalizzando un nuovo punteggio record.\nNel 2017 il torn\u00f2 a essere la \"squadra mondiale dell'anno\" davanti al , battuto nella finale della Coppa del mondo per club FIFA 2017; mentre nel 2018 fu la volta dell', che conferm\u00f2 il predominio delle squadre europee, interrotto nel 2021 dai brasiliani del .\nI coefficienti e le fasce di valore dei campionati possono variare di anno in anno: dal 1991 al 1996 la fasce di valore dei campionati erano 5, dal 1997 sono 4 in ordine decrecente.\nSquadra mondiale del mese.\nAlla stessa maniera delle \"squadre mondiali dell'anno\", l'IFFHS riconosce le squadre che forniscono le migliori prestazioni durante un mese con il titolo di \"squadra mondiale del mese\" () dal gennaio 2000.\nNel 2013, dopo la morte del suo fondatore, l'IFFHS ha sospeso il proprio lavoro e le nomine mensili, mentre per il titolo annuale il lavoro \u00e8 stato poi svolto ed il titolo regolarmente assegnato a gennaio.\nClassifica storica dei club secondo l'IFFHS.\nNel 2009 l'istituto statistico pubblic\u00f2 la classifica storica dei migliori club del mondo, basata sui risultati pubblicati nella classifica mensile per club a livello mondiale, pubblicata per la prima volta nel 1991.\nLista dei migliori club del XX secolo per ogni continente.\nNel 2009 l'Istituto Internazionale di Storia e Statistica del Calcio ha pubblicato i risultati di uno studio statistico che hanno determinato i migliori club del ventesimo secolo in ogni continente () secondo il rendimento offerto nei tornei a livello internazionale. Questa classifica non ha considerato le prestazioni dei club nelle diverse competizioni a livello nazionale (eccezion fatta per l'Oceania, date le poche edizioni di tornei internazionali organizzati in quel continente nel XX secolo) n\u00e9 a livello intercontinentale, n\u00e9 a livello mondiale, n\u00e9 ha tenuto conto dei risultati presentati nel ranking mondiale per club, pubblicato dall'istituto per la prima volta nel 1991.\nDopo la pubblicazione del presente studio statistico, gli spagnoli del Real Madrid, gli uruguaiani del Pe\u00f1arol, i ghanesi del Asante Kotoko, gli arabi del Al-Hilal, i costaricani del Saprissa e gli australiani del South Melbourne sono stati scelti - tra il 10 settembre e il 13 ottobre 2009 - come i \"migliori club del XX secolo\" di ogni continente dall'Istituto Internazionale di Storia e Statistica del Calcio. I club sono stati premiati con un trofeo d'oro e un certificato durante il cosiddetto \"World Football Gala\" celebrato nel quartiere londinese di Fulham l'11 maggio 2010.\nCampionati.\nClassifica mondiale dei campionati nazionali.\nDal 1991 l'organismo pubblica ogni anno anche una classifica di valore dei vari campionati nazionali (en. \"IFFHS The strongest National League in the World\").\nIndividuali.\nSquadra maschile dell'anno IFFHS.\nAllenatore: Zin\u00e9dine Zidane \"()\"\nAllenatore: Didier Deschamps \"(Francia)\"\nAllenatore: J\u00fcrgen Klopp \"()\"\nAllenatore: Hans-Dieter Flick \"()\"\nSquadra femminile dell'anno IFFHS.\nAllenatore: Sarina Wiegman \"(Paesi Bassi)\"\nAllenatore: Reynald Pedros \"()\"\nAllenatore: Jill Ellis \"(Stati Uniti)\"\nAllenatore: Jean-Luc Vasseur \"()\""}
{"id": "301799", "revid": "1924342", "url": "https://it.wikipedia.org/wiki?curid=301799", "title": "Ti\u00ebsto", "text": "Ti\u00ebsto \u00e8 uno dei DJ producer pi\u00f9 noti nell'ambito dell'electronic dance music. Fra i maggiori esponenti della musica trance, nonostante abbia poi avuto un cambiamento di stile producendo principalmente musica house. Artista pluripremiato, vanta un'esibizione alla cerimonia d'apertura dei Giochi olimpici di Atene 2004.\nPossiede una casa discografica chiamata \"Musical Freedom\". \nNel 2016 ha fondato un'altra etichetta musicale dedicata alla deep house, chiamata \"\".\nBiografia.\nGli inizi.\nTi\u00ebsto ha la sua prima esperienza nel mondo della musica all'et\u00e0 di 16 anni, quando viene chiamato a esibirsi a un drive-in della sua zona, un club assai noto nella sua citt\u00e0 natale. Qui perfeziona la sua miscela di house beat e bass-heavy grooves, sviluppando un sound completamente differente dalle melodie della maggior parte dei dj olandesi dell'epoca. Incomincia un periodo che va dal 1985 sino al 1993 dove Ti\u00ebsto diventa \"dj resident\" in molte discoteche olandesi. Nel 1994, sotto pseudonimi come DJ Joker e DJ Limited compone tracce \"hardcore/gabber\" tramite alcune etichette discografiche come Chemo e Coolman. Subito l'attenzione di una casa discografica ricade su di lui e con quest'ultima, Ti\u00ebsto, produce la sua prima serie di cd in sequenza mixata, dal titolo \"Forbidden Paradise\" (sostituita successivamente, a partire dal 1999 da un'altra serie di cd, intitolata \"In Search Of Sunrise\" ). Verso la met\u00e0 degli anni novanta, incomincia a produrre musica trance e due anni dopo, nel 1997, fonda insieme con Arny Bink la casa discografica Black Hole Recordings. Proprio la \"Black Hole Recordings\" e la \"Magik Muzik\" saranno le case discografiche che renderanno l'olandese popolare nell'ambito del genere musicale intrapreso. Verso la fine degli anni novanta Ti\u00ebsto partecipa al primo ID&amp;T Innercity party.\n2000-2009.\nLa popolarit\u00e0 di Tiesto cresce molto a partire dal terzo millennio, tant'\u00e8 vero che nel 2000 si esibisce per ben 6 ore al \"Ti\u00ebsto Solo\". Dalla fine del secolo scorso, inoltre sono attivi anche alcuni suoi progetti come quello con Benno De Goeij dei Rank 1, denominato \"Kamaya Painters\", e quello con Ferry Corsten, denominato \"Gouryella\", insieme con i quali realizza vari brani. Le porte del successo si aprono nel 2001 grazie al suo primo album intitolato \"In My Memory\" (il quale contiene tracce come \"Flight 643\" e \"Lethal Industry\"). Quest'ultimo riscuote un grande successo e porta l'olandese sulla vetta delle classifiche mondiali. Il 2 febbraio 2002 Ti\u00ebsto si esibisce per nove ore consecutive durante la seconda edizione del \"Dutch Dimension festival\". Il 27 febbraio riceve uno Zilveren (\"argento\") \"Harp music award\". Lo stesso anno Ti\u00ebsto riceve anche un \"Lucky Strike Dance Award\" nella categoria Miglior DJ Trance / Progressive. Nel mese di agosto prese parte all'\"Area2 Tour\" con il cantante statunitense Moby. Per diciotto giorni l'olandese ha viaggiato negli Stati Uniti in compagnia di artisti come il gi\u00e0 citato Moby ma anche David Bowie e Busta Rhymes. Sempre nel 2002 Ti\u00ebsto viene nominato dalla rivista Dj Magazine \"miglior DJ al mondo\", nomina che sar\u00e0 ripetuta anche nei due anni seguenti. Nello stesso anno il suo brano \"Flight 643\" sar\u00e0 una delle tracce presenti nella colonna sonora del videogioco FIFA 2002. Il 10 maggio del 2003 si esibisce davanti a 25.000 persone all'Arnhem's Gelredome. Si tratta della prima volta che un dj, e non un artista pop, si esibisce di fronte a un pubblico cos\u00ec vasto all'interno di uno stadio. L'evento viene registrato e pubblicato su un DVD intitolato \"Ti\u00ebsto In Concert\", che otterr\u00e0 un DVD d'oro. L'evento porta a Ti\u00ebsto una grande popolarit\u00e0 e viene ripetuto l'anno successivo per due notti consecutive registrando oltre 70.000 biglietti venduti la prima serata e 20.000 nella tappa successiva in Belgio. Ti\u00ebsto In Concert registra 10.000 spettatori anche a Los Angeles. Nel 2003 il suo singolo \"Traffic\" diventa la prima traccia strumentale a raggiungere la vetta della classifica nella sua patria natale, i Paesi Bassi.\nIl 2004 \u00e8 un grande anno per Ti\u00ebsto che prosegue il suo cammino di dj/producer pubblicando il suo secondo album chiamato \"Just be\". Sar\u00e0 anch'esso un successo planetario e all'interno del suo nuovo lavoro Ti\u00ebsto vanta collaborazioni con i maggiori artisti del settore musicale elettronico come BT (\"Love Comes Again\") e Kirsty Hawkshaw (\"Walking On Clouds\" e \"Just Be\"). Nell'album \u00e8 presente inoltre la rivisitazione del brano \"Adagio For Strings\", considerato da molti uno dei maggiori capolavori trance di sempre e anche il brano \"Sweet Misery\" (il quale originariamente era stato composto per il gruppo musicale Evanescence ma non avendo rispettato il termine per l'uscita del loro album, la collaborazione non ebbe esito positivo).\nNello stesso anno anima la cerimonia di apertura delle Olimpiadi di Atene 2004 accompagnando con la sua musica arrangiata alla consolle la parata degli atleti di fronte a una platea di oltre 70.000 persone e al pubblico televisivo di tutto il mondo. Sempre nello stesso anno, viene incoronato come \"Officer of the Order Of Orange-Nassau\" dalla regina Beatrice. Il museo delle cere Madame Tussauds gli ha dedicato una statua.\nIl 22 aprile 2006 si esibisce a Giacarta dove registra 30.000 spettatori e il 29 aprile 2006 si esibisce davanti a oltre 250.000 persone al Museumplein di Amsterdam e nello stesso anno alla Loveparade che ha contato circa 1.200.000 persone. \u00c8 stato scelto come ambasciatore ufficiale per la fondazione \"Dance4Life\" nel maggio 2006, e rilascia il brano \"Dance4Life\" con Maxi Jazz. Il 7 gennaio 2007, si esibisce di fronte a 200.000 persone nelle strade di Ipanema Beach a Rio de Janeiro. Nello stesso anno, si esibisce in concerto insieme con i Red Hot Chili Peppers al Coachella Festival negli Stati Uniti davanti a 80.000 persone.\nL'album \"Elements of Life \"(2007), che nei Paesi Bassi \u00e8 diventato disco d'oro lo stesso giorno della pubblicazione, \u00e8 stato consacrato come il pi\u00f9 venduto degli album di musica elettronica di sempre e contiene collaborazioni di successo con grandi artisti come Jes (\"Everything\"), Christian Burns (\"In The Dark\"), BT (\"Break My Fall\") e Maxi Jazz dei Faithless (\"Dance4Life\") oltre a numerosi brani caratterizzati da nuove sonorit\u00e0. Dalla rivista statunitense \"Billboard\" egli fu nominato miglior DJ europeo, ottenendo anche una nomination ai Grammy Award. Segue il concerto mondiale \"Elements of Life tour\" che parte dal Belgio e porta il DJ fino in Libano. Nel marzo 2008, viene pubblicato il DVD \"Ti\u00ebsto: Elements Of Life DVD\", in cui oltre allo show, viene inserito anche un documentario che racconta il tour. Realizza inoltre un brano per sponsorizzare l'uscita del videogioco Alone in The Dark, intitolato appunto \"Alone in the Dark\". Nello stesso anno sar\u00e0 dj resident al Privilege di Ibiza.\nPer i Giochi olimpici di Pechino 2008, in collaborazione con Coca Cola, Ti\u00ebsto ha dato vita a un brano trance intitolato \"Global Harmony\", colonna sonora della cerimonia d'apertura delle olimpiadi (l'olandese ha poi stilato un contratto con l'azienda Coca-Cola fino al 2014). Il 26 marzo 2009 sono stati resi pubblici i risultati degli IDMA 2009, ossia la 24\u00aa edizione degli International Dance Music Awards: Ti\u00ebsto, presente nelle nomination di 5 categorie, ne ha vinte ben 4: Best Global DJ (miglior dj al mondo), Best Full Length DJ Mix (miglior compilation in sequenza mixata) grazie al suo ISOS vol. 7, Best Podcast (miglior podcast) con il Ti\u00ebsto's Club Life e Best Artist Solo (miglior artista solista). Lo stesso anno realizza il brano \"Speed Rail\" per sponsorizzare l'uscita del videogioco \"DJ Hero 2\".\n2009-presente.\nNel 2009 esce il suo quarto album: \"Kaleidoscope\" che segna un importante cambiamento nella carriera del dj olandese. L'album \u00e8 infatti caratterizzato da nuove sonorit\u00e0 house pur mantenendo l'inconfondibile stampo trance. Ci\u00f2 \u00e8 mostrato dai singoli estratti dall'album come \"Feel It In My Bones\" ft. Tegan &amp; Sara, \"Who Wants To Be Alone\" ft. Nelly Furtado, \"Escape Me\" ft. CC. Sheffield e \"I Will Be Here\" ft. Sneaky Sound System\". Nel 2010 incomincia il suo \"Kaleidoscope World Tour\" (15 mesi, 175 date, suonando per 1.000.000+ persone in 6 continenti), che diviene il tour pi\u00f9 grande (per numero di incassi e partecipanti) mai attuato prima da parte di un dj. Nel 2011 \u00e8 stato eletto \"miglior DJ di tutti i tempi\" dalla nota rivista MixMag. Agli inizi del 2011 co-produce con Hardwell il singolo \"Zero 76\", che raggiunger\u00e0 la prima posizione su Beatport.\nIl 5 aprile 2011 ha pubblicato il primo volume della compilation del suo show radiofonico chiamato \"\" di cui fanno parte 4 sue nuove tracce e un remix. Lo stesso anno un altro grande successo sar\u00e0 il suo singolo electro-house \"Maximal Crazy\".\nL'8 ottobre si esibisce all'Home Depot Center di Los Angeles davanti a 26.000 spettatori, dando vita cos\u00ec al pi\u00f9 grande concerto all'interno di uno stadio, da parte di un dj nella storia degli Stati Uniti.\nIl 14 dicembre 2011 ha intrattenuto il lancio del film \"\", sponsorizzato da Coca-Cola Zero, con un concerto a Rio de Janeiro in mondovisione. Nel gennaio 2012 crea insieme ad Anastacia il singolo \"What can we do (A deeper love)\", per sponsorizzare la casa automobilistica \u0160koda, cominciando lo \"\u0160koda - Ti\u00ebsto Meet Tour\".\nIl 24 aprile 2012 \u00e8 uscito il secondo volume della compilation inerente al programma radiofonico chiamato \"\", che presenta sonorit\u00e0 completamente electro e progressive house, che caratterizzano l'odierno stile musicale di Ti\u00ebsto. Sempre nello stesso anno comincia collaborazioni con la nota azienda di moda Guess? e con l'AKG Acoustics per la realizzazione di un set di cuffie innovative; sar\u00e0 inoltre dj resident al Pacha di Ibiza.\nAgli IDMA del 2012 viene nominato miglior DJ electro house davanti a David Guetta, Avicii, Afrojack, Sebastian Ingrosso e Chuckie. L'olandese \u00e8 presente nella classifica stilata dalla rivista statunitense \"Rolling Stone\" in prima posizione tra i venticinque DJ migliori del pianeta.\nIl 27 novembre 2012 \u00e8 uscita la compilation \"Dance (RED) Save Lives\", ideata per sostenere la lotta contro l'AIDS e sensibilizzare l'opinione pubblica a tale fenomeno, che conterr\u00e0 anche brani di Diplo, Avicii e Calvin Harris e una collaborazione tra Ti\u00ebsto e Bono Vox degli U2, per un remake del brano \"Pride\"; l'uscita della compilation sar\u00e0 seguita da una performance al festival di Melbourne Stereosonic dell'olandese insieme con Carl Cox, Sander van Doorn, Adam Beyer e Joris Voorn che si \u00e8 tenuta il 1\u00ba dicembre. Il festival \u00e8 stato anche trasmesso in diretta su YouTube. Lo stesso anno l'olandese \u00e8 l'unico dj/producer insieme con Skrillex a essere inserito nella classifica delle 100 celebrit\u00e0 pi\u00f9 influenti del 2012 stilata dalla rivista \"Forbes\", presente alla posizione numero 84 (numero 92 Skrillex).\nAll'inizio del 2013 Ti\u00ebsto ufficializza la sua residenza estiva nel rinomato club Hakkasan di Las Vegas firmando un contratto milionario che, insieme con il suo tariffario di 250.000 dollari a serata, lo ha reso il DJ pi\u00f9 ricco del mondo con entrate pari a 22 milioni di dollari registrate nel solo 2012. Nel marzo dello stesso anno l'azienda Guess? affida al producer olandese una capsule collection ispirata alla musica elettronica. Nell'aprile 2013 Ti\u00ebsto viene nominato \"Best international DJ\" negli EMPO Awards.\nIl 25 giugno 2013 \u00e8 uscito il nuovo capitolo della compilation che l'olandese propone da due anni a questa parte dal titolo \"\" di cui faranno parte cinque nuove tracce e sei remix.\nNell'ottobre 2013 viene nominato dalla nota rivista Dj Magazine Best LEGEND dj, premio alla migliore carriera degli ultimi vent'anni e nel novembre dello stesso anno riceve un \"Nrj Dj Awards\" come miglior performer dal vivo.\nNel gennaio 2014 Ti\u00ebsto si esibisce in collaborazione con \"Axwell\" nell'edizione invernale degli \"X Games\".\nNel 2014 \u00e8 stato pubblicato in anteprima mondiale il suo singolo \"Red lights\", seguito da un secondo singolo intitolato \"Wasted\" in collaborazione con Matthew Koma, estratti dal suo nuovo album intitolato \"A Town Called Paradise\" (uscito il 17 giugno 2014) che vanta 14 brani (18 nella versione \"Deluxe\") e collaborazioni con artisti di rilievo come Icona Pop, Zac barnett, Krewella, Hardwell, Ou est le swimming pool, Ladyhawke, Andreas Moe, Christian Burns, il gi\u00e0 citato Matthew Koma e tanti altri.\nNel settembre dello stesso anno Ti\u00ebsto viene premiato con due dischi d'oro negli \"Stati Uniti\" per i singoli \"Wasted\" e \"Red Lights\". Per festeggiare quanto accaduto, \u00e8 stato organizzato, nel rinomato club di \"Las Vegas\" dove egli \u00e8 \"dj resident\", l\"'Hakkasan\", un evento intitolato \"The Gold Party\", dove la stessa sera \u00e8 stato presentato anche il suo nuovo video del brano \"Light Years Away\".\nNello stesso mese Ti\u00ebsto ottiene un proprio spettacolo ispirato al suo nuovo album \"A Town Called Paradise\" nel \"Bellagio Fountain Show\", a Las Vegas, un evento presentato solo ai pi\u00f9 grandi artisti nel settore musicale (in passato altri personaggi come Frank Sinatra, Elvis Presley, Elton John e Celine Dion ne hanno ricevuto uno). Il \"Bellagio Fountain Show\", notoriamente conosciuto per la sua magnificenza, questa volta \u00e8 stato animato al ritmo di 3 dei 14 brani del nuovo album dell'olandese, inoltre, per l'occasione sono stati inseriti nuovi elementi visivi creati appositamente per questo spettacolo. L'8 febbraio 2015 allo Staples Center di Los Angeles, riceve un Grammy per il suo \"All Of Me Tiesto's Birthday Treatment Remix\". Il 18 maggio rilascia il suo quarto mixtape: Club Life: Volume Four New York City. Da agosto, conduce l'edizione 2015 di \"Your Shot USA\", sponsorizzato da 7 Up. In agosto rilascia per il mercato cinese una versione di \"Change Your World\" cantata in cinese da Jane Zhang. La canzone originalmente cantata da Morgan Karr fa parte dell'album \"Club Life: Volume Four New York City\".\nVita privata.\nFino ai primi mesi del 2006, Ti\u00ebsto frequentava la fotomodella olandese Monique Spronk. Il 10 gennaio 2008, il quotidiano olandese De Telegraaf annunci\u00f2 il futuro matrimonio tra Ti\u00ebsto e la sua nuova ragazza Stacey Blokzijl (altra fotomodella olandese nata nel 1989) per il 10 ottobre 2008 a Cartagena, Colombia. La proposta di matrimonio le era stata fatta nel dicembre 2007 quando si trovavano nelle Mauritius. Ti\u00ebsto ha poi cancellato le nozze per quella data affermando di essere troppo impegnato e di non aver tempo per i preparativi. Durante il Natale 2008, Blokzijl lascia Ti\u00ebsto a causa dei continui rinvii sulla data del matrimonio.\nDal 2017 circa Ti\u00ebsto \u00e8 fidanzato con la modella statunitense Annika Backes. I due si sono sposati il 21 Settembre 2019 nel deserto dello Utah.\nRecentemente, sul loro profilo Instagram, hanno annunciato che diventeranno genitori di una bambina."}
{"id": "301801", "revid": "34807", "url": "https://it.wikipedia.org/wiki?curid=301801", "title": "Bernard Shaw", "text": ""}
{"id": "301805", "revid": "729019", "url": "https://it.wikipedia.org/wiki?curid=301805", "title": "Alessandro Sforza", "text": "Biografia.\nAlessandro Sforza era figlio illegittimo di Muzio Attendolo Sforza e di Lucia Terzani da Torgiano. Fu sempre al fianco ed agli ordini del fratello Francesco Sforza per la conquista di nuove signorie, da Milano a Venezia, da Alessandria a Pesaro.\nNel 1442 ad Assisi fu al comando degli assediati dalle truppe di Papa Eugenio IV comandate dal perugino Niccol\u00f2 Piccinino, uno dei pi\u00f9 grandi capitani di ventura del tempo, e dal cardinale Cusano. Alessandro Sforza fu costretto a ritirarsi nella Rocca Maggiore, lasciando la citt\u00e0 ai saccheggiatori che non risparmiarono nemmeno la Basilica di San Francesco e quella di Santa Chiara.\nNel 1445 gli fu consegnata la signoria di Pesaro da Galeazzo Malatesta. Alessandro Sforza per primo (signore dal 1445 al 1473) ampli\u00f2 la dimora del signore per adeguarla alle esigenze di una moderna corte rinascimentale. Gli impegni militari lo chiamarono nella guerra di Lombardia a sostenere il fratello Francesco; nel 1448 prese parte alla battaglia di Caravaggio. Presidi\u00f2 Parma e nel febbraio dell'anno successivo si proclam\u00f2 padrone della citt\u00e0. Combatt\u00e9 con il fratello nella conquista del Ducato di Milano, possesso poi riconosciutogli con la pace di Lodi del 1454.\nNel 1462 era nelle fila degli Aragonesi a Canosa, Troia ed Accadia contro la fazione degli Angioini guidata da Giovanni d'Angi\u00f2-Valois e dal principe di Taranto Giovanni Antonio Orsini del Balzo.\nNel 1464 Papa Pio II gli cedette la signoria di Gradara, nonostante i numerosi tentativi dei Malatesta, rimasti signori di Rimini, di impadronirsi nuovamente del castello.\nMor\u00ec nel 1473 per apoplessia.\nDiscendenza.\nL'8 dicembre 1444 spos\u00f2 Costanza da Varano (1428-1447), figlia di Piergentile da Varano. Da Costanza ebbe:\nIl 9 gennaio 1448 si spos\u00f2 per procura con la contessa Sveva da Montefeltro (1434-1478): si incontrarono solo il 1\u00ba settembre successivo. Da Sveva non ebbe figli. Data l'assenza prolungata per le guerre, Sveva dovette occuparsi dello Stato a Pesaro ed all'educazione dei figliastri Battista e Costanzo, figli della prima unione. Alessandro Sforza, lontano da casa per lungo tempo, credette alle voci di una possibile congiura da parte della moglie per affidare di nuovo la signoria di Pesaro ai Malatesta. Costrinse quindi Sveva ad entrare fra le Clarisse del monastero \"Corpus Christi\" di Pesaro, dove dopo aver ottenuta la necessaria dispensa da Papa Callisto III, fece la sua professione religiosa alla fine di agosto del 1457, prendendo il nome di \"Suor Serafina\" (venne santificata da Papa Benedetto XIV il 17 luglio 1754).\nAlessandro ebbe inoltre una figlia naturale, Ginevra Sforza (1452-1507), che spos\u00f2 in prime nozze Sante Bentivoglio ed alla sua morte, 3 anni dopo, il cugino Giovanni II Bentivoglio, signore di Bologna.\nGli succedette il figlio Costanzo ed a lui la moglie Camilla Marzano d'Aragona con il figlio Giovanni, che spos\u00f2 nel 1493 Lucrezia Borgia."}
{"id": "301806", "revid": "287204", "url": "https://it.wikipedia.org/wiki?curid=301806", "title": "Leopoldo II", "text": ""}
{"id": "301811", "revid": "2128848", "url": "https://it.wikipedia.org/wiki?curid=301811", "title": "Guerre jugoslave", "text": "Le guerre jugoslave sono state una serie di conflitti armati, inquadrabili tra una guerra civile e conflitti secessionisti, che hanno coinvolto diversi territori appartenenti alla Repubblica Socialista Federale di Jugoslavia, una decina di anni dopo la morte di Tito, tra il 1991 e il 2001, causandone la dissoluzione.\nDiverse le motivazioni che sono alla base di questi conflitti. La pi\u00f9 importante \u00e8 il nazionalismo imperante nelle diverse repubbliche a cavallo fra la fine degli anni ottanta e l'inizio degli anni novanta (in particolare in Serbia, Croazia e Kosovo, ma in misura minore anche in Slovenia e nelle altre regioni della Federazione), con una propaggine finale nel XXI secolo del conflitto nella Repubblica di Macedonia del 2001.\nInfluenti anche le motivazioni economiche, culturali, gli interessi e le ambizioni personali dei leader politici coinvolti e la contrapposizione spesso frontale fra etnie e religioni diverse (cattolici, ortodossi e musulmani), fra le popolazioni delle fasce urbane e le genti delle aree rurali e montane, oltre che gli interessi di alcune entit\u00e0 politiche e religiose (anche esterne) a porre fine all'esperienza della Repubblica Socialista Federale di Jugoslavia.\nContesto storico.\nL'eredit\u00e0 di Tito (1980-1986).\nDopo la morte di Tito, avvenuta il 4 maggio 1980, la Jugoslavia visse sino al 1986 un periodo di relativa serenit\u00e0. Era sembrato che il sistema costruito e rivisto nei decenni da Tito potesse continuare a funzionare nonostante la progressiva scomparsa dei protagonisti della resistenza, confluiti nell'Esercito Popolare di Liberazione della Jugoslavia, e della politica titoista. Nel 1983 mor\u00ec anche Aleksandar \"Leka\" Rankovi\u0107, storico ex ministro e capo del servizio segreto jugoslavo. Tito era riuscito a bilanciare le diverse istanze nazionalistiche placando antichi odi territoriali, etnici e religiosi in un equilibrio che appariva stabile, grazie probabilmente anche all'adesione al socialismo rivista in chiave critica allo stalinismo. La Jugoslavia era stata infatti tra i fondatori del Movimento dei paesi non allineati, distaccandosi cos\u00ec sia dal blocco occidentale sia dal blocco orientale.\nLa Jugoslavia socialista e federale, cos\u00ec come costruita da Tito e da Edvard Kardelj, il teorico e costituzionalista sloveno, si basava sulla politica della Fratellanza e Unit\u00e0 (\"Bratstvo i Jedinstvo\") fra i diversi popoli jugoslavi, garantendo a ciascuno, comprese le minoranze nazionali, dignit\u00e0, autonomia decisionale e rappresentativit\u00e0 istituzionale. Tuttavia il regime jugoslavo aveva utilizzato anche la forza per stroncare quei movimenti, come la Primavera croata del 1971, che avevano dimostrato l'emergere del nazionalismo etnico, nonch\u00e9 di essere un pericolo per l'unit\u00e0 della Federazione, per il ruolo centrale della Lega dei Comunisti di Jugoslavia e per il sistema economico dell'autogestione e del \"socialismo di mercato\".\nUn contributo al successo dell'operazione di Tito era venuto dagli aiuti anche economici provenienti dall'Occidente e volti a tenere staccata la Jugoslavia dalla sfera di influenza sovietica, e a farne, anche grazie alla personalit\u00e0 del presidente jugoslavo, il Paese-guida del Movimento dei non allineati.\nNel 1983 il primo ministro, la croata Milka Planinc, var\u00f2 un grande piano di stabilizzazione, sottoposto al controllo tecnico del Fondo monetario internazionale, con l'ambizioso obiettivo di ridurre l'inflazione, creare posti di lavoro, diminuire la dipendenza dalle importazioni e contenere il debito pubblico, allo scopo di rilanciare l'economia, anche se con misure decisamente pesanti per un paese che si definiva socialista. L'economia, ingolfata dopo la straordinaria crescita degli anni settanta, era una delle principali cause di scontro fra le diverse repubbliche. Comunque, il paese godeva di un certo prestigio internazionale e nel 1984 Sarajevo ospit\u00f2 anche i XIV Giochi olimpici invernali.\nDestabilizzazione del Paese (1987-1989).\nNell'estate del 1987 scoppi\u00f2 lo scandalo finanziario e politico dell'Agrokomerc, la pi\u00f9 grande azienda bosniaca.\nSulla scena politica serba si era messo nel frattempo in luce Slobodan Milo\u0161evi\u0107, divenuto presidente della Repubblica Socialista di Serbia l'8 maggio 1989.\nI rapporti fra le varie repubbliche erano ancora abbastanza sereni, nonostante la montante insofferenza slovena (un Paese storicamente e tradizionalmente legato alla Mitteleuropa, che considerava la sua vera \"patria\" culturale) per le strutture federali; all'interno della Jugoslavia era invece evidente il malessere tra i Serbi e gli Albanesi del Kosovo. La provincia serba era a schiacciante maggioranza albanese e chiedeva, come gi\u00e0 in passato, maggiore autonomia politica, anche attraverso la costituzione della settima repubblica jugoslava, il Kosovo indipendente dalla Serbia.\nNel 1986 venne pubblicato il \"Memorandum dell'Accademia Serba delle Scienze\" (noto anche come Memorandum SANU), un documento dove degli intellettuali serbi denunciavano una generale campagna anti-serba, esterna e interna alla repubblica, e forniva le basi ad un rinato nazionalismo serbo basato sulla riedizione della teoria della \"Grande Serbia\", gi\u00e0 presente (e concausa scatenante della prima guerra mondiale) nella prima met\u00e0 del Novecento. Milo\u0161evi\u0107 non esit\u00f2 a cavalcare questa ondata nazionalista, adottando la teoria secondo la quale \"la Serbia \u00e8 l\u00e0 dove c'\u00e8 un serbo\". Nell'ottobre 1988 costrinse alle dimissioni il governo provinciale della Voivodina, a lui avverso; riform\u00f2 la costituzione serba, eliminando l'autonomia costituzionalmente garantita al Kosovo (28 marzo 1989); guid\u00f2 infine enormi manifestazioni popolari (a Belgrado, il 18 novembre 1988, e in Kosovo, il 28 giugno 1989).\nIn Croazia nel maggio del 1989 si form\u00f2 l'Unione Democratica Croata (\"Hrvatska Demokratska Zajednica\" o HDZ), partito anti-comunista di centro-destra che a tratti riprendeva le idee scioviniste degli ustascia di Ante Paveli\u0107, guidato dal controverso ex generale di Tito Franjo Tu\u0111man.\nIn Slovenia scoppi\u00f2 il caso di quattro giornalisti (tra i quali il pi\u00f9 noto era Janez Jan\u0161a), accusati di aver tentato di pubblicare segreti militari nella popolare rivista d'opposizione \"Mladina\". I quattro giornalisti scoprirono dei documenti su un ipotetico intervento militare federale in Slovenia, da attuare in caso di un'evoluzione democratica e sovranista del paese. Il processo ai quattro imputati, che si tenne in lingua serbo-croata e non in sloveno, violando il principio del plurilinguismo, scaten\u00f2 proteste popolari e dette avvio alla cosiddetta \"Primavera slovena\".\nNel frattempo, quando alla presidenza della Repubblica venne eletto il giovane filo-serbo Momir Bulatovi\u0107, anche nel piccolo Montenegro la vecchia dirigenza titoista venne spazzata via (1989).\nFine della Jugoslavia (1990).\nIn un clima sempre pi\u00f9 teso, destava seria preoccupazione anche la situazione economica, con una Federazione ormai troppo scissa tra nord e sud. Il dinaro jugoslavo sub\u00ec diverse svalutazioni ed il potere d'acquisto diminu\u00ec progressivamente. Il governo federale fu affidato ad un tecnico (19 febbraio 1989), l'economista croato Ante Markovi\u0107, che propose una solida e strutturale riforma economica e prepar\u00f2 la domanda di adesione del Paese alla Comunit\u00e0 economica europea.\nIl piano sembrava funzionare dal punto di vista strettamente macroeconomico, ma port\u00f2 ad inevitabili conseguenze sociali (diminuzione dei sussidi statali, aumento della disoccupazione e della povert\u00e0), che esasperarono le turbolenze etniche, e contribu\u00ec alla disgregazione complessiva della Federazione.\nIl 20 gennaio 1990 venne convocato il quattordicesimo ed ultimo congresso (convocato straordinariamente) della Lega dei Comunisti di Jugoslavia, con uno scontro frontale tra delegati serbi e sloveni, in particolare riguardo alla situazione in Kosovo, alla politica economica ed alle riforme istituzionali (creazione di una nuova federazione o confederazione, la \"terza Jugoslavia\"). Per la prima volta nella storia, Sloveni e Croati decisero di ritirare i loro delegati dal congresso. Ormai era chiaro che il Paese viaggiava a due velocit\u00e0, non pi\u00f9 armonizzabili. Il crollo del muro di Berlino nel novembre del 1989 e la successiva dissoluzione dell'Unione Sovietica nel 1991 accelerarono i tempi per la caduta della Jugoslavia stessa.\nGuerra d'indipendenza slovena (1991).\nNel nord della Federazione vennero indette subito libere elezioni, che determinarono la vittoria di forze di centro-destra: in Slovenia la coalizione democristiana \"Demos\" form\u00f2 un nuovo governo, mentre Ku\u010dan rest\u00f2 presidente della Repubblica; in Croazia i nazionalisti dell'HDZ di Tu\u0111man vinsero le consultazioni (22 aprile-7 maggio 1990).\nIl 23 dicembre 1990 in Slovenia si tenne un referendum sull'indipendenza, o meglio sulla sovranit\u00e0 slovena, dal momento che si parlava anche della costruzione di una nuova confederazione di repubbliche, le cui basi andavano ridiscusse. Il referendum sulla sovranit\u00e0 slovena ottenne l'88,2% di voti favorevoli. Data l'indisponibilit\u00e0 serba a rivedere radicalmente l'assetto dello Stato, la sera del 25 giugno 1991 fu convocato in seduta plenaria il Parlamento Sloveno (\"Skup\u0161\u010dina\") per discutere e votare l'indipendenza; tutti erano favorevoli, tranne il comandante delle truppe jugoslave, che era pure membro effettivo dell'assemblea, il quale fece un discorso minaccioso. Nel corso della seduta, poco prima della votazione definitiva, il Presidente del Parlamento diede lettura di un telegramma appena pervenuto dal Sabor di Zagabria, il Parlamento Croato, nel quale si comunicava che la Croazia era indipendente. Ad avvenuta votazione, nella piazza centrale di Lubiana il presidente Milan Ku\u010dan proclam\u00f2 davanti al popolo l'indipendenza slovena. La conclusione del discorso di Ku\u010dan lasciava intendere un'immediata risposta delle truppe federali: \"Nocas su dovoljene sanje, jutro je nov dan\" (\"stasera i sogni sono permessi, domani \u00e8 un nuovo giorno\"). Il 26 giugno il giornale sloveno \"Delo\" di Lubiana pubblicava un titolo a nove colonne, traducibile in: \"Dopo pi\u00f9 di mille anni di dominazione austriaca e pi\u00f9 di settanta anni di convivenza con la Jugoslavia, la Slovenia \u00e8 indipendente\".\nLa risposta dell'Armata Popolare Jugoslava (JNA) avvenne il 27 giugno 1991, quando l'esercito, sebbene fosse costituzionalmente prevista la possibilit\u00e0 di secessione delle repubbliche federate, intervenne in Slovenia per riprendere il controllo delle frontiere con 2000 reclute. Inizi\u00f2 cos\u00ec la prima guerra in Europa dalla fine della seconda guerra mondiale. Janez Jan\u0161a, divenuto ministro sloveno della difesa, cerc\u00f2 di costituire un esercito nazionale, soprattutto mediante le milizie territoriali della Repubblica, istituite da Tito in chiave anti-sovietica. Gli Sloveni presero il controllo delle basi militari federali nel Paese e delle frontiere con Italia ed Austria. La guerra (chiamata \"guerra dei dieci giorni\") si concluse rapidamente, essendo la nazione slovena etnicamente compatta e sostenuta politicamente dal Vaticano, dall'Austria e, soprattutto, dalla Germania, che si impegn\u00f2 subito a riconoscerne l'indipendenza e spinse perch\u00e9 anche l'intera CEE facesse lo stesso.\nNel frattempo, il governo federale di Belgrado stava prendendo accordi con lo Stato italiano per far evacuare le truppe jugoslave via Trieste. Infatti, a Belgrado si asseriva che non esistesse un altro modo per far rientrare le truppe in patria. L'allora Presidente della Repubblica Italiana, Francesco Cossiga, appena ebbe sentore di ci\u00f2, immediatamente si rec\u00f2 a Trieste e dalla prefettura inform\u00f2 i triestini delle intenzioni jugoslave. Alcuni triestini, ostili a causa dei quaranta giorni di occupazione jugoslava nel 1945, si ribellarono, occupando il Comune di Trieste. Fu chiesto al Governo Sloveno il motivo per il quale non lasciasse evacuare le truppe jugoslave; la risposta del ministro Jan\u0161a fu immediata, asserendo che nessuno proibiva loro l'evacuazione dalla Slovenia, per\u00f2, imbarcandosi a Capodistria, tutti i militari sarebbero dovuti uscire dalla Slovenia completamente disarmati. Soltanto agli ufficiali era concesso di portare con s\u00e9 la pistola di ordinanza. Cos\u00ec infatti avvenne e la crisi triestina rientr\u00f2.\nL'8 luglio vennero firmati gli Accordi di Brioni, siglati da Ku\u010dan, Tu\u0111man, divenuto presidente croato, Markovi\u0107, premier federale, dal serbo Borisav Jovi\u0107, presidente di turno della presidenza collegiale jugoslava e dai ministri degli esteri della troika europea Hans van den Broek (Paesi Bassi), Jacques Poos (Lussemburgo) e Jo\u00e3o de Deus Pinheiro (Portogallo). Gli accordi prevedevano l'immediata cessazione di ogni ostilit\u00e0 dell'esercito jugoslavo in Slovenia ed il congelamento per tre mesi della dichiarazione di indipendenza. La piccola repubblica diventava cos\u00ec indipendente da Belgrado.\nGuerra in Croazia (1991-1995).\nInizio.\nLe elezioni croate della primavera del 1990 avevano visto vincere i nazionalisti di Tu\u0111man, supportati anche dalla diaspora, davanti ai comunisti riformati di Ivica Ra\u010dan.\nNell'estate del 1990, nella regione montuosa della Krajina (ai confini con la Bosnia), a maggioranza serba, venne proclamata la formazione della Regione Autonoma Serba della Krajina. In un clima di tensione sempre pi\u00f9 forte, i Serbi bloccarono per un certo periodo le strade percorse dai turisti che si recavano per le vacanze in Dalmazia. Il 2 settembre si tenne nella stessa regione un referendum per l'autonomia e per una possibile futura congiunzione con la Serbia.\nIl 19 marzo 1991 si svolse in Croazia un referendum per la secessione del Paese dalla Jugoslavia. La consultazione venne boicottata nella Krajina. Qui la maggioranza serba mosse i primi passi nella direzione opposta, ovvero per la secessione dalla Croazia. Il 1\u00ba aprile 1991 venne autoproclamata in Krajina e Slavonia la Repubblica Serba di Krajina (serbo: \"\u0420\u0435\u043f\u0443\u0431\u043b\u0438\u043a\u0430 \u0421\u0440\u043f\u0441\u043a\u0430 \u041a\u0440\u0430\u0458\u0438\u043d\u0430\", \u0420\u0421\u041a). Questo evento, interpretato dal governo croato come una ribellione, \u00e8 spesso considerato come l'inizio della guerra d'indipendenza croata.\nIl 9 aprile 1991 il presidente Franjo Tu\u0111man, con l'aiuto della C.I.A., annunci\u00f2 la costituzione di un esercito nazionale croato (\"Zbor Narodne Garde\", Guardia Nazionale Croata). In maggio avvenne un episodio di sangue, quando a Borovo Selo, nelle immediate vicinanze di Vukovar, vennero uccisi in un'imboscata prima due e poi dodici poliziotti croati. Il Ministero degli Interni croato inizi\u00f2 ad armare in quantit\u00e0 sempre maggiore le forze speciali di polizia, e questo port\u00f2 alla costituzione di un vero e proprio esercito.\nLa dichiarazione di indipendenza (25 giugno 1991), conseguenza diretta dei risultati del referendum, provoc\u00f2 l'intervento militare jugoslavo, deciso a non permettere che territori abitati da Serbi fossero smembrati dalla Federazione e slegati dalla \"madrepatria serba\". La teoria nazionalista serba diventa cos\u00ec ideologia portante di tutta la Jugoslavia e delle sue guerre. L'attacco, iniziato nel luglio del 1991, coinvolse numerose citt\u00e0 croate, tra cui Ragusa, Sebenico, Zara, Karlovac, Sisak, Slavonski Brod, Osijek, Vinkovci e Vukovar.\nAssedio di Vukovar.\nIl simbolo della guerra serbo-croata \u00e8 divenuto l'assedio alla citt\u00e0 di Vukovar, nella Slavonia (25 agosto - 18 novembre 1991), un territorio in cui serbi e croati riuscivano a convivere, fino a poco tempo prima, serenamente. La citt\u00e0 fu bombardata e quasi tutti gli edifici furono pesantemente danneggiati o rasi al suolo dall'Armata Popolare Jugoslava.\nEvoluzione della guerra.\nIl 7 ottobre 1991 una forte esplosione colp\u00ec la sede del governo a Zagabria, durante una riunione a cui partecipavano Tu\u0111man, il presidente federale Stjepan Mesi\u0107 e il primo ministro federale Markovi\u0107.\nIl governo croato accus\u00f2 i vertici dell'Armata Popolare Jugoslava di essere responsabili dell'attacco, mentre l'esercito jugoslavo asser\u00ec che l'esplosione era opera delle stesse forze di Tu\u0111man. Il giorno seguente il parlamento croato sciolse ogni residuo legame con le istituzioni federali. L'8 ottobre 1991 venne proclamato giorno dell'indipendenza croata. \nIl 19 dicembre 1991, nel periodo in cui infuriava maggiormente la guerra, i Serbi della Krajina proclamarono ufficialmente la nascita della Repubblica Serba della Krajina ed \u00e8 da questo punto che scatur\u00ec la Guerra di indipendenza croata. Il 4 gennaio 1992 entr\u00f2 in vigore il quindicesimo cessate il fuoco, per un certo periodo rispettato da entrambe le parti. L'Armata Popolare Jugoslava si ritir\u00f2 dalla Croazia entrando in Bosnia, dove la guerra non era ancora iniziata, mentre la Croazia (assieme alla Slovenia) venne riconosciuta ufficialmente dalla CEE (15 gennaio) ed entr\u00f2 a far parte dell'ONU (22 maggio).\nNei mesi successivi il conflitto continu\u00f2 su piccola scala e le forze croate tentarono di riconquistare le citt\u00e0 passate sotto il controllo serbo, in particolare nell'area di Ragusa (il cui centro fu bombardato da truppe montenegrine e serbe il 6 dicembre 1991) e Zara. \nNel settembre 1993, nell'ambito dell'operazione della sacca di Medak (\"Meda\u010dki d\u017eep\") contro i Serbi di Krajina, i Croati, guidati dal generale Janko Bobetko, compirono una serie di crimini contro l'umanit\u00e0 e di violazioni del diritto internazionale di guerra, causando la morte anche di 11 militari delle forze di pacificazione dell'ONU.\nNel frattempo la Croazia venne coinvolta pienamente nella guerra in Bosnia ed Erzegovina (iniziata nell'aprile del 1992). Alcune fra le persone pi\u00f9 vicine a Tu\u0111man, tra cui Gojko \u0160u\u0161ak e Ivi\u0107 Pa\u0161ali\u0107, provenivano infatti dalla regione dell'Erzegovina e sostenevano finanziariamente e militarmente i Croati di Bosnia. Nel 1993, scoppi\u00f2 la guerra in Bosnia ed Erzegovina fra Croati di Bosnia e Bosgnacchi (cittadini bosniaci di religione musulmana). I croati avevano infatti proclamato il 28 agosto 1993 la \"Repubblica Croata dell'Herceg Bosna\" con lo scopo di aggregare la regione di Mostar alla Croazia.\nFranjo Tu\u0111man partecip\u00f2 ai colloqui di pace fra Croati di Bosnia ed Erzegovina e Bosgnacchi, conclusi con gli accordi di Washington (1\u00ba marzo 1994). Gli statunitensi imposero la creazione di una Federazione Croato-Musulmana, e di un'alleanza ufficiale tra Croazia e Bosnia ed Erzegovina (ratificata a Spalato, 22 luglio 1995). Tuttavia sembra che Tu\u0111man pi\u00f9 volte si sia incontrato con Milosevi\u0107 allo scopo di spartire, anche con le armi, la Bosnia ed Erzegovina tra Croazia e Serbia.\nOperazioni \"Lampo\" e \"Tempesta\".\nNel novembre del 1994, Croazia e Stati Uniti firmarono un accordo militare che port\u00f2 alla costruzione di una centrale operativa nell'isola di Brazza, dove la compagnia militare privata Military Professional Resources, Inc, su contratto del Pentagono, addestrava l'esercito croato su tattiche e operazioni di guerra. Nei primi giorni di maggio del 1995 venne lanciata dalle forze croate con paramilitari nelle pianure della Slavonia l'operazione \"Lampo\" (\"Operacija Bljesak\"). Nell'agosto dello stesso anno inizi\u00f2 anche l'operazione \"Tempesta\" (\"Operacija Oluja\") nella regione della Krajina. Obiettivo di queste campagne militari era la riconquista del territorio controllato dai serbi.\nLe operazioni militari in Krajina, che provocarono il massacro di 1.400 civili da parte delle truppe croate e costrinsero alla fuga migliaia di civili, furono approvate dai governi statunitense di Bill Clinton e tedesco di Helmut Kohl, i quali rifornirono di armi e strumentazioni l'esercito croato. Secondo lo studioso Ivo Banac, i servizi segreti statunitensi (la CIA e la DIA) fornirono \"supporto tattico e d'intelligence\" all'inizio dell'offensiva. Pi\u00f9 di 200.000 Serbi furono obbligati alla fuga dall'esercito croato, che si rese protagonista di una delle operazioni di pulizia etnica pi\u00f9 rilevanti di tutto il periodo 1991-1995. Il 16 novembre 2012 i due ex generali croati Ante Gotovina e Mladen Markac sono stati assolti per il loro coinvolgimento nella campagna militare.\nLe operazioni militari terminarono con un netto successo croato, nonostante l'accanita resistenza nell'estate del 1995 di reparti dell'esercito regolare inviati da Belgrado (la cui presenza \u00e8 stata accertata da osservatori) e le sanguinose azioni di guerriglia operate da milizie irregolari filo-croate ai danni della popolazione serba, responsabili di numerosi crimini in special modo nella citt\u00e0 di Karlovac, teatro di durissimi combattimenti. Allo scopo di piegare queste bande, Zagabria impieg\u00f2, tra l'altro, uno speciale reparto antiterrorismo, chiamato \"Granadierine\".\nLa guerra si concluse pochi mesi dopo, con la ratifica degli accordi di Dayton, nel dicembre 1995. Gli accordi prevedevano che i territori a forte presenza serba nell'est del Paese (Slavonia, Baranja e Sirmia) fossero temporaneamente amministrati dalle Nazioni Unite (UNTAES). L'area fu formalmente reintegrata nella Croazia il 15 gennaio 1998. La Krajina, rioccupata militarmente dall'Esercito Croato, con la conquista della citt\u00e0 di Knin (ex autoproclamata Capitale dei secessionisti), negozi\u00f2 una reintegrazione nella Repubblica Croata.\nGuerra in Bosnia ed Erzegovina (1992-1995).\nI prodromi.\nMentre la guerra infuriava in Croazia, la Bosnia ed Erzegovina, formata da tre diverse etnie (Bosniaci, Serbi e Croati) era in una situazione di pace momentanea e instabile, in quanto le tensioni etniche erano pronte a esplodere.\nNel settembre del 1991 l'Armata Popolare Jugoslava distrusse un piccolo villaggio all'interno del territorio bosniaco, Ravno, abitato da Croati, nel corso delle operazioni militari d'assedio di Ragusa. Il 19 settembre l'Armata Popolare Jugoslava spost\u00f2 alcune truppe nei pressi della citt\u00e0 di Mostar, provocando le proteste delle autorit\u00e0 locali. I Croati dell'Erzegovina formarono la \"Comunit\u00e0 Croata di Herceg Bosna\" (\"Hrvatska Zajednica Herceg-Bosna\"), embrione della futura Repubblica dell'Herceg Bosna, allo scopo di proteggere i loro interessi nazionali. Tuttavia, almeno fino al marzo del 1992, non vi furono episodi di scontro frontale tra le diverse nazionalit\u00e0, che si stavano per\u00f2 preparando al conflitto, ormai imminente.\nReferendum per l'indipendenza.\nIl 25 gennaio 1992 il Parlamento, nonostante la ferma opposizione dei serbi di Bosnia ed Erzegovina, decise di organizzare un referendum sull'indipendenza della Repubblica. Il 29 febbraio e il 1\u00ba marzo si tenne dunque nel territorio della Bosnia ed Erzegovina il referendum sulla secessione dalla Jugoslavia. Il 64% dei cittadini si espresse a favore. I Serbi boicottarono per\u00f2 le urne e bloccarono con barricate Sarajevo. Il Presidente della Repubblica, il musulmano Alija Izetbegovi\u0107, chiese l'intervento dell'esercito, affinch\u00e9 garantisse un regolare svolgimento delle votazioni e la cessazione delle tensioni etniche. Il partito che maggiormente rappresentava i Serbi di Bosnia, il Partito Democratico Serbo di Radovan Karad\u017ei\u0107, fece sapere per\u00f2 subito che i suoi uomini si sarebbero opposti in qualsiasi modo all'indipendenza.\nSubito dopo il referendum l'Armata Popolare Jugoslava inizi\u00f2 a schierare le sue truppe nel territorio della Repubblica, occupando tutti i maggiori punti strategici (aprile 1992). Tutti i gruppi etnici si organizzarono in formazioni militari ufficiali: i Croati costituirono il Consiglio di difesa croato (\"Hrvatsko Vije\u0107e Obrane\", HVO), i Bosgnacchi l'Armata della Repubblica di Bosnia ed Erzegovina (\"Armija Bosne i Hercegovine\", Armija BiH), i Serbi l'Esercito della Repubblica Srpska (\"Vojska Republike Srpske\", VRS). Erano inoltre presenti numerosi gruppi paramilitari: fra i Serbi le Aquile Bianche (\"Beli Orlovi\"), fra i Bosgnacchi la Lega Patriottica (\"Patriotska Liga\") e i Berretti Verdi (\"Zelene Beretke\"), fra i Croati le Forze Croate di Difesa (\"Hrvatske Obrambene Snage\").\nLa guerra fra le tre nazionalit\u00e0 e l'intervento NATO.\nLa guerra che ne deriv\u00f2 fu la pi\u00f9 complessa, caotica e sanguinosa in Europa dalla fine della seconda guerra mondiale. Vennero firmati dalle diverse parti in causa diversi accordi di cessate il fuoco, inizialmente accettati, per essere stracciati solo poco tempo dopo. Le Nazioni Unite tentarono pi\u00f9 volte di far cessare le ostilit\u00e0, con la stesura di piani di pace che si rivelarono fallimentari (piani falliti di Carrington-Cutileiro, settembre 1991, Vance-Owen, gennaio 1993, Owen-Stoltenberg, agosto 1993). \nInizialmente i Bosniaci e i Croati combatterono alleati contro i Serbi, i quali erano dotati di armi pi\u00f9 pesanti e controllavano gran parte del territorio rurale, con l'eccezione delle grandi citt\u00e0 di Sarajevo e Mostar. Nel 1993, dopo il fallimento del piano Vance-Owen, che prevedeva la divisione del Paese in tre parti etnicamente pure, scoppi\u00f2 un conflitto armato tra Bosniaci musulmani e Croati sulla spartizione virtuale del territorio nazionale. \u00c8 stato dimostrato il coinvolgimento del governo croato di Tu\u0111man in questo conflitto, che lo rese in questo modo internazionale (Zagabria sostenne militarmente i Croato-Bosniaci).\nMostar, gi\u00e0 precedentemente danneggiata dai Serbi, fu costretta alla resa dalle forze croato-bosniache. Il centro storico fu deliberatamente bombardato dai Croati, che distrussero il vecchio ponte \"Stari Most\" il 9 novembre 1993.\nA seguito del perdurare dell'assedio di Sarajevo e delle atrocit\u00e0 connesse, il 30 agosto 1995 la NATO scaten\u00f2 l'Operazione Deliberate Force contro le forze della Repubblica Serba in Bosnia di Karad\u017ei\u0107. La campagna militare aerea della NATO, data l'evidente superiorit\u00e0, inflisse gravi danni alle truppe serbo-bosniache e si concluse il 20 settembre 1995. L'intervento alleato fu fondamentale per ricondurre i Serbi al tavolo delle trattative di pace e ai colloqui di Dayton.\nIl bilancio della guerra fu molto duro: basti ricordare che il solo assedio a Sarajevo da parte delle truppe serbo-bosniache dur\u00f2 43 mesi; inoltre ciascuno dei tre gruppi nazionali si rese protagonista di crimini di guerra e di operazioni di pulizia etnica, causando moltissime perdite tra i civili.\nAccordo di Dayton.\nLa guerra si concluse con l'Accordo di Dayton, firmato in Ohio tra il 1\u00ba e il 26 novembre 1995. Parteciparono ai colloqui di pace tutti i maggiori rappresentanti politici della regione: Slobodan Milo\u0161evi\u0107, presidente della Serbia e rappresentante degli interessi dei Serbo-bosniaci (Karad\u017ei\u0107 era assente), il presidente della Croazia Franjo Tu\u0111man e il presidente della Bosnia ed Erzegovina Alija Izetbegovi\u0107, accompagnato dal ministro degli esteri bosniaco Muhamed \"Mo\" Sacirbey. La conferenza di pace fu guidata dal mediatore statunitense Richard Holbrooke, assieme all'inviato speciale dell'Unione europea Carl Bildt e al viceministro degli esteri della Federazione Russa Igor Ivanov.\nL'accordo (formalizzato a Parigi, 14 dicembre 1995) sanciva l'intangibilit\u00e0 delle frontiere, uguali ai confini fra le repubbliche federate della RSFJ, e prevedeva la creazione di due entit\u00e0 interne allo Stato di Bosnia ed Erzegovina: la Federazione Croato-Musulmana (51% del territorio nazionale, 92 municipalit\u00e0) e la Repubblica Serba (RS, 49% del territorio e 63 municipalit\u00e0). Le due entit\u00e0 create sono dotate di poteri autonomi in vasti settori, ma sono inserite in una cornice statale unitaria. Alla Presidenza collegiale del Paese (che ricalca il modello della vecchia Jugoslavia del dopo Tito) siedono un serbo, un croato e un musulmano, che a turno, ogni otto mesi, si alternano nella carica di presidente (\"primus inter pares\").\nParticolarmente complessa la struttura legislativa. Ciascuna entit\u00e0 \u00e8 dotata di un parlamento locale: la Repubblica Serba di un'assemblea legislativa unicamerale, mentre la Federazione Croato-Musulmana di un organo bicamerale. A livello statale vengono invece eletti ogni quattro anni gli esponenti della camera dei rappresentanti del parlamento, formata da 42 deputati, 28 eletti nella Federazione e 14 nella RS; infine della camera dei popoli fanno parte 5 serbi, 5 croati e 5 musulmani."}
{"id": "301812", "revid": "73843", "url": "https://it.wikipedia.org/wiki?curid=301812", "title": "Casa-famiglia", "text": "La casa-famiglia (conosciuta anche come casa di gruppo) in Italia \u00e8 una struttura destinata all'accoglienza e una \u00abcomunit\u00e0 di tipo familiare con sede nelle civili abitazioni\u00bb la cui finalit\u00e0 \u00e8 l'accoglienza di minorenni, disabili, anziani, adulti in difficolt\u00e0, persone affette da AIDS e/o in generale persone con problematiche psicosociali.\nStoria.\nLe prime case-famiglia hanno avuto origine tra l'inizio degli anni sessanta e la fine degli anni settanta del XX secolo, da esperienze di condivisione diretta con persone in situazione di disabilit\u00e0.\nA quel tempo, queste erano per lo pi\u00f9 confinate in istituti nei quali l'attenzione era posta soprattutto sulla patologia e sulla sua terapia. Spostando l'attenzione sulla globalit\u00e0 della persona venne l'esigenza di creare strutture che ne permettessero anche un inserimento sociale ed una vita di relazione normale.\nNel 1964, a Pian di Sc\u00f2, in provincia di Arezzo, nacque la prima casa-famiglia dell'Opera Assistenza Malati Impediti (OAMI), aperta da Mons. Enrico Nardi, per potere inserire i disabili in una piccola comunit\u00e0, anzich\u00e9 in grandi strutture. Nel 1973 a Coriano, in provincia di Rimini, sotto la guida di Don Oreste Benzi, nacque la prima casa-famiglia della Comunit\u00e0 Papa Giovanni XXIII.\nDisciplina normativa.\nI requisiti di tali strutture sono contenuti nel decreto ministeriale del Ministro per la solidariet\u00e0 sociale del 21 maggio 2001 n. 308 emanato ai sensi dell'art. 11 della legge 8 novembre 2000 n. 328.\nEsse devono inoltre essere in possesso dell'autorizzazione del comune italiano sul cui territorio esse insistono, rivolgendosi all'assessorato ai servizi sociali.\nNon sono obbligate a ottenere la preventiva autorizzazione le case famiglia che ospitano fino a 6 ospiti, purch\u00e9 non si effettuino attivit\u00e0 sanitarie. Tuttavia le attivit\u00e0 sanitarie possono \"provenire dall'esterno\" come, ad esempio, necessit\u00e0 di prestazioni infermieristiche attraverso i servizi domiciliari territoriali della ASL di appartenenza, o i servizi infermieristici privati territoriali.\nIl soggetto gestore che intende avviare una struttura \u201cCasa Famiglia\u201d, in questo caso, \u00e8 tenuto a dare preavviso dell'avvio di tale attivit\u00e0 al Dirigente dei Servizi Diretti dell'Assessorato \u201cPolitiche Sociali e per le Famiglie\u201d del Comune di appartenenza. Entro 60 giorni, egli deve dare comunicazione al Comune di appartenenza dell'avvenuto avvio dell'attivit\u00e0 completo di tutte le informazioni.\nNon sono obbligate a ottenere l'autorizzazione le strutture finalizzate alla semplice abitazione, alla frequenza scolastica, all\u00b4inserimento lavorativo, ai soggiorni di vacanza e le strutture che non svolgono attivit\u00e0 socio-assistenziali.\nDeve essere comunque comunicato l'inizio dell'attivit\u00e0 (anche tramite Denuncia di inizio attivit\u00e0) allegando tutte le documentazioni al comune di appartenenza entro il 60\u00ba (sessantesimo giorno) dall'inizio dell'attivit\u00e0 al comune di appartenenza territoriale della struttura.\nIn tali casi vale il principio del \"silenzio-assenso\", ovvero in assenza di controllo si intende \"temporaneamente autorizzata\". Questo impedisce di rimanere intrappolati nella burocrazia, attraverso lunghe attese, per queste strutture che difficilmente possono attendere i tempi lunghi, con disastrose conseguenze economiche e sociali.\nCaratteristiche.\nMolte case-famiglia si occupano dell'accoglienza di minori \u00ab\"per interventi socio-assistenziali ed educativi integrativi o sostitutivi della famiglia\"\u00bb. Si pongono in alternativa agli orfanotrofi (o istituti) in quanto, a differenza di questi, dovrebbero avere alcune caratteristiche che la renderebbe somigliante ad una famiglia. In una stessa struttura potrebbero essere accolte anche minori fuori famiglia o comunque con disagi e difficolt\u00e0 di diverso tipo.\nI tratti di maggiore affinit\u00e0 con la famiglia sono i seguenti:\nIl Decreto ministeriale stabilisce inoltre, all'art. 3, che:\nTra i criteri organizzativi, le Regioni possono stabilire anche accorpamenti tra pi\u00f9 comunit\u00e0. A seguito di ci\u00f2, vi sono strutture la cui capienza totale supera anche i 100 minori accolti.\nRequisiti minimi strutturali.\nPer le strutture fino a 10 posti letto, sono richieste le caratteristiche delle civili abitazioni ed una organizzazione interna che garantisca sia gli spazi e i ritmi della normale vita quotidiana; di norma le civili abitazioni dispongono al massimo di due bagni, ma almeno uno dovr\u00e0 in questo caso essere attrezzato per la disabilit\u00e0 qualora si verifichi la necessit\u00e0.\nIl personale potr\u00e0 far uso dei soliti bagni, solo se saranno disinfettati a mano, o meglio ad ogni scarico d'acqua automaticamente dall'apposito automatismo e a condizione che la rubinetteria del lavabo del bagno pi\u00f9 in prossimit\u00e0 alla cucina sia a comando a pedale o a fotocellula, per i maggiori accorgimenti igienici.\nLe camere ad un posto letto hanno nelle civili abitazioni una superficie di circa 9\u00a0m\u00b2, quelle a due posti letto di circa 14\u00a0m\u00b2, i soggiorni o le sale di 18\u00a0\u2013 22\u00a0m\u00b2 e tutto ci\u00f2 \u00e8 sufficiente ad ospitare i 6 ospiti; le cucine delle civili abitazioni difficilmente superano gli 8\u00a0m\u00b2, ma sono comunque sufficienti ad accogliere la famiglia di ospiti anziani al tavolo da 6 posti."}
{"id": "301818", "revid": "339392", "url": "https://it.wikipedia.org/wiki?curid=301818", "title": "Schlarigna", "text": ""}
{"id": "301819", "revid": "486946", "url": "https://it.wikipedia.org/wiki?curid=301819", "title": "Guerra civile jugoslava", "text": ""}
{"id": "301820", "revid": "1893", "url": "https://it.wikipedia.org/wiki?curid=301820", "title": "Ghetto ebraico di Roma", "text": ""}
{"id": "301821", "revid": "1305772", "url": "https://it.wikipedia.org/wiki?curid=301821", "title": "Ridge Racer", "text": " \u00e8 un videogioco arcade del 1993 sviluppato da Namco, primo capitolo dell'omonima serie di simulatori di guida. L'anno successivo usc\u00ec una conversione come titolo di lancio per la PlayStation, pubblicata in Europa da Sony Computer Entertainment Europe.\nModalit\u00e0 di gioco.\n\"Ridge Racer\" \u00e8 un simulatore di guida arcade con visuale in prima persona dal cofano, simile a \"Daytona USA\", in cui \u00e8 possibile controllare una delle tredici macchine in lizza lungo un circuito cittadino che pu\u00f2 essere anche percorso in senso inverso. Il videogioco introduce anche il drifting, rimosso nelle pi\u00f9 recenti incarnazioni della serie. Il giocatore controlla una vettura di colore rosso appartenente all'inesistente scuderia Team F/A (riferimento a \"Fighter &amp; Attacker\" della stessa Namco) che affronta le squadre avversarie i cui nomi sono ispirati ai videogiochi arcade quali \"Gaplus\", \"Dig Dug\", \"Mappy\" e \"Rally-X\".\nIl circuito \u00e8 in sostanza uno solo, ma affrontabile in modalit\u00e0 novizio, intermediato o avanzato. In modalit\u00e0 avanzata viene aperto un bivio per accedere a una sezione con una sequenza di curve molto difficili. Inoltre in modalit\u00e0 intermedia e avanzata \u00e8 presente lo scorrere del tempo, che mostra il percorso anche di notte e all'alba.\nA suo tempo fu uno dei titoli pi\u00f9 impressionanti dal punto di vista tecnico, grazie al texture mapping molto dettagliato, all'efficace goraud shading e alla fluidit\u00e0 dell'azione, in grado di scorrere a ben 60 fps. \nAltre caratteristiche tipiche di questo videogioco e dei suoi sequel sono le musiche di sottofondo di genere techno ballabile e la voce che commenta le prestazioni di guida durante il gioco.\nIl cabinato \u00e8 del tipo con seduta, dotato di volante, tre pedali e leva del cambio a sei marce.\nNamco realizz\u00f2 anche una stravagante versione \"Full Scale\", che al posto del cabinato con seduta utilizzava una vera Mazda MX-5 Miata decappottata con guida a destra; il videogioco, proiettato su un enorme triplo schermo di fronte all'auto, veniva controllato tramite i comandi di serie dell'auto, gli indicatori del cruscotto erano funzionanti e usciva aria dai bocchettoni per simulare la velocit\u00e0.\nConversioni.\n\"Ridge Racer\" venne convertito per PlayStation dallo stesso team di sviluppo della versione arcade nel 1994 in occasione del lancio della console Sony in Giappone.\nLa potenza 3D della console garantiva un porting molto fedele all'originale arcade da sala, anche se la versione casalinga presentava texture a minore risoluzione, scrolling meno fluido (30 FPS), scelta pi\u00f9 vasta di automobili e possibilit\u00e0 di cambio visuale, ma per il resto il titolo \u00e8 uguale in tutto e per tutto a quello della sala giochi. Dopo questa conversione le successive versioni arcade e le successive versioni per console seguirono due strade differenti con l'unica eccezione di \"Ridge Racer V\".\nIn \"Ridge Racer Type 4\" per PlayStation venne poi inclusa la possibilit\u00e0 di giocare anche a un aggiornamento del primo \"Ridge Racer\", ora in grado di girare a 60 fps come l'originale arcade."}
{"id": "301822", "revid": "991694", "url": "https://it.wikipedia.org/wiki?curid=301822", "title": "Segl", "text": ""}
{"id": "301825", "revid": "124850534", "url": "https://it.wikipedia.org/wiki?curid=301825", "title": "Magister militum", "text": "Magister militum (in latino: \"maestro dei soldati\") era un grado usato nel Tardo Impero Romano entrato in uso dalla fine del regno di Costantino I e poi evolutosi con Teodosio I. Era l'equivalente romano del Generale in quanto comandante supremo dell'esercito; pi\u00f9 specificatamente il \"magister militum\" era a capo di un esercito in una Prefettura del pretorio mentre il \"magister militum praesentalis\" aveva il comando supremo dell'esercito.\nFunzione.\nCon questa riforma prima Costantino I, poi i suoi eredi, ed infine Teodosio, decentrarono il comando in ogni provincia, affidandolo appunto ad un \"magister militum\"; in precedenza invece il comando delle forze di fanteria imperiali era affidato ad un \"magister peditum\" mentre il comando della cavalleria era affidato ad un \"magister equitum\" (organizzazione inizialmente voluta da Costantino I, rielaborata nella seconda parte del suo regno, in funzione dei suoi quattro \"Cesari\", poi tre \"Augusti\", che dal 335-337 ereditarono il suo impero).\nIl titolo era seguito dal nome della diocesi su cui esercitava potere militare (esempi: \"magister militum per Thracias\", \"magister militum per Gallias\"). Il termine usato da solo, o meglio \"magister militum praesentalis\" indicava il comandante supremo dell'esercito romano che dirigeva le operazioni anche sul campo di battaglia. Secondo la Notitia dignitatum ce n'erano ben 5 in Oriente:\nAl contrario in Occidente viene menzionato un solo comandante militare supremo, il \"magister equitum per Gallias\", che comandava il \"comes tractus Argentoratensis\", il \"dux Belgicae secundae\", il \"dux Germaniae primae\", il \"dux Mogontiacensis\", il \"dux Sequanicae\" ed il \"dux tractus Armoricani et Neruicani\". Ma secondo recenti studi potrebbe esserci stato anche un \"Magister militum praesentalis\" per l'Occidente.\nQuesta iniziale suddivisione risalirebbe a Costantino I ed i suoi eredi, prevedendo: \nRicoprirono la influente carica di \"magister militum\" i grandi generali tardo-romani quali: Stilicone, Ezio, Ricimero. A volte il suo ruolo fu pi\u00f9 importante di quello dell'imperatore stesso, soprattutto nell'Impero Romano d'Occidente, in cui l'azione combinata delle pressioni barbariche e della crisi sociale aveva reso il potere imperiale sempre meno influente.\nQui di seguito viene riportata una possibile evoluzione della carica di \"Magister militum\" quale sintesi di quanto sopra riportato:\nLista di \"magistri militum\".\nQui di seguito una lista dei \"magistri militum\" dalla morte di Costantino I (337) a quella di Teodosio I (395).\nImpero romano d'Oriente (dopo il 395).\n\"Praesentialis\".\nA questi vanno aggiunti Lucio, tra il 408 e il 450, e Idubingo tra il 466 e il 493.\n\"Per Orientem\".\nSono attestati anche Giordane alla fine IV/inizio V secolo o a met\u00e0 del V secolo, e Urbicio Barbato alla fine V/inizio VI secolo."}
{"id": "301826", "revid": "767487", "url": "https://it.wikipedia.org/wiki?curid=301826", "title": "Franny e Zooey", "text": "Franny e Zooey (\"Franny and Zooey\") \u00e8 un romanzo, articolato in due racconti lunghi, dello scrittore statunitense J. D. Salinger, pubblicato per la prima volta nel 1961.\n\u00c8 il primo romanzo dedicato interamente ai Glass, famiglia apparsa per la prima volta nel racconto \"Un giorno ideale per i pescibanana\", nella quale Franny e Zooey sono i due figli minori. Il romanzo si svolge a New York ed \u00e8 ambientato in pochi giorni: Franny ha una forte crisi spirituale e cerca rifugio nella casa dei genitori, dove si trova alle prese con la madre e il fratello Zooey.\nTrama.\nFranny.\nFranny \u00e8 il primo racconto lungo del libro. La vicenda si apre con un giovanotto di nome Lane che, insieme a molti altri studenti, aspetta la sua ragazza - Franny - al binario del \"dieci-e-cinquantadue\". La ragazza era venuta a fare visita a Lane in occasione dell'incontro con lo Yale. Appena arrivata, Franny comincia gi\u00e0 a delineare una personalit\u00e0 molto femminile e decisamente pessimista, bisognosa di autostima e di carica. Lane, dopo i \"convenevoli\", decide di portarla a mangiare in un noto ristorante del centro, \"Sickler\", che era famoso per essere un punto di ritrovo per gli studenti appartenenti alla cosiddetta cerchia degli intellettuali. Qui Salinger intreccia un acceso dibattito tra Lane e Franny, in cui quest'ultima cade in una spirale discendente di pessimismo e il ragazzo, mentre mangia un piatto di lumache (un intelligente sfondo ideato dall'autore per delineare il suo carattere), tenta di salvarla, senza successo, da questa sventura. A un certo punto della conversazione Franny diventa molto pallida, e chiede permesso per andare in bagno. Purtroppo, per\u00f2, prima di arrivare alla porta, cade svenuta per terra. Dopo un po' si risveglia distesa sul divano dell'ufficio dell'amministrazione, circondata da Lane, il direttore del ristorante e diversi inservienti che avevano contribuito a portarla l\u00ec. Qui viene tempestata di domande e proposte, ma lei le declina una per una e chiede di poter stare sola. Tutti i presenti, ad uno ad uno, escono, dopo essersi accertati sulla sua condizione di salute. Il racconto termina con Franny che, rimasta sola, guarda verso il soffitto bianco, persa nel vuoto.\nZooey.\nZooey \u00e8 il secondo racconto lungo del libro, decisamente pi\u00f9 articolato e voluminoso del primo. \u00c8 incentrato principalmente su due punti: la discussione tra Zooey e la madre Bessie e la discussione tra Zooey e la sorella Franny, gi\u00e0 protagonista del primo racconto. Il narratore (in terza persona) \u00e8 Buddy, il secondogenito della famiglia Glass. Il racconto si pone l'obiettivo di delineare una descrizione di alcuni dei componenti della famiglia Glass, ovvero Zooey, Bessie e Franny. Il racconto si svolge, in termini di tempo, dopo il primo, cio\u00e8 dopo l'episodio dello svenimento di Franny e il pranzo con Lane da Sickler.\nLa famiglia Glass.\nLa famiglia Glass, la geniale famiglia creata da Salinger e considerata una delle pi\u00f9 innovative e importanti della letteratura americana del Novecento, \u00e8 composta da due genitori e sette figli. I genitori avevano nome Les (padre) e Bessie (madre), mentre i figli si chiamavano Seymour (il primogenito), Buddy (il secondogenito e alter ego di Salinger), Walt e Waker (i gemelli), Boo Boo, Franny e Zooey (i due figli pi\u00f9 piccoli). Al tempo del romanzo, la famiglia Glass era in questa situazione: il maggiore dei figli Glass, Seymour, era morto da quasi sette anni. Si era suicidato durante una vacanza in Florida con la moglie. Se fosse stato vivo, nel 1955 avrebbe avuto trentotto anni. Il secondo figlio, Buddy, era quello che, nel linguaggio degli annuari scolastici, viene definito \"scrittore-quivi-residente\" presso un college femminile nella parte settentrionale dello Stato di New York. Viveva solo, in una casetta senza riscaldamento e senza elettricit\u00e0 a circa cinquecento metri da un campo di sci piuttosto frequentato. La terza figlia, Boo Boo, sposata e madre di tre bambini, nel novembre del 1955 era in viaggio in Europa col marito e tutti e tre i figli. In ordine d'et\u00e0, dopo Boo Boo venivano i gemelli, Walt e Waker. Walt era morto esattamente dieci anni prima, ucciso da una fortuita esplosione mentre era con le truppe d'occupazione in Giappone. Waker, pi\u00f9 giovane di lui di circa dodici minuti, era prete cattolico, e nel novembre del 1955 si trovava nell'Ecuador, a chiss\u00e0 quale congresso di Gesuiti.\nGli altri libri sui Glass.\nIl libro \u00e8 diviso in due racconti. Infatti il primo, \"Franny\", viene pubblicato nel 1955 (due anni dopo la pubblicazione di \"Nove racconti\") sul \"New Yorker Magazine\", il secondo, \"Zooey\", nel 1957 sullo stesso giornale. Solo nel 1961 verr\u00e0 stampata negli Stati Uniti la prima edizione dei due racconti in versione unificata.\nDopo i tre racconti (\"Un giorno ideale per i pescibanana\", \"Lo zio Wiggily nel Connecticut\", \"Gi\u00f9 al Dinghy\") che introducevano i personaggi della famiglia Glass, pur non lasciando trasparire un apparente collegamento tra loro, \"Franny e Zooey\" la presenta in tutto il suo fascino. La famiglia Glass sar\u00e0 anche il soggetto del successivo ed ultimo libro dato alle stampe da Salinger: \"Alzate l'architrave, carpentieri e Seymour. Introduzione\". Ancora una volta l'unione di due racconti lunghi: nel primo Buddy racconta la sua esperienza al matrimonio del fratello maggiore, nel secondo parla a ruota libera di Seymour, evidenziandone aspetti caratteriali e fisici, ed episodi della sua vita."}
{"id": "301829", "revid": "1258", "url": "https://it.wikipedia.org/wiki?curid=301829", "title": "Umor", "text": ""}
{"id": "301832", "revid": "92723", "url": "https://it.wikipedia.org/wiki?curid=301832", "title": "Frazione continua", "text": "In matematica, una frazione continua \u00e8 un'espressione quale\ndove \"a\"0 \u00e8 un intero e tutti gli altri numeri \"a\"\"n\" sono interi \"positivi\" detti \"quozienti parziali\". Espressioni pi\u00f9 lunghe sono definite in modo analogo.\nSe i numeratori possono differire dall'unit\u00e0, l'espressione risultante viene chiamata frazione continua generalizzata. Per evitare confusioni una frazione continua \"non generalizzata\" viene anche chiamata \"frazione continua semplice\".\nNotazione per le frazioni continue.\nPoich\u00e9 la scrittura estesa delle frazioni continue \u00e8 poco pratica, vengono usate diverse notazioni per abbreviarla: se ad esempio i termini sono \"a\"0,\"a\"1, \"a\"2 e \"a\"3, la frazione continua viene denotata come\n\u00c8 consuetudine sostituire la prima \"virgola\" con un punto e virgola. Altre rappresentazioni sono la notazione di Pringsheim:\noppure una notazione poco usata:\nMotivazione.\nIl concetto di frazione continua serve per soddisfare il bisogno di avere una rappresentazione \"matematicamente pura\" dei numeri reali. La pi\u00f9 nota tra le rappresentazioni, naturalmente, \u00e8 lo sviluppo decimale: in essa il numero \u03c0, per esempio, \u00e8 rappresentato dalla sequenza di interi (3, 1, 4, 1, 5, 9, 2, ...). Si dice che la sequenza di interi {\"a\"\"i\"} rappresenta il numero reale \"r\" se\ned ogni \"a\"\"i\" (eccetto eventualmente \"a\"0, che pu\u00f2 essere qualsiasi intero) \u00e8 un elemento dell'insieme {0, 1, 2, ..., 9}.\nQuesta rappresentazione soffre per\u00f2 di alcuni problemi, uno dei quali \u00e8 la presenza della costante arbitraria 10 nella formula precedente. Il 10 \u00e8 la base pi\u00f9 usata del nostro sistema di numerazione, ma la scelta \u00e8 arbitraria, in quanto altre basi sono comunque diffuse, per esempio la base 2 (binaria), la base 8 (ottale) o la base 16 (esadecimale). Un altro problema \u00e8 che molti numeri semplici non possono essere rappresentati in modo finito con questo sistema. Per esempio, il numero 1/3 \u00e8 rappresentato dalla sequenza infinita (0, 3, 3, 3, 3, ...).\nLe frazioni continue sono una rappresentazione dei numeri reali che risolve il primo problema e semplifica il secondo. Consideriamo come si pu\u00f2 descrivere un numero come 415/93, che fa all'incirca 4,4624. Ad una prima approssimazione, il risultato \u00e8 circa 4. A questo numero, dobbiamo aggiungere ancora un po', circa 1/2. Ma il 2 del denominatore non \u00e8 corretto, \u00e8 un po' pi\u00f9 di 2, circa 2 e 1/6; quindi 415/93 vale approssimativamente 4 + 1 /(2 + 1/6). Ma ancora, il 6 nel denominatore dell'ultima frazione non \u00e8 corretto; il denominatore corretto \u00e8 un po' pi\u00f9 di sei, per la precisione 6 + 1/7. Quindi 415/93 \u00e8 in realt\u00e0 4 + 1 /(2 + 1 /(6 + 1/7)). Questo valore \u00e8 esatto, e pu\u00f2 essere scritto con la notazione abbreviata [4; 2, 6, 7].\nLa rappresentazione dei numeri reali in termini di frazioni continue ha parecchie propriet\u00e0 utili:\nQuest'ultima propriet\u00e0 \u00e8 estremamente importante, e non \u00e8 vera per la rappresentazione decimale convenzionale. Troncando la rappresentazione decimale di un numero si ottiene un'approssimazione razionale di quel numero, ma di solito non una buona approssimazione. Per esempio, troncando 1/7 = 0,142857... in vari posti decimali, si ottengono approssimazioni quali 142/1000, 14/100 ed 1/10. Ma chiaramente l'approssimazione migliore \u00e8 \"1/7\" stesso. Troncando la rappresentazione decimale di \u03c0 si ottengono approssimazioni quali 31415/10000 e 314/100. La rappresentazione sotto forma di frazione continua di \u03c0 comincia con [3; 7, 15, 1, 292, ...]. Troncando questa rappresentazione si ottengono le eccellenti approssimazioni razionali di \u03c0 3, 22/7, 333/106, 355/113, 103993/33102, ... I denominatori di 314/100 e 333/106 sono quasi gli stessi, ma l'errore nell'approssimazione 314/100 \u00e8 diciannove volte pi\u00f9 grande dell'errore in 333/106. Come approssimazione di \u03c0 [3; 7, 15, 1] \u00e8 pi\u00f9 accurato di una parte per milione.\nCalcolo della rappresentazione delle frazioni continue.\nIl calcolo della frazione continua di un numero reale consiste nella ripetizione di due operazioni: prendere la parte intera di un numero e prendere il reciproco della sua parte frazionaria.\nOvvero, dato un numero reale \"r\", dette \"i\" la sua parte intera e \"f\" la sua parte frazionaria, si ha\nOra 1/\"f\" \u00e8 un numero maggiore di 1, e quindi si pu\u00f2 prendere la sua parte intera, e calcolare successivamente gli altri coefficienti. Se in un qualunque momento \"f\" \u00e8 0, l'algoritmo si ferma: questo avviene se e solo se \"r\" \u00e8 razionale.\nQuesto algoritmo \u00e8 adatto per i numeri reali, ma pu\u00f2 condurre a disastri numerici se implementato con numeri a virgola mobile (floating point), in quanto piccoli errori nella parte frazionaria possono creare, attraverso l'inversione, grandi differenze nel termine successivo. Invece, ogni numero floating point deve essere convertito in numero razionale (il denominatore \u00e8 una potenza di due sui computer moderni), da cui una variante dell'algoritmo euclideo pu\u00f2 essere usato per avere un risultato corretto.\nFrazioni continue finite e infinite, convergenze.\nOgni frazione continua finita \u00e8 un numero razionale, e ognuno di essi pu\u00f2 essere rappresentato mediante una frazione continua finita: la prima affermazione \u00e8 ovvia (semplificando la frazione continua si ottengono sempre numeri razionali), mentre la seconda deriva dall'applicazione dell'algoritmo euclideo. Questo permette anche di stabilire che ogni numero razionale ha precisamente due rappresentazioni in frazione continua, che differiscono solo per l'ultimo termine. Si ha infatti\nAd esempio, formula_8\nSe invece il numero \u00e8 irrazionale, la rappresentazione in frazione continua \u00e8 infinita e unica; viceversa, ogni frazione continua infinita rappresenta un numero irrazionale. Il modo rigoroso per trattare questa situazione \u00e8 considerare il limite delle frazioni continue troncate, che prendono il nome di \"convergenze\" o \"convergenti\": queste sono alternativamente pi\u00f9 grandi e pi\u00f9 piccole del numero originario, e la loro successione tende ad esso.\nAd esempio, per una frazione continua formula_9, le prime quattro convergenze (numerate da 0 a 3) sono:\nA parole, il numeratore della terza convergenza \u00e8 formato dal prodotto del numeratore della seconda convergenza con il terzo quoziente, aggiungendo il numeratore della prima convergenza. I denominatori si trovano in modo simile. In modo ricorsivo, posti formula_11 i numeratori e \nformula_12 i denominatori, si ha\nformula_13\ne quindi le convergenze possono essere espresse attraverso la formula\ndove i termini iniziali sono\nQuesto implica che, per ogni formula_17 positivo,\nUn'importante propriet\u00e0 lega i numeratori e i denominatori di due convergenze consecutive: si ha infatti\nQuesto implica che ogni convergenza \u00e8 ridotta ai minimi termini (perch\u00e9 se \"hn\" e \"kn\" avessero un divisore comune questo dovrebbe dividere anche formula_20, cio\u00e8 1, che \u00e8 impossibile); inoltre permette di riscrivere la frazione continua come una serie a segni alterni:\nLe convergenze si avvicinano l'una all'altra: ovvero, se \"xn\" \u00e8 l\"n\"-esima convergenza, e \"r\" &lt; \"s\" &lt; \"t\", allora\nApprossimazioni razionali.\nLa \"migliore approssimazione razionale\" a un numero reale \"x\" \u00e8 un numero razionale \"n\"\u2044\"d\", \"d\"\u00a0&gt;\u00a00, che ha la caratteristica di essere pi\u00f9 prossimo a \"x\" di qualunque altra approssimazione con un denominatore pi\u00f9 piccolo. La frazione continua semplice per \"x\" genera \"tutte\" le migliori approssimazioni per \"x\" in accordo a queste 3 regole:\nPer esempio, 0,84375 ha come frazione continua [0;1,5,2,2]. Sotto vi sono tutte le migliori approssimazioni razionali.\n\u00c8 possibile anche stimare quanto le convergenze siano vicine al numero originario: si ha infatti\nQuesta propriet\u00e0 (che include la monotonia dei denominatori) permette di creare algoritmi in cui la bont\u00e0 dell'approssimazione \u00e8 fissata dall'inizio.\nSviluppi infiniti.\nSviluppi periodici.\nJoseph-Louis Lagrange nel 1770 dimostr\u00f2 che un numero irrazionale ha uno sviluppo in frazione continua periodico se e solo se \u00e8 un irrazionale quadratico, ovvero se \u00e8 la soluzione di un'equazione polinomiale di secondo grado a coefficienti razionali. La frazione continua \u00e8 inoltre puramente periodica (ovvero periodica fin dall'inizio) se e solo se il suo coniugato algebrico \u00e8 compreso tra -1 e 0.\nLe frazioni continue delle radici quadrate degli interi liberi da quadrati hanno una forma particolare: si ha infatti\n(la barra superiore indica il periodo); pu\u00f2 essere o meno presente un termine centrale.\nPropriet\u00e0 \"tipiche\".\nSebbene qualsiasi successione di interi positivi sia lo sviluppo in frazione continua di un numero, esistono alcune propriet\u00e0 che valgono per quasi tutti i numeri reali, cio\u00e8 le cui eccezioni formano un insieme di misura nulla; queste implicano che i coefficienti, pur non rimanendo piccoli, non possono neppure essere molto grandi troppo frequentemente.\nPi\u00f9 di dettaglio, se \"f\"(\"n\") \u00e8 una funzione a valori interi tale che \"f\"(\"n\") &gt; 1 per ogni \"n\" e \nallora l'insieme di numeri reali tali che \"an\" &lt; \"f\"(\"n\") per ogni \"n\" (dove \"an\" \u00e8 l\"n\"-esimo termine della frazione continua) \u00e8 di misura nulla. Come caso particolare, questo implica che i numeri i cui quozienti parziali sono limitati formano un insieme di misura nulla (basta prendere \"f\"(\"n\") = \"N\", e poi prendere l'unione su tutti gli \"N\", che sono una quantit\u00e0 numerabile).\nSul lato opposto, il primo lemma di Borel-Cantelli pu\u00f2 essere usato per dimostrare che, se \"f\"(\"n\") &gt; 1 per ogni \"n\" e \nallora l'insieme dei numeri tali che \"an\" &gt; \"f\"(\"n\") infinitamente spesso ha misura nulla.\nUn'altra propriet\u00e0 interessante \u00e8 relativa alla media geometrica dei quozienti parziali: per quasi tutti i numeri reali, infatti, questa tende ad una costante, detta costante di Chin\u010din, indipendente dal numero di partenza; pi\u00f9 in generale, la media\n\u00e8 (per quasi tutti gli \"x\" e per \"p\" &lt; 1) indipendente dal numero di partenza. Il limite di \"Kp\", per \"p\" che tende a 0, \u00e8 la costante di Chin\u010din.\nAlcuni sviluppi particolari.\nGli sviluppi di alcuni numeri presentano strutture riconoscibili. Tra di essi vi sono alcune potenze di \"e\":\nquest'ultimo per \"n\" dispari; come casi particolari si hanno\nAltre formule riguardano la tangente e la tangente iperbolica:\ncon casi particolari\nEquazioni diofantee.\nLe frazioni continue possono essere usate per ottenere soluzioni esplicite di alcune equazioni diofantee: ad esempio il penultimo convergente alla frazione \"p/q\" fornisce un'identit\u00e0 di B\u00e9zout per \"p\" e \"q\", mentre le soluzioni dell'equazione di Pell\nsono fornite da alcuni convergenti alla frazione continua di formula_37. Legendre ide\u00f2 inoltre un metodo che permette di risolvere l'equazione\ndove \"p\" \u00e8 un primo nella forma 4\"k\" + 1, attraverso i convergenti alla frazione continua di formula_39."}
{"id": "301835", "revid": "1632387", "url": "https://it.wikipedia.org/wiki?curid=301835", "title": "Korpiklaani", "text": "I Korpiklaani sono un gruppo musicale folk metal finlandese fondato a Lahti. Il gruppo era conosciuto fino al 2003 con il nome di Shaman. Il termine \"korpiklaani\" significa letteralmente \"il clan della foresta\".\nBiografia.\nIl cantante Jonne J\u00e4rvel\u00e4, con l'idea di miscelare melodie folk finniche con sonorit\u00e0 metal, coinvolse nel progetto il violinista Jaakko Lemmetty (conosciuto con il soprannome di Hittavainen), il batterista Matti Johansson, il bassista Arto Tissari, il chitarrista Toni Honkanen e il percussionista Ali M\u00e4\u00e4tt\u00e4.\nAncora con il nome di Shaman, il gruppo pubblic\u00f2 nel 1999 il primo album, \"Idja\", e nel 2002 \"Sham\u00e1niac\". Nel 2003 usc\u00ec il terzo album, \"Spirit of the Forest\", con il nuovo nome della band, l'attuale Korpiklaani. Le sonorit\u00e0 folk vengono fuse con la \"humppa\", la danza tradizionale finlandese da cui attingono anche i Finntroll (con cui peraltro il cantante Jonne ha collaborato nell'album \"Jaktens Tid\").\nDue anni dopo viene pubblicato \"Voice of Wilderness\", che include la canzone \"Beer Beer\", rifacimento in inglese di \"Vuola lavlla\", contenuta in \"Sham\u00e1niac\". Poco dopo l'uscita dell'album si aggiunge il secondo chitarrista Kalle \"Cane\" Savij\u00e4rvi. Il quinto album dei Korpiklaani \u00e8 \"Tales along this Road\", pubblicato nel marzo 2006. Nell'agosto dello stesso anno partecipano al Wacken Open Air.\nNel luglio 2007 \u00e8 uscito il loro sesto album, \"Tervaskanto\". Nel marzo 2008 viene pubblicato \"Korven Kuningas\", dal quale viene estratto il singolo \"Keep on Galloping\". Vengono inoltre pubblicati due videoclip, di \"Mets\u00e4mies\" (il 17 gennaio 2008) e di \"Keep on Galloping\" (il 13 febbraio 2008).\nDel 2009 \u00e8 invece la pubblicazione dell'ottavo album \"Karkelo\", dal quale \u00e8 stato estratto il singolo \"Vodka\". Nell'ottobre 2010 il gruppo ha preso parte ad un tour europeo con gli Eluveitie, che ha toccato Polonia, Slovacchia, Ungheria, Austria, Croazia, Repubblica Ceca, Italia, Francia, Germania, Spagna e Bulgaria. La band ha partecipato anche al \"70000 Tons of Metal\", crociera che si \u00e8 tenuta a partire dal 24 al 29 gennaio 2011, partendo da Miami, Florida e terminando a Cozumel in Messico.\nIl 4 febbraio 2011 \u00e8 uscito l'album \"Ukon Wacka\", composto da 11 canzoni tutte in finlandese, e vi appare come ospite il cantante Tuomari Nurmio. Nel disco \u00e8 presente una canzone di tributo (\"P\u00e4\u00e4t pois tai hirteen\") al gruppo rock finlandese Peer G\u00fcnt.\nNel settembre 2011 il violinista Jaakko \"Hittavainen\" Lemmetty lascia la band dopo otto anni per motivi di salute. Viene successivamente sostituito dal giovane talento finlandese Teemu Eerola, il quale per\u00f2, solo dopo pochi mesi, abbandona anche lui la band perch\u00e9 non se la sente pi\u00f9 di suonare nei concerti live. Verso la fine del 2011 esce il singolo \"Mets\u00e4lle\", contenente l'omonima canzone che far\u00e0 parte del nuovo album \"Manala\" (che nel Kalevala \u00e8 il regno dei morti), uscito il 3 agosto 2012. Intanto, nel febbraio 2012 e dopo un paio di mesi senza violinista, i Korpiklaani annunciano l'entrata nel gruppo del violinista finlandese Tuomas Rounakari, il quale li seguir\u00e0 per i prossimi concerti e parteciper\u00e0 alla composizione del nuovo album. L'album Manala contiene inoltre una reinterpretazione della canzone \"Ievan Polkka\" di Hatsune Miku.\nNel 2013 il fisarmonicista Juho Kauppinen lascia la band dopo nove anni, i motivi furono smettere di suonare la fisarmonica e partecipare ai live per potersi dedicare allo studio privato della chitarra; viene sostituito da Sami Perttula."}
