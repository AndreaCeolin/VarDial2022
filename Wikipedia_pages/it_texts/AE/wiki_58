{"id": "321876", "revid": "2083832", "url": "https://it.wikipedia.org/wiki?curid=321876", "title": "Vincenzo Gallucci", "text": "Biografia.\nFamiglia e formazione.\nVincenzo Maria Gallucci nacque a Ferrara il 1\u00ba novembre 1935, primogenito di quattro figli, con il padre Mario Gallucci, medico originario di Marina di Gioiosa Ionica, e la madre Irene Longhini, laureata in Chimica e Farmacia, nata a Quistello in provincia di Mantova.\nL'infanzia del giovane Gallucci, nonostante i drammi della guerra, scorre tranquilla e gli studi procedono regolarmente. Il ragazzo promette bene e dopo la scuola elementare a San Giovanni del Dosso, avviene il trasferimento nel collegio \u201cSan Luigi dei Barnabiti\" di Bologna dove completa le scuole medie e il ginnasio Virgilio di Mantova.\nLa formazione universitaria di Gallucci alla Facolt\u00e0 di Medicina dell'Universit\u00e0 di Modena dura poco meno di cinque anni e si conclude con la laurea in Medicina e Chirurgia il 17 novembre 1959 con il punteggio a pieni voti cum laude, con la tesi dal titolo \"Alcune modificazioni biochimiche nella fatica muscolare dell'uomo\".\nL'inizio della carriera medica (1960-1964).\nA Padova entr\u00f2 in contatto con il professore Massimiliano Aloisi, facendogli d'assistente, e con il professor Pier Giuseppe C\u00e8vese che, dopo averlo convocato in Clinica, lo propose per la libera docenza in Chirurgia generale a Verona.\nNel 1960 entr\u00f2 come assistente volontario nell'Istituto di Patologia Chirurgica diretto dal dottor C\u00e8vese, dove rimase fino al 31 ottobre 1963 per collaborare in ricerche sulla biochimica del collagene in varie condizioni patologiche sperimentali. Contemporaneamente si iscrisse alla Scuola di specializzazione in Chirurgia Generale dell'Universit\u00e0 di Modena e inizi\u00f2 a interessarsi dei problemi connessi con gli interventi di cardiochirurgia, in special modo con le alterazioni indotte sulle componenti del sangue nel corso della circolazione extracorporea. Nel 1963 si trasfer\u00ec in Francia e per due mesi si trov\u00f2 nel Dipartimento di Cardiochirurgia dell'H\u00f4pital Broussais di Parigi diretto dal professor Charles Dubost, poi al suo ritorno partecip\u00f2 attivamente al lavoro organizzativo del Centro di Cardiochirurgia dell'Istituto di Patologia Chirurgica.\nL'avventura americana (1964-1969).\nNel 1964 sostenne con successo l'esame dell'Educational Commission for Foreign Medical Graduates (ECFMG) per il riconoscimento della sua laurea in Medicina e Chirurgia da parte delle autorit\u00e0 mediche degli Stati Uniti: inizi\u00f2 cos\u00ec la sua avventura americana.\nOttenne dal primo luglio 1964 un \"fellowship\" in \"Thoracic e cardiovascular surgery\" al Department of Thoracic Surgery al Charlotte Memorial Hospital, Carolina del Nord. Nello stesso dipartimento ottenne, poi, il posto di resident in Thoracic Surgery per due anni, dal primo luglio 1965 al 30 giugno 1967. Qui partecip\u00f2 alle ricerche sperimentali sul by-pass parziale e totale del cuore destro, sugli aneurismi dell'aorta, sulla chirurgia delle carotidi.\nNel 1967 ottenne il posto di \"Resident\" in chirurgia alla \"Bayor University School of Medicine\" di Houston, in Texas, nel dipartimento diretto dal professor Michael E. DeBakey.\nRientr\u00f2 in Italia nell'aprile del 1968 per sostenere gli esami di abilitazione alla libera docenza in Patologia generale.\nIl ritorno definitivo in Italia (1969-1991).\nNel gennaio 1969 si trasfer\u00ec definitivamente in Italia dove gli venne assegnato un posto di ruolo, effettivo dal 16 agosto 1969, nel \"Centro di Cardiochirurgia\" della \"Clinica Chirurgica\" dell'Universit\u00e0 di Padova diretta dal professor C\u00e9vese.\nNell'anno accademico 1970-1971 ottenne l'incarico all'insegnamento in Chirurgia Cardiovascolare all'Universit\u00e0 di Padova, sede di Verona e successivamente, fino al 1991, anno della sua morte, nella sede di Padova.\nNel 1971 consegu\u00ec la specializzazione in Chirurgia Toracica all'Universit\u00e0 di Bologna e l'abilitazione alla libera docenza in \"Clinica Chirurgica\".\nNella sessione di esami del 1970 per Primari Ospedalieri, Vincenzo Gallucci ottenne l'idoneit\u00e0 a primario di Chirurgia Generale, mentre consegu\u00ec l'idoneit\u00e0 a primario di Chirurgia nella sessione successiva, quella del 1971-1972. Sempre nel 1972 ottenne la specializzazione in Cardioangiochirurgia all'Universit\u00e0 di Torino. In quello stesso anno l'Universit\u00e0 di Padova gli riconobbe le funzioni primariali al Centro di cardiochirurgia. Dal 16 agosto 1972 divenne Aiuto di ruolo alla Clinica Chirurgica dell'Universit\u00e0 di Padova.\nNel 1973 e poi nel 1977 gli furono confermate definitivamente le abilitazioni alla libera docenza in Patologia generale e in \"Clinica Chirurgica Generale e Terapia Chirurgica\". Nel concorso alla cattedra in Chirurgia Toracica all'Universit\u00e0 di Catania ottenne la qualifica di Maturo. Relatore di numerosi congressi di Chirurgia Generale, Toracica, d'Urgenza e Cardiovascolare, present\u00f2 comunicazioni in innumerevoli congressi in Europa, Stati Uniti e Giappone. Fu titolare di corsi di insegnamento nelle Scuole di Specializzazione in Chirurgia Generale, Chirurgia Pediatrica, Chirurgia Cardiaca e Cardiologia all'Universit\u00e0 di Padova e alla Scuola di Specializzazione in Chirurgia Toracica all'Universit\u00e0 di Bologna. Dal 1979 fu membro dell\"'American Society of Thoracic Surgeons\".\nNel corso della sua carriera svolse quasi novanta conferenze a Societ\u00e0 mediche e chirurgiche. Fu, inoltre, autore di circa duecento lavori sperimentali e clinici, di cui sessanta pubblicati su riviste straniere.\nIl primo intervento di trapianto del cuore in Italia.\nPreparativi e complicazioni burocratiche.\nNel 1978 Vincenzo Gallucci fu il primo chirurgo operante in Italia a chiedere al ministero della Sanit\u00e0 di poter eseguire trapianti cardiaci. Nel settembre del 1985 il quotidiano \"Il Mattino di Padova\" pubblic\u00f2 un'inchiesta sul problema dei trapianti di cuore e sulle otto \u00e9quipe in attesa dell'autorizzazione, nella cui intervista rilasciata dal professor Gallucci si percepisce il clima di attesa del prossimo evento:\nL'operazione.\nNell'Ospedale regionale \"Ca' Foncello\" di Treviso fu prelevato il cuore per il primo trapianto avvenuto in Italia.\nNel 1985, un ragazzo di 18 anni, Francesco Busnello, fu ricoverato dall'8 novembre nel reparto rianimazione di neurochirurgia diretto dal prof. Carteri. Alle 11:00 del mattino del 12 novembre era entrato in coma profondo irreversibile e dal quel momento il suo encefalogramma era rimasto piatto. Trascorse le 12 ore previste dalla legge, la speciale commissione indicata nel decreto firmato dal ministro per la Sanit\u00e0 Degan, avendo costatato che per il tempo prescritto l'encefalogramma era rimasto piatto, stabil\u00ec che si poteva dichiarare sopravvenuta morte: poco pi\u00f9 tardi ebbe inizio l'intervento per il prelievo del cuore e dei reni di Francesco Busnello, autorizzato dai familiari del giovane; il corpo del ragazzo fu trasferito alla sala operatoria della terza divisione chirurgica, diretta dal prof. Gaetano D'Ambrosio, dove il prof. Vincenzo Gallucci arriv\u00f2 nel frattempo da Padova, portando con s\u00e9 il contenitore a tenuta stagna con una soluzione mantenuta a + 4\u00a0\u00b0C, destinata al trasporto del cuore da Treviso a Padova.\nL'operazione di prelievo del cuore di Francesco Busnello sub\u00ec immediatamente un rallentamento a causa di un problema sopravvenuto non appena i chirurghi cominciarono il loro lavoro: il giovane donatore, infatti, present\u00f2 una emoglobina piuttosto bassa e di conseguenza si manifest\u00f2 una difficolt\u00e0 della circolazione dell'ossigeno nel sangue, difficolt\u00e0 che fece soffrire tutto l'organismo, e principalmente il muscolo cardiaco. Dopo un rapido consulto con colleghi statunitensi sul problema dell'anemia insorto all'inizio dell'operazione, i sanitari decisero di prelevare dal corpo di Francesco Busnello solo il cuore, rinunciando al trapianto dei reni.\nL'intervento di trapianto venne effettuato nella notte tra il 13 e il 14 novembre del 1985, presso l'Ospedale Civile di Padova (attuale Azienda Ospedaliera di Padova).\nIl prof. Gallucci entr\u00f2 nel reparto di cardiochirurgia da una porta secondaria e si rec\u00f2 subito nella sala operatoria, dove Ilario Lazzari era gi\u00e0 pronto per ricevere il nuovo organo e i medici della squadra avevano gi\u00e0 provveduto ad aprire il torace del paziente, in modo da evitare ogni possibile tempo morto.\nDecorso post-operatorio.\nIl 18 novembre 1985 Ilario Lazzari fece la sua prima intervista, aiutato dal professor Vincenzo Gallucci che gli tenne il microfono. Il primo trapianto di cuore in Italia dur\u00f2 in totale appena tre ore. Alle 7 del mattino del 14 novembre 1985 il nuovo cuore infilato nel petto di Ilario funziona perfettamente, consentendo di tornare alla circolazione normale. Il decorso post-operatorio del falegname di Vigonovo non si dimostra semplicissimo. Quattro fialette rosse, contenenti un siero antilinfocitario prodotto iniettando linfociti umani nei cavalli e inviati da Charles Bibier da Stanford, producono a Ilario una reazione allergica. Lazzari fu anche costretto a un successivo ricovero al Policlinico di Milano per una epatite. Probabilmente \u00e8 qui, oppure successivamente quando torna per un ulteriore ricovero al Policlinico di Padova, che gli fu praticata una trasfusione con sangue infetto. Insieme a lui, a essere colpita dal virus dell'AIDS (HIV), anche una ragazza. Le sacche hanno l'identica provenienza, il Centro Trasfusionale di Milano da dove arrivarono, ma anche da Verona, gran parte delle donazioni per l'ospedale di Padova. Ilario Lazzari morir\u00e0 il 12 giugno 1992 a causa di una grave infezione broncopolmonare causata dall'AIDS. \nIl primo doppio intervento in Europa.\nL'operazione.\nIl 16 febbraio 1986 un cardiologo di Taranto invi\u00f2 a Padova un paziente complesso, Francesco Scarpetta, di 44 anni, di origine pugliese, da circa un mese ricoverato in gravi condizioni nel reparto di cardiochirurgia con precedenti infarti al miocardio multipli, un cuore non pi\u00f9 rivascolarizzabile e un'irreversibile insufficienza della funzione renale. Nel 1984 un infarto lo aveva lasciato vivo, dopo diciassette giorni di coma.\nSu Scarpetta, qualche settimana dopo, furono trapiantati un cuore e un rene prelevati nel corso della notte al Policlinico di Milano da una donna di 29 anni, morta per un'emorragia cerebrale. Fu il primo trapianto cuore-reni eseguito in Europa, un grande successo tecnico e organizzativo di due \u00e8quipe: quella cardiochirurgica del professor Vincenzo Gallucci e quella trevigiana del professor Tommaso Tommaseo, che ha inserito il rene nuovo.\nDecorso post operatorio.\nUndici ore dopo l'intervento, Francesco Scarpetta usc\u00ec dalla sala operatoria, addormentato e intubato. Il torace gli era stato chiuso solo superficialmente, perch\u00e9 esisteva qualche problema di adattabilit\u00e0, tanto che solo giorni dopo vennero suturati anche gli strati sottocutanei.\nI medici non si sbilanciarono sul decorso post-operatorio. Successivamente Scarpetta fin\u00ec nelle mani dell'immunologo, il professor Gasparotto e per due mesi fu ricoverato a Padova.\nMorte.\nIl 10 gennaio 1991, mentre Gallucci ritornava da Bergamo, dopo un intervento chirurgico venne coinvolto in un incidente stradale l'autostrada Autostrada A4 alle 21:45. Il professore si trovava a bordo di una Mercedes insieme ai colleghi Giovanni Stellin e Ugo Livi. Alla progressiva chilometrica 68+800 Stellin perse il controllo dell'auto e la Mercedes collise violentemente con la parte anteriore contro il sicurvia metallico posto ai margini del piano viabile. Gallucci mor\u00ec sul colpo, mentre i due collaboratori riportarono numerose fratture. Secondo la perizia di Piero Pasqualetto, il conducente Giovanni Stellin non percep\u00ec una ruota sgonfia dell'autovettura a causa della mancanza di idroguida, un sistema che permette di correggere la traiettoria a vettura dritta.\nRiconoscimenti.\nDecine gli attestati di stima nel lungo carteggio che si trovano nell'archivio storico professionale del professor Gallucci. E le firme sono quelle dei maggiori protagonisti della cardiochirurgia mondiale, come JJ. G. Cannon, I. W. Rankin, Paul W. Sanger, B. L. Galusha, Michael E. DeBakey, Francis Robiscek, Aldo Castaneda, Harold V. Liddle, Thomas D. Bartley, Quentin R. Stiles.\nScrisse il professor C\u00e9vese nella relazione del luglio 1979:\nIl Centro di Cardiochirurgia dell'Azienda Ospedaliera di Padova \u00e8 dedicato alla sua memoria e racchiude al suo interno gli istituti di Cardiochirurgia, di Cardiochirurgia Pediatrica e di Cardiologia, rispettivamente diretti dai professori Gino Gerosa, Giovanni Stellin e Sabino Iliceto.\nClaudio Villa ebbe una smisurata ammirazione per il cardiochirurgo mantovano, dovuta al grande successo conseguente la riuscita del primo trapianto di cuore. Lo stesso, in quei giorni, dichiar\u00f2 ai giornali che nel momento della morte avrebbe donato il suo cuore proprio a Vincenzo Gallucci.\nAlla presenza delle massime autorit\u00e0 cittadine e accademiche, oltre che ai figli di Gallucci, venne intitolato un tratto di via Cesare Battisti a Padova, che inizia dall'incrocio con via Ospedale e che si conclude nel parco Treves, al professor Vincenzo Gallucci."}
{"id": "321877", "revid": "767487", "url": "https://it.wikipedia.org/wiki?curid=321877", "title": "Scatto mortale - Paparazzi", "text": "Scatto mortale - Paparazzi (\"Paparazzi\") \u00e8 un film del 2004 diretto da Paul Abascal, e interpretato da Cole Hauser, Tom Sizemore e Dennis Farina.\nTrama.\nHollywood, il giovane attore Bo Laramie acquista una certa notoriet\u00e0 dopo il successo del suo ultimo film d'azione. Dovr\u00e0 per\u00f2 convivere con il peso della stampa scandalistica e dei paparazzi che iniziano a pressarlo pesantemente, accrescendo la sua preoccupazione soprattutto per la privacy della sua famiglia. In un crescendo di rabbia, Bo cerca di mantenere il controllo ricorrendo a una terapia psicanalitica ma, dopo l'incidente che subisce con i familiari, provocato dall'invadenza dei fotografi, il piccolo della famiglia rischia di morire. Bo, dopo l'ultimo scatto di uno dei fotografi (che cinicamente hanno fatto pubblicare le stesse foto dell'incidente), decide di vendicarsi."}
{"id": "321880", "revid": "339392", "url": "https://it.wikipedia.org/wiki?curid=321880", "title": "Ministero dell'Ambiente", "text": ""}
{"id": "321881", "revid": "52076", "url": "https://it.wikipedia.org/wiki?curid=321881", "title": "Palazzo di Vetro", "text": ""}
{"id": "321883", "revid": "125296424", "url": "https://it.wikipedia.org/wiki?curid=321883", "title": "Arcidiocesi di Salerno-Campagna-Acerno", "text": "Larcidiocesi di Salerno-Campagna-Acerno () \u00e8 una sede metropolitana della Chiesa cattolica in Italia appartenente alla regione ecclesiastica Campania. Nel 2020 contava 547.000 battezzati su 548.900 abitanti. \u00c8 retta dall'arcivescovo Andrea Bellandi.\nPatroni.\nI santi patroni dell'arcidiocesi sono:\nAltri santi di cui si fa particolare memoria sono: san Felice presbitero, i santi Fortunato, Gaio e Ante, e il santo pontefice papa Gregorio VII.\nTerritorio.\nL'arcidiocesi di Salerno-Campagna-Acerno comprende comuni appartenenti a due province della Campania:\nSede arcivescovile \u00e8 la citt\u00e0 di Salerno, dove si trova la cattedrale di Santa Maria degli Angeli e San Matteo Apostolo. A Campagna e ad Acerno sorgono due concattedrali dedicate rispettivamente a Santa Maria della Pace e a San Donato.\nIl territorio si estende su 1.398\u00a0km\u00b2 ed \u00e8 suddiviso in 162 parrocchie, raggruppate in 11 foranie: Salerno est, Salerno ovest-Ogliara, Battipaglia-Olevano, Buccino-Caggiano, Calvanico-Baronissi-Pellezzano, Campagna-Colliano, Eboli, San Severino-Siano-Bracigliano-San Giorgio, Montecorvino-Pontecagnano-Acerno, Montoro-Solofra, San Cipriano-Giffoni.\nProvincia ecclesiastica.\nLa provincia ecclesiastica di Salerno-Campagna-Acerno comprende le seguenti suffraganee:\nStoria.\nL'odierna circoscrizione ecclesiastica \u00e8 frutto dell'unione, attuata nel 1986, dell'arcidiocesi di Salerno con le diocesi di Campagna e di Acerno.\nArcidiocesi di Salerno.\nRisale agli inizi dell'era cristiana la diffusione del cristianesimo a Salerno, attestato a partire dal III secolo secondo il \"Chronicon Salernitanum\" (seconda met\u00e0 del X secolo), a cui si deve la testimonianza pi\u00f9 antica del culto dei martiri salernitani Fortunato, Gaio e Ante.\nIncerta \u00e8 l'origine della diocesi. La tradizione tramanda i nomi di alcuni santi vescovi salernitani vissuti nei primi secoli, Bonosio, Grammazio, Vero e Valentiniano. Tuttavia il primo vescovo storicamente documentato \u00e8 Gaudenzio, presente al sinodo romano del 499. Il vescovo Asterio (o Eusterio) fu legato pontificio al sinodo di Costantinopoli del 536 e in seguito fu destinatario di una lettera di papa Pelagio I (556-561). Nel VII secolo sono noti i vescovi Gaudioso, vissuto all'epoca del passaggio dalla dominazione greca a quella longobarda, e Luminoso, che prese parte al concilio lateranense del 649. Tra il 774 ed il 787 \u00e8 documentato il vescovo Rodoperto.\nNella lettera di papa Pelagio I \u00e8 fatta menzione del primo monastero noto di Salerno, dedicato ai santi martiri Crisante e Daria e fondato dall'abate Vindimio nei pressi delle mura della citt\u00e0. Nell'VIII secolo i Longobardi fondarono il primo monastero femminile, dedicato a san Giorgio.\nNel 646 Salerno venne conquistata dai Longobardi e nel 774, con il principe Arechi II, divent\u00f2 la capitale del ducato di Benevento; un secolo dopo, nell'851, la frammentazione del ducato beneventano port\u00f2 alla nascita del principato di Salerno. Fu questo il periodo aureo per la citt\u00e0 e la diocesi, che nel X secolo fu elevata al rango di sede metropolitana.\nInfatti, in una data imprecisata fra aprile e ottobre 983 Amato I divenne arcivescovo di Salerno, e in due bolle papali del 994 e del 1012 sono citate le diocesi suffraganee della nuova sede metropolitana: Paestum, Acerenza, Nola, Bisignano, Malvito, Cosenza e Conza. Nel 1058 sono annoverate fra le suffraganee di Salerno anche Martirano, Marsico, Policastro e, per la prima e unica volta, Cassano.\nTra i principali arcivescovi, \u00e8 da citare Alfano I, nominato nel 1058, che con l'aiuto del duca normanno Roberto il Guiscardo, eresse l'attuale cattedrale. Ad Alfano si deve, su mandato del papa, l'erezione delle diocesi di Sarno, di Nusco e di Acerno, che divennero nuove suffraganee. Durante il suo episcopato, fu accolto a Salerno in esilio papa Gregorio VII, che consacr\u00f2 la nuova cattedrale. Ad Alfano I inoltre \u00e8 attribuita la ricognizione e la sistemazione delle reliquie dell'apostolo Matteo sotto l'altare maggiore della cripta della cattedrale.\nIl 20 luglio 1098, in forza della bolla \"Singulare semper\" di papa Urbano II, all'arcivescovo Alfano II e ai suoi successori fu concesso il titolo di primate, anticamente riservato al massimo prelato della Chiesa nelle singole realt\u00e0 nazionali. Originariamente i diritti primaziali di Salerno si estendevano alle arcidiocesi di Conza e di Acerenza e alle loro suffraganee: \"\u00abTibi tuis que successoribus super Consanam et Acheruntinam ecclesias et earum suffraganeos primatum gerere ex Apostolicae Sedis liberalitate concedimus\u00bb\". Questo titolo viene mantenuto ancora oggi, anche se la sua funzione \u00e8 puramente onorifica.\nTra i successivi arcivescovi si ridordano: Romualdo II Guarna (1153-1181), studioso, mecenate e diplomatico; Niccol\u00f2 d'Aiello (1181-1221), che fu deportato in Germania per essersi schierato con Tancredi contro l'imperatore Enrico VI di Svevia; Cesario d'Alagno (1225-1263), che favor\u00ec la diffusione del francescanesimo nell'arcidiocesi.\nDurante la dominazione aragonese (1442-1503), si distinse il vescovo Giovanni d'Aragona, che a nove anni divenne abate commendatario della Santissima Trinit\u00e0 di Cava e a undici di quella di Montevergine; nel 1483 fu nominato amministratore apostolico di Salerno. Nel 1484 celebr\u00f2 un sinodo i cui atti sono giunti fino a noi e permettono di avere un quadro della situazione religiosa, sociale e civile dell'arcidiocesi alla fine del XV secolo.\nL'inizio del Cinquecento \u00e8 caratterizzato da una serie di arcivescovi che non misero quasi mai piede in arcidiocesi, ma che la governarono tramite i vicari generali i quali, su mandato dei prelati, effettuarono le visite pastorali. Nel 1525 fu eretta la diocesi di Campagna con territorio di smembrato da quello di Salerno. Il concordato del 29 giugno 1529 garant\u00ec al re di Napoli il diritto di presentazione degli arcivescovi di Salerno.\nDopo decenni, il primo arcivescovo a risiedere stabilmente a Salerno fu l'agostiniano Girolamo Seripando (1564-1563), cardinale, tra i pi\u00f9 importanti delegati alla terza sessione del concilio di Trento; nel 1554 celebr\u00f2 un sinodo e tre anni dopo inizi\u00f2 a riformare, non senza difficolt\u00e0, il capitolo della cattedrale. All'arcivescovo Gaspar Cervantes de Gaete (1564-1568) si deve l'istituzione del seminario diocesano, affidato nel 1635 ai Gesuiti, e l'attuazione delle principali direttive del concilio tridentino, opera nella quale si impegnarono anche i suoi successori.\nNel Settecento l'arcidiocesi vide l'arrivo nel 1735 dei redentoristi, congregazione fondata da sant'Alfonso Maria de' Liguori e dedita soprattutto alle missioni popolari, la cui diffusione nel territorio di Salerno fu favorita dagli arcivescovi Fabrizio de Capua (1730-1738) e Casimiro Rossi (1738-1758).\nAgli inizi dell'Ottocento Salerno aveva otto diocesi suffraganee: Acerno, Campagna, Capaccio, Marsico, Nocera, Nusco, Policastro e Sarno.\nIl 27 giugno 1818 in forza della bolla \"De utiliori\" di papa Pio VII la diocesi di Acerno fu data in amministrazione perpetua agli arcivescovi \"pro tempore\" di Salerno, che assunsero da quel momento il titolo di \"arcivescovi di Salerno e amministratori perpetui di Acerno\". Con la stessa bolla, Salerno perse le suffraganee di Campagna e Sarno; nel 1850 entr\u00f2 a far parte della provincia ecclesiastica salernitana la diocesi di Diano.\nNel 1849 l'arcivescovo Marino Paglia accolse in citt\u00e0 papa Pio IX, che visit\u00f2 la cattedrale, il seminario ed il monastero di San Giorgio, fermandosi poi a colazione in episcopio.\nQuando Giuseppe Garibaldi giunse a Salerno (6 settembre 1860), l'arcivescovo Antonio Salomone dovette fuggire di notte per rifugiarsi prima a Napoli e poi a Roma, poich\u00e9 era stato accusato di non aver cantato il \"Te Deum\" per le vittorie garibaldine; sottoposto a processo venne prosciolto, perch\u00e9 alcuni testimoni giurarono che il prelato era a letto ammalato.\nIl 4 marzo 1877 la Santa Sede elesse arcivescovo Valerio Laspro, che era vescovo di Lecce. Il governo italiano rifiut\u00f2 l'exequatur, rivendicando il diritto di presentazione che era stato concesso alla Corona di Napoli. A queste pretese la Santa Sede obiett\u00f2 che i concordati con gli stati preunitari erano stati abrogati con l'unit\u00e0 nazionale. La causa civile termin\u00f2 con la sentenza del 13 marzo 1879, favorevole alla Santa Sede. Dopo due anni l'arcivescovo pot\u00e9 accedere al palazzo arcivescovile, che gli era stato negato dall'autorit\u00e0 civile.\nNel 1968 l'arcivescovo Demetrio Moscato fond\u00f2 l'Istituto diocesano di Cultura Teologica, trasformato in Istituto Superiore di Scienze Religiose con decreto della Congregazione per l'educazione cattolica del 15 luglio 1986.\nIl 4 agosto 1973 l'arcivescovo Gaetano Pollio venne nominato anche vescovo di Campagna, unendo cos\u00ec le due sedi \"in persona episcopi\".\nNel 1979 l'arcidiocesi cedette le parrocchie di Casali e di Materdomini alla diocesi di Nocera Inferiore. Nello stesso anno fu rivista e ampliata la provincia ecclesiastica salernitana, che arriv\u00f2 a comprendere le seguenti sedi: Acerno, Diano (Teggiano), Nocera, Policastro, Vallo della Lucania, Amalfi, Campagna, Cava, Sarno e l'abbazia territoriale della Santissima Trinit\u00e0.\nLe sedi unite.\nIl 30 settembre 1986 in forza del decreto \"Instantibus votis\" della Congregazione per i Vescovi le tre sedi di Salerno, Campagna e Acerno sono state unite con la formula \"plena unione\" e la nuova circoscrizione ecclesiastica sorta dall'unione ha assunto il nome di \"arcidiocesi di Salerno-Campagna-Acerno\".\nL'attuale configurazione territoriale \u00e8 frutto delle modifiche attuate nel 1988 (annessione delle parti del comune di Salerno che appartenevano all'arcidiocesi di Amalfi-Cava de' Tirreni) e nel 1998 (cessione di dieci parrocchie alla diocesi di Avellino).\nIl 4 settembre 1999 fu inaugurato da papa Giovanni Paolo II il seminario metropolitano, destinato a provvedere alla formazione degli aspiranti al sacerdozio provenienti dalle diocesi della provincia ecclesiastica salernitana. Il precedente seminario arcivescovile era stato adibito dall'arcivescovo Guerino Grimaldi a sede del museo \"San Matteo\", dell'archivio e della biblioteca.\nStatistiche.\nL'arcidiocesi nel 2020 su una popolazione di 548.900 persone contava 547.000 battezzati, corrispondenti al 99,7% del totale.\nIstituti religiosi presenti in diocesi.\nNel 2013 contavano case in diocesi i seguenti istituti religiosi:"}
{"id": "321884", "revid": "287204", "url": "https://it.wikipedia.org/wiki?curid=321884", "title": "Episodi di Streghe (serie televisiva 1998) (prima stagione)", "text": "Gli antagonisti principali sono Rex e Hannah nella prima parte della stagione, Tempus e Rodriguez nella seconda parte.\nAl termine di questa stagione Ted King lascia la serie.\nIl Libro delle Ombre.\nTrama.\nDopo la morte della loro nonna, Prue, Piper e Phoebe Halliwell vivono da sole nella villa vittoriana appartenuta alla loro famiglia da generazioni. La sorella pi\u00f9 piccola, Phoebe, decide di trasferirsi a New York e \u201cfuggire\u201d dalla casa e dalle sorelle. La storia comincia circa sei mesi dopo il tragico evento. Phoebe, dopo aver perduto il lavoro, decide di tornare a San Francisco, dalle sorelle, ma l'accoglienza della pi\u00f9 grande, Prue, non \u00e8 delle pi\u00f9 calorose. Intanto, gli ispettori Andy Trudeau e Darryl Morris stanno indagando su strani casi di giovani donne uccise. Una sera, grazie al messaggio magico di un vecchio Quadrante degli Spiriti, Phoebe scopre nella soffitta della casa un libro di stregoneria chiamato Libro delle Ombre. Incuriosita da quell'oggetto, Phoebe legge l'incantesimo riportato in prima pagina e inavvertitamente avvera la profezia secondo la quale tre grandi streghe, ovvero le sorelle Halliwell, Prue, Piper e Phoebe, riceveranno i loro poteri magici che useranno per combattere le forze del male. Prue guadagna il potere della telecinesi, Piper il potere della stasi molecolare, ovvero di bloccare la materia, mentre Phoebe il potere della premonizione. Grazie ai loro poteri, che impareranno pian piano ad usare, le tre sorelle scoprono che l'assassino che sta uccidendo le giovani donne di San Francisco \u00e8 uno stregone malvagio che desidera impossessarsi dei poteri magici delle streghe. Lo stregone si chiama Jeremy Burns ed \u00e8 anche il fidanzato di Piper. Mettendo per la prima volta alla prova il loro coraggio, Prue, Piper e Phoebe riescono a sconfiggere Jeremy e ristabilire momentaneamente l'ordine. Gli eventi accaduti fanno riavvicinare Prue e Andy che in passato avevano avuto una storia d'amore. Prue, Piper e Phoebe capiranno che le loro vite sono cambiate, che sono persone nuove con una grande responsabilit\u00e0 sulle spalle.\nMisteriose scomparse.\nTrama.\nMentre le sorelle Halliwell stanno sperimentando i loro nuovi poteri magici, il demone Javna assume le sembianze del fotografo Stefan per attirare giovani ragazze; il suo scopo \u00e8 nutrirsi della loro giovinezza. Tra le sue vittime c'\u00e8 anche Phoebe che, affascinata dal suo potere premonitore che le fa capire le intenzioni dei suoi corteggiatori, accetta di fare il servizio fotografico per Stephen. Quando tuttavia Stephen rivela la sua vera identit\u00e0 demoniaca, Prue e Piper arrivano appena in tempo per salvare la sorella pi\u00f9 piccola: recitando un incantesimo trovato sul Libro delle Ombre riescono a distruggere il demone Javna.\nIntanto, Piper (che adesso lavora al ristorante Quake) \u00e8 spaventata dai suoi poteri di strega e teme di essere fulminata come accadeva alle streghe del Medioevo quando entravano in una chiesa; ma Padre Williams la rassicurer\u00e0 dicendole che \u00e8 sempre stata una persona buona.\nInfine, Prue trova lavoro alla casa d'aste Buckland, gestita da Rex Buckland e Hannah Webster che sembrano molto interessati ad assumerla. E in effetti, anche loro nascondono un segreto.\nL'anello magico.\nTrama.\nNella casa di fronte a villa Halliwell, si trasferisce un nucleo di tre giovani fratelli (due maschi: Marshall, Fritz e una femmina: Cynda), ma alcuni fatti strani accadono dopo la festa del loro benvenuto.\nVictor Halliwell (il cui vero cognome si scoprir\u00e0 due anni dopo essere Bennett), intanto, arriva in citt\u00e0 e cerca di mettere in guardia le tre figlie nei confronti dei nuovi dirimpettai, mostrando loro un anello magico che lo protegge dai sortilegi e rivelando loro di essere a conoscenza del loro segreto magico. Ma i rancori del passato, alimentati dal fatto che Victor abbandon\u00f2 le figlie e la moglie pochi mesi dopo la nascita di Phoebe, impediscono soprattutto a Prue di fidarsi del padre.\nMa le parole del padre si rivelano vere: i tre vicini sono demoni-trasformisti il cui obiettivo \u00e8 rubare il Libro delle Ombre. Poich\u00e9 il Libro non pu\u00f2 abbandonare villa Halliwell a meno che una delle tre sorelle lo porti fuori di propria spontanea volont\u00e0, i demoni-trasformisti ingaggiano Victor per ingannare le sorelle Halliwell. A sua volta tuttavia, Victor inganna i tre stregoni malvagi e con l'aiuto dell'anello magico e di un incantesimo delle tre sorelle, i tre demoni vengono sconfitti.\nNonostante i rapporti tra Victor e le tre sorelle si siano addolciti, l'uomo lascia di nuovo San Francisco, consapevole del fatto che gli errori del passato sono difficili da cancellare.\nUn amore ultraterreno.\nTrama.\nNel giorno del suo ventitreesimo compleanno, il giovane Mark viene ucciso da una banda di criminali ed il suo cadavere non trova degna sepoltura. L'anima di Mark \u00e8 in pericolo, infatti, se nessuno seppellir\u00e0 il suo corpo, il demone infernale che lo insegue lo imprigioner\u00e0 negli inferi per l'eternit\u00e0. Mark, allora, sotto forma di fantasma, vaga per San Francisco alla ricerca di una persona che riesca a vederlo e ad aiutarlo.\nMark incontra Piper che, essendo una strega, riesce a vederlo. La storia di Mark colpisce molto Piper e tra i due - tra un fantasma e una strega - nasce un amore ultraterreno che tuttavia non potr\u00e0 avere un seguito. Infatti, dopo aver incastrato la banda di criminali e aver fatto desistere il demone infernale dal prendere l'anima di Mark, essendo solo una vittima innocente, Piper deve dire addio per sempre a Mark che adesso pu\u00f2 trovare pace nell'aldil\u00e0.\nNel frattempo, Prue scopre Andy a cena con la sua ex-moglie, ma dopo una furiosa litigata Prue decide di perdonarlo. Prue \u00e8 consapevole, infatti, che il segreto di Andy sulla sua ex-moglie non \u00e8 niente in confronto al grande segreto che lei stessa nasconde a lui. Prue, inoltre, dopo aver riscoperto grazie alle parole di Mark il valore del compleanno, \u00e8 felice per la festa a sorpresa che le sue sorelle le hanno organizzato.\nInfine, Phoebe, alla ricerca di soldi per comprare un regalo di compleanno alla sorella, trova lavoro come medium. Ci\u00f2 che pi\u00f9 l'aggrada, tuttavia, non il fatto di guadagnare del denaro con i suoi poteri (cosa che capisce essere moralmente sbagliata), bens\u00ec il fatto di poter salvare un uomo dopo aver ricevuto una premonizione sulla sua imminente morte.\nL'uomo dei sogni.\nTrama.\nPer la prima volta le tre sorelle si trovano a dover fronteggiare una minaccia non demoniaca. Un essere umano, costretto su una sedia a rotelle, dopo lunghi anni di ricerche scientifiche, ha scoperto il modo per penetrare nei sogni delle altre persone e rendere reale ci\u00f2 che accade durante il sonno. Quando una donna respinge le sue avance, quindi, la uccide in sogno e la donna viene ritrovata morta nel proprio letto.\nAnche Prue, frastornata dal carico di lavoro e confusa per la storia d'amore con Andy, trova i suoi sogni violati da questo maniaco, dopo aver rifiutato un suo invito. Cerca di affrontarlo in sogno o di evitare di addormentarsi, ma l'uomo sembra avere una grande potere su di lei. Infine, incoraggiata dalle sue sorelle, Prue riesce ad attivare i suoi poteri magici anche nel sogno e ad uccidere l'uomo con la sua stessa tecnica.\nIntanto, Phoebe convince Piper (ancora scossa per la storia d'amore avuta con il demone Jeremy) a recitare un incantesimo d'amore che faccia trovare loro un compagno perfetto. Quando l'incantesimo si rivela troppo potente e i loro nuovi corteggiatori diventano eccessivamente possessivi, annullano l'effetto dell'incantesimo e capiscono che la magia non \u00e8 uno scherzo.\nPatto con il diavolo.\nTrama.\nPhoebe ha una strana premonizione, nella quale assiste al parto di un bambino-demone. Ricordando la vecchia storia d'amore fra Piper e il demone Jeremy, Phoebe teme che Piper possa essere incinta di un demone. In realt\u00e0 non sa che la premonizione riguarda la famiglia Spencer. La signora Spencer, in passato, aveva stretto un accordo con la demone Ecate: aveva giurato di darle in sposo il figlio Elliot (con il quale avrebbe generato il bambino-demone) in cambio di ricchezza. Alla resa dei conti, Ecate pretende in sposo Elliot, ma questi \u00e8 innamorato della giovane Allison che sta per sposare. Ecate, allora, fa un incantesimo ad Elliot mentre la signora Spencer si vede costretta a cacciare di casa Allison.\nI preparativi e il catering delle nozze fra Elliot e Allison sono stati affidati al Quake e Piper, adesso direttrice del ristorante, deve organizzare ogni cosa. Phoebe decide di darle una mano. Ma l'annuncio minaccioso di Padre Trask che le mette in guardia contro la demone Hecate, spinge Piper e Phoebe a indagare. Le due scoprono che le nozze sono state organizzate in favore di Jade D'Mon (il nome umano di Hecate), mentre la giovane Allison \u00e8 stata cacciata da villa Spencer.\nTuttavia, nonostante la morte per mano di Ecate di Padre Trask, Piper e Phoebe, aiutate anche da Prue, riescono ad uccidere la demone Ecate e le sue ancelle infernali, usando un pugnale sacrificale che Padre Trask aveva con s\u00e9. L'aiuto arriva anche dalla signora Spencer che, pentita adesso del patto infernale che aveva stretto, tenta in ogni modo di allontanare Ecate. Finalmente, Elliot e Allison coronano il loro sogno d'amore.\nLo specchio.\nTrama.\nLa giovane Aviva ha molti problemi: vive con la zia Jackie che non pu\u00f2 sostituire i suoi genitori, non frequenta la scuola e vuole avere vicino a lei persone che la capiscono. Sfruttando la sua frustrazione, la strega Kali, quindi, le appare in uno specchio dicendole di volerla aiutare. Le dona dei poteri magici e la invita a diventare amica delle sorelle Halliwell. Aviva si lascia guidare, inconsapevole del fatto che Kali in realt\u00e0 \u00e8 una strega malvagia che vuol rubare i poteri alle sorelle Halliwell.\nAviva, riportando a villa Halliwell la gatta Kit che aveva di proposito rapito, diventa amica di Phoebe che rimane affascinata dagli oscuri poteri della giovane. Prue, intanto, irritata dal fatto che non riesce a trovare un po' di tempo da passare con Andy, mette in guardia Phoebe. Ma Phoebe non le d\u00e0 ascolto, fino a quando le tre sorelle scoprono che Aviva \u00e8 stata adescata contro di loro dal demone Kali. Prue, Piper e Phoebe distruggono lo specchio di Kali ed Aviva ritrova la serenit\u00e0 insieme alla zia Jackie.\nNel frattempo, l'attraente tuttofare Leo si trova corteggiato da Piper e Phoebe, ma \u00e8 evidente quale delle due sorelle sceglier\u00e0.\nIl terzo occhio.\nTrama.\nPrue \u00e8 consapevole del fatto che se non riveler\u00e0 ad Andy il suo segreto magico, la storia tra loro finir\u00e0 presto. Per questo motivo decide di recitare l'incantesimo della verit\u00e0, che ha una durata di ventiquattr'ore e che le consente di ricevere sempre una risposta vera ad ogni domanda che rivolge ad una persona. In questo modo, Prue riuscir\u00e0 a sapere da Andy quale sarebbe la sua reazione se scoprisse che \u00e8 una strega. L'incantesimo, tuttavia, ha effetto anche su Piper e Phoebe.\nNello stesso momento, un demone proveniente dal futuro uccide con il suo terzo occhio tutte le persone che collaboreranno all'invenzione di un vaccino anti-demone. Anche Tanya Parker, una dipendente dalla casa d'aste Buckland dove lavora Prue, \u00e8 coinvolta: non sa di essere incinta del bambino che metter\u00e0 a punto il vaccino anti-demone. L'incantesimo della verit\u00e0 permetter\u00e0 alle tre sorelle di scoprire le intenzioni del demone del futuro e ad ucciderlo definitivamente.\nPrue intanto riceve risposta da Andy: se lui sapesse che lei \u00e8 una strega non la vorrebbe pi\u00f9 vedere. Prue, finito l'effetto dell'incantesimo, dice ad Andy che \u00e8 meglio che la loro storia finisca; Andy \u00e8 confuso per la scelta di Prue perch\u00e9 non ha memoria delle ultime ventiquattr'ore, ma accetta essendo consapevole che un rapporto con segreti e bugie non ha un futuro.\nPiper, infine, sfruttando la magia dell'incantesimo di verit\u00e0, rivolge alcune domande al tuttofare Leo, che egli stesso si rivela innamorato della ragazza. I due si scambiano il loro primo bacio e la loro storia sembra poter avere un seguito.\nIl ciondolo antico.\nTrama.\nAlla casa d'aste Buckland, Rex fa analizzare a Prue un ciondolo antico nella speranza che scopra il suo segreto magico. Prue apre il medaglione e dal ciondolo esce fuori lo stregone malvagio Matthew Tate, che era stato imprigionato, nel XVII secolo, a Salem, da una strega buona di nome Melinda Warren, la loro antenata da cui ha avuto inizio la discendenza magica delle Halliwell, menzionata nel Libro delle Ombre. Prue si difende usando la telecinesi e scappa per chiedere aiuto alle sorelle.\nLe sorelle scoprono, grazie ad una visione di Phoebe, che fu proprio la loro antenata Melinda Warren a imprigionarlo nel ciondolo. Prue, Piper e Phoebe decidono di evocare Melinda dall'al di l\u00e0 attraverso una formula magica, per riuscire cos\u00ec a rimandare Matthew nel ciondolo. Melinda mette in guardia le sorelle, rivelando loro che Matthew \u00e8 in grado di assorbire i loro poteri ogniqualvolta loro li usano contro di lui (e, in effetti, ha gi\u00e0 assorbito il potere di Prue). Tuttavia, grazie ad un sortilegio antichissimo, le sorelle e Melinda riescono a sconfiggere Matthew, nonostante questi sia stato aiutato da Rex (che rivela la sua vera natura) che vuole impadronirsi dei poteri delle Halliwell. Melinda, dopo aver dato consigli magici alle sue tre postere, abbandona il XX secolo per tornare nell'oltre tomba.\nNel frattempo, i rapporti fra il tuttofare Leo e Piper s'intensificano, mentre quelli fra Prue e Andy s'inaspriscono. Quando, infatti, Prue non riesce a spiegare ad Andy il motivo per cui ha rubato dal museo zoologico la piuma di gufo maculato necessaria al sortilegio, Andy s'insospettisce e biasima il comportamento sempre criptico di Prue.\nIl furto del diadema.\nTrama.\nDeciso ad ogni costo ad impossessarsi dei poteri delle tre sorelle, Rex mette in atto un piano astuto e diabolico affinch\u00e9 Prue abbia dei guai con la giustizia e, servendosi di un potere che gli consente di manipolare la volont\u00e0 altrui, la spinge a rubare un preziosissimo diadema dalla casa d'aste. Durante l'interrogatorio tenuto da Andy e dall'ispettore Morris alla centrale di polizia, Prue (non potendo ricordare nulla di quello che ha fatto) ammette di aver riposto lei il diadema in cassaforte la sera prima e consegna loro le registrazioni delle telecamere di sicurezza, ad eccezione di quella che potrebbe incastrarla. Andy e Morris, seppur perplessi, devono riconoscere che Prue \u00e8 l'unica indiziata per il furto e si presentano a casa Halliwell con un mandato di perquisizione per cercarvi il diadema, non riuscendoci solo grazie a Piper che li blocca il tempo necessario a salvare la situazione. Inoltre Rex, per destabilizzare il loro legame di sorelle in modo da indebolirle, finge di corteggiare Phoebe e di offrirle una raccomandazione per un lavoro sicuro; infatti, come aveva previsto, tale frequentazione turba sensibilmente Prue (che ha iniziato a diffidare di Rex e Hannah) e ben presto le due cominciano ad allontanarsi. Anche le speranze di Piper per un'appagante vita sentimentale con il bel tuttofare Leo vengono infrante quando lui le spiega che sarebbe meglio per entrambi troncare la relazione in quanto dovr\u00e0 presto tornare \"a casa sua\". La notte seguente, mentre Phoebe e Rex sono a cena insieme nell'appartamento di lui, Prue indaga nell'ufficio di Rex e scopre che nell'archivio informatico della casa d'aste non \u00e8 schedato nessuno che si chiami Rex Buckland o Hannah Webster, confermando cos\u00ec i suoi timori. Ma il demone, manipolando ancora la sua volont\u00e0, la fa cadere in una nuova trappola: dopo aver fatto avere a Phoebe una falsa premonizione che vede la sorella minacciata da una creatura del male, fa in modo che questa volta Prue venga accusata dell'omicidio di una guardia (in realt\u00e0 commesso da Hannah) e fa in modo che la polizia trovi delle prove schiaccianti contro la giovane strega sul luogo del delitto, inclusa la registrazione mancante. Non potendo discolparsi in nessun modo razionale per l'accaduto, Prue viene quindi arrestata e condotta in prigione da Andy e Morris che, accorsi sul posto, non possono fare a meno di constatare a quello che per loro \u00e8 diventato fin troppo evidente. Intanto, anche Phoebe e Piper si sono accorte della vera natura di Rex e Hannah e organizzano l'evasione della sorella almeno per il tempo necessario a sconfiggere i due demoni, Ma all'esterno della prigione Rex scatta una foto della fuga delle tre sorelle, minacciando di farle avere alla polizia se loro non gli obbediranno. Egli infatti consegna loro una lanterna magica e ordina che pronuncino l'incantesimo di rinuncia contenuto nel Libro delle Ombre, che le priver\u00e0 per sempre dei loro poteri; questi verranno poi assorbiti in quella lanterna che dovranno poi riportargli. Le sorelle, seppur a malincuore, non hanno altra scelta che accettare il ricatto ma non appena Rex si impossessa della lanterna contenente la loro magia, questi ordina ad Hannah, trasformatasi in una pantera, di ucciderle. Proprio in quel momento, inaspettatamente, entra in azione Leo che, rivelatosi anch'egli in possesso di capacit\u00e0 soprannaturali, agisce da casa Halliwell restituendo la magia al Libro delle Ombre e di conseguenza i poteri alle tre sorelle. In questo modo Prue, Piper e Phoebe riescono a difendersi e a fare in modo che sia invece Rex a subire l'assalto mortale della pantera-Hannah che, subito dopo, viene a sua volta ridotta in cenere insieme al corpo del suo compagno.Approfittando del fatto che nessuno in prigione si \u00e9 accorto di niente, Prue si affretta a tornare in cella dove, la mattina dopo, Andy viene a liberarla comunicandole di essere stata scagionata dalle sue indagini sul furto del diadema: l'uomo, infatti,ha scoperto che i veri Rex Buckland e Hannah Webster, proprietari della casa d'aste, sono stati uccisi entrambi prima che lei venisse assunta e che quei due,i loro assassini,ne avevano assunto l'identit\u00e0 e stavano cercando di incastrare lei per i loro crimini.Pi\u00f9 tardi,a casa, le sorelle cercano invano di spiegarsi perch\u00e9 improvvisamente i poteri siano tornati da loro e,per precauzione, decidono di comune accordo di strappare e distruggere la pagina del libro con l'incantesimo di rinuncia,in modo da non doversene separare mai pi\u00f9. L'episodio si conclude con Leo mentre esce da casa Halliwell dissolvendosi in una luce bianca.\nLa maledizione dell'urna.\nTrama.\nL'ex fidanzato di Phoebe, Clay, arriva a San Francisco con un'urna egiziana che lui e due suoi amici hanno rubato al Cairo. Clay non sa, tuttavia, che l'urna \u00e8 protetta da una Guardiana che uccide coloro che rubano per avidit\u00e0 il manufatto. Clay chiede aiuto a Phoebe e Phoebe chiede aiuto a Prue affinch\u00e9 la sorella venda il manufatto alla casa d'aste. Phoebe, intanto, non sa come agire di fronte alle nuove avance di Clay e chiede consiglio a Piper, visto che Prue non \u00e8 ben disposta verso il ragazzo. La preocupazione di Prue, inoltre, aumenta quando il suo nuovo capo, la severa Claire Price, dice a Prue che l'urna risulta essere rubata.\nNel frattempo la Guardiana dell'urna sta agendo. Aveva gi\u00e0 ucciso con un ragno velenoso uno degli amici di Clay al Cairo ed ora, a San Francisco uccide con uno scorpione del deserto l'altro amico di Clay. La Guardiana dell'urna, spinta dalla vendetta, \u00e8 ora in cerca di Clay, intanto l'ispettore Andy Trudeau sta indagando su questo ennesimo caso misterioso.\nPrue, Piper e Phoebe scoprono che l'urna rubata da Clay \u00e8 maledetta e quando Prue rivela a Phoebe che ancora una volta Clay le ha mentito nascondendole la verit\u00e0 sul furto, Phoebe decide di allontanare Clay. Tuttavia, il gesto di altruismo che Clay compie per proteggere Phoebe dal serpente velenoso della Guardiana annulla la maledizione dell'urna e fa riconsiderare a Phoebe la persona di Clay. Il ragazzo sembra davvero cambiato e decide di costituirsi alla polizia. Phoebe dice addio a Clay, comunque felice che sia diventato una persona nuova.\nNel frattempo, Piper deve licenziare Doug, un dipendente maldestro del Quake, ma \u00e8 indecisa perch\u00e9 sa che il giovane \u00e8 cos\u00ec distratto perch\u00e9 non si decide a chiedere alla sua ragazza di sposarlo. Piper non vuole licenziarlo, perci\u00f2 ogniqualvolta Doug sta per combinare un disastro con bicchieri, piatti o altro, lo blocca per aiutarlo. Grazie ad un intervento di Prue, alla fine, Doug riesce a dichiararsi e Piper non deve pi\u00f9 licenziarlo.\nWendigo.\nTrama.\nPiper rimane bloccata in un boschetto, con la gomma dell'auto a terra. \u00c8 una notte di luna piena e all'improvviso una creatura mostruosa attacca Piper, graffiandola brutalmente. Tuttavia, il tempestivo soccorso di Billy Waters mette in fuga la creatura e Piper viene portata all'ospedale. Prue e Phoebe raggiungono Piper in ospedale, cos\u00ec come Andy e l'ispettore Ashley Fallon. Billy quindi racconta che la creatura a cui sta dando la caccia aveva divorato in passato il cuore della sua fidanzata.\nLa mattina successiva, Piper legge sul Libro delle Ombre che la creatura mostruosa \u00e8 un Wendigo. Nelle notti di luna piena, il Wendigo divora i cuori delle persone con sangue AB negativo; scopre anche che di giorno il Wendigo ha l'aspetto di una persona normale. Piper decide di raccontare tutto a Billy, il quale vuol riferire tutto all'ispettore Ashley Fallon. Ma Billy scopre che l'ispettore Fallon \u00e8 in realt\u00e0 il Wendigo e viene ucciso.\nIntanto, il graffio del Wendigo ha contagiato Piper che si trasforma anche lei nella creatura mostruosa. Phoebe, con una premonizione, scopre che l'agente Fallon \u00e8 il Wendigo originario e che lei e Andy si apposteranno da soli nel boschetto per scovare la creatura. Prue e Phoebe arrivano appena in tempo per salvare Andy dall'agente Fallon che si \u00e8 trasformata. Ma all'improvviso compaiono due Wendigo. Prue e Phoebe sparano ad uno dei due Wendigo, ma quando il razzo sta per colpire il Wendigo/Piper, il potere di Piper agisce permettendo a Prue di colpire il Wendigo/Fallon.\nNel frattempo, Phoebe viene assunta da Prue alla casa d'aste. Tuttavia, toccando un braccialetto, Phoebe riceve una visione passata di un terribile incidente d'auto, che ebbe come conseguenza la scomparsa di una bambina. Attraverso le iniziali TL riportate sul braccialetto, Phoebe scopre che il gioiello apparteneva alla piccola Teri Lane che non aveva pi\u00f9 rivisto sua madre dall'incidente. Prue e Phoebe riescono cos\u00ec a riconciliare la madre e la figlia e Phoebe decide di abbandonare la casa d'aste, convinta che ogni oggetto che potrebbe toccare alla casa d'aste le farebbe avere premonizioni che non potrebbe ignorare.\nVenerd\u00ec 13.\nTrama.\nOgni 1300 anni, di venerd\u00ec 13, il demone della paura Barbas emerge dagli inferi per cercare di conquistare il mondo terrestre. Pu\u00f2 riuscire in questa impresa soltanto uccidendo, entro la mezzanotte di venerd\u00ec 13, tredici streghe nubili. \u00c8 venerd\u00ec 13 e la strega proprietaria di un negozio di amuleti dove Prue e Phoebe hanno acquistato un portafortuna viene uccisa da Barbas, il quale le fa vivere la sua paura pi\u00f9 grande.\nIl giorno successivo Andy e Morris interrogano Prue, visto che lei era l'ultima ad aver visto la proprietaria del negozio. Prue allora controlla sul Libro delle Ombre e trova una pagina scritta dalla mamma sul demone della paura. Sulla pagina c'\u00e8 scritto che i poteri delle streghe sono paralizzati davanti alla paura e che solo il potere pi\u00f9 grande pu\u00f2 salvarle. Nel frattempo, Piper e Phoebe notano che Prue non dice mai loro \u00abvi voglio bene\u00bb.\nPhoebe, intanto, trova lavoro in un'agenzia immobiliare, la cui direttrice rivela avere una relazione extra-coniugale con un giovane e chiede a Phoebe di \"tenere il gioco\" nel caso suo marito la cercasse. Nel frattempo Barbas uccide altre streghe e adesso Prue \u00e8 sulla sua lista. Phoebe riceve una premonizione in cui vede Prue uccisa a causa della sua paura di affogare, ma Andy e Morris arrivano in tempo per salvare Prue.\nBarbas infuriato per il fallimento con Prue, allora, rapisce Phoebe e attira Prue sul luogo del rapimento. In questo modo, pu\u00f2 uccidere entrambe le streghe facendo vivere a Prue la paura di affogare nella piscina e a Phoebe la paura di perdere una sorella. Barbas allora spinge in acqua Prue, ma il fantasma della madre appare e salva la figlia che adesso pu\u00f2 usare il suo potere su Barbas per respingerlo. Prue finalmente riesce a dire \u00abvi voglio bene\u00bb alle sorelle e la madre, attraverso una frase scritta sul Libro delle Ombre, ringrazia la figlia maggiore per aver aperto il suo cuore alle sorelle pi\u00f9 piccole.\nIntanto, Piper ossessionata da superstizioni legate al giorno di venerd\u00ec 13 accetta difficilmente un appuntamento con un ragazzo. Quando poi il ragazzo scopre il motivo per cui Piper non voleva uscire con lui, decide di allontanarla. Piper allora capisce che non pu\u00f2 condizionare la sua vita in base alle superstizioni, nonostante la leggenda di venerd\u00ec 13 sia vera. Infine, Phoebe, non riuscendo a mantenere il segreto della sua direttrice, si licenzia dall'agenzia immobiliare.\nSegreti e bugie.\nTrama.\nUn adolescente dotato di poteri soprannaturali, Max, chiede misteriosamente aiuto alle sorelle quando viene rapito da due criminali, che vogliono usare i suoi poteri per commettere un furto in una banca. Quando Prue accorre per salvarlo, viene anch'essa catturata, ma riesce a liberarsi e a salvare Max. Sar\u00e0 inoltre suo compito far riavvicinare il ragazzo a suo padre, un mortale, arrabbiato con la moglie morta (che era una strega) perch\u00e9 non gli aveva detto dei suoi poteri.\nIntanto Phoebe scopre che Leo \u00e8 un angelo bianco, ossia un custode incaricato dall'alto di proteggere lei e le sue sorelle. Convinto da Phoebe, Leo cerca di confessare a Piper la verit\u00e0, ma sul pi\u00f9 bello non ce la fa.\nL'uomo nero.\nTrama.\nPhoebe fin da bambina cova una profonda paura di scendere in cantina; il motivo, una storia che la nonna le raccontava da piccola, secondo la quale quella sarebbe abitata da un \"Uomo Nero\". Prue e Piper, deridendola, la costringono per\u00f2 a scendere di sotto, non credendo a questa \"favola per bambini\", dove realmente un terremoto aveva liberato un demone ombra.\nQuesti si impossessa di Phoebe, e con strani poteri (far apparire armi di qualunque tipo nelle mani) tenta pi\u00f9 volte di uccidere le sue sorelle. Sar\u00e0 la professoressa Beth Wittlesey, una cliente della casa d'aste di Prue, a far chiarezza: la villa delle Halliwell, infatti, \u00e8 secondo lei posta su un punto di immensa energia, la quale pu\u00f2 essere rivolta o al bene o al male, ma in entrambi i casi dar\u00e0 origine ad un potere enorme, in chi vi abita.\nMa \u00e8 quando finalmente il demone che abita Phoebe si palesa, le tre sorelle riusciranno a sconfiggerlo, usando come un incantesimo la filastrocca che la nonna, previdente, aveva insegnato loro da piccole per scacciare, appunto, l'Uomo Nero.\nTriplo incantesimo.\nTrama.\nPhoebe ha una premonizione su Prue, dove viene pugnalata a morte da un demone. Le ricerche sveleranno che costui \u00e8 Gabriel, un potente e antico Signore della guerra, salito dagli inferi per uccidere la primogenita discendente della famiglia Halliwell, come aveva gi\u00e0 fatto con un'antenata delle tre. L'unico modo per sconfiggere il demone senza ricorrere al potere del trio \u00e8 una formula, che apparentemente servir\u00e0 a triplicare il potere di Prue.\nInvece dell'effetto sperato, l'incantesimo creer\u00e0 altre due Prue con gli stessi poteri. Nel caos che ne seguir\u00e0, Gabriel riuscir\u00e0 ad uccidere uno dei tre \"cloni\", che Andy vedr\u00e0 all'obitorio scambiandola, ovviamente, per Prue. Ma quando si recher\u00e0 a casa per fare le condoglianze e trover\u00e0 l'altro clone di Prue ad accoglierlo sulla porta, comincer\u00e0 a sospettare qualcosa sui suoi poteri.\nNel frattempo, Phoebe si dar\u00e0 alle arti marziali, dato che essendo l'unica con poteri che non le permettono di difendersi si serve delle arti marziali per combattere i demoni. Intanto lei e Piper cercheranno di liberare Prue dai suoi continui obblighi di sorella maggiore: infatti lei stessa si \u00e8 imposta di pensare a tutto e di proteggere le due sorelle minori. Alla fine ci vorr\u00e0 ancora una volta il potere del trio, mentre la Prue addizionale rimasta cercher\u00e0 di affrontare Gabriel da sola, ma senza successo.\nViaggio nel tempo.\nTrama.\nLe tre sorelle Halliwell vengono attaccate dal demone Nicholas, che possiede un anello grazie al quale riesce a respingere gli incantesimi delle streghe e a rubare il loro potere; costui afferma di aver fatto, tempo addietro, un patto con la loro madre, secondo il quale risparmiava la sua vita in cambio dell'immunit\u00e0 dai poteri delle sue tre figlie. Phoebe lo mette fuori gioco sulle scale, e corre insieme alle sue sorelle su in soffitta, per consultare il Libro delle Ombre, dove trovano una formula che le rispedir\u00e0 nel passato, quando Prue e Piper erano ancora piccole, mentre Phoebe non era ancora nata, per spezzare il patto.\nGiunte in questo tempo, scoprono che la loro madre, Patty, aveva effettivamente stipulato questo patto, al fine di prendere tempo e trovare un mezzo per distruggere il demone prima che venisse a reclamare ci\u00f2 che gli spettava. Attaccate in un primo momento dagli enormi poteri di nonna Penny, le tre riescono a portare via le piccole Prue e Piper per insegnare loro ad usare i poteri per sconfiggere Nicholas, poich\u00e9 scopriranno ben presto che nel passato i loro poteri non funzionano; ma vengono trovate ed arrestate per rapimento.\nUscite di prigione con l'aiuto Patty e rivelatole la loro identit\u00e0, le tre sorelle tornano a casa Halliwell, la rivelano anche a Penny; la mamma e la nonna decideranno di credere loro, e di aiutarle. Con l'aiuto delle due donne, infatti, riusciranno a distruggere l'anello di Nicholas, mentre sar\u00e0 il potere del piccolo trio, stavolta, formato da Piper e Prue ancora bambine e dal feto di Phoebe, a rispedire le tre sorelle nel loro tempo, dove Nicholas si \u00e8 liberato dal blocco di Piper; ma ormai \u00e8 inutile, perch\u00e9 le tre hanno distrutto il suo anello nel passato, e quindi riusciranno ad eliminarlo facilmente con una formula (che prima non c'era) scritta dalla nonna sul Libro delle Ombre.\nIl demone buono.\nTrama.\nPrue e le sue sorelle si scontrano con un ragazzo, Brendan Rowe che tenta di diventare prete per sfuggire al suo destino, quello di essere un demone. I suoi due fratelli, infatti, cercano continuamente di fargli uccidere un innocente per convertirlo definitivamente al male prima che egli si faccia prete impedendo loro di riunire il trio di fratelli demoni, che diverrebbe praticamente invincibile; Prue, innamoratasi di Brendan, decide di aiutarlo a rimanere buono, anche quando i demoni fanno ricadere su di lui la colpa dell'attentato fatto al suo padre spirituale, padre Austin.\nAlla fine, sebbene con difficolt\u00e0, Prue riuscir\u00e0 a non far soccombere Brendan al suo lato cattivo, e lo salva dal suo destino, anche grazie ad uno dei fratelli di Brendan, che si mette tra il coltello del fratello e Brendan, uccidendo poi il fratello cattivo prima di svanire.\nBrendan potr\u00e0 cos\u00ec diventare sacerdote.\nNel frattempo Phoebe cerca di far uscire Piper, adesso libera, con il bello scalatore Josh, che sembra molto attratto da lei. Inizialmente titubante per paura di una nuova delusione amorosa, Piper accetta e va all'appuntamento.\nLa pozione magica.\nTrama.\nUn bambino di nome David, al cui compleanno nel parco sono presenti le sorelle, che forniscono il catering gratis poich\u00e9 Piper \u00e8 amica di sua madre, viene rapito da un demone. Nel tentare di salvarlo, Prue scopre che il suo potere si \u00e8 evoluto: adesso pu\u00f2 muovere le cose con le mani, e non pi\u00f9 con gli occhi. Il salvataggio viene visto per\u00f2 da un giornalista, che decide di girare un video per incastrare le Halliwell e mostrare al mondo i loro poteri.\nIl demone che Prue -nella sorpresa di scoprire questo nuovo potere- ha fatto fuggire \u00e8 un Grimlock, il quale, assieme ad un compagno, ha rapito oltre a David un altro bambino per rubare loro la vista, cos\u00ec da individuare le persone con una buona aura ed ucciderle. Phoebe riesce a rintracciare una vecchia vittima di questi stessi demoni, un uomo diventato cieco, per riuscire a capire dove possano trovarsi.\nNel frattempo il reporter riesce di nascosto a girare un filmato in cui Piper mostra i suoi poteri, e minaccia di diffonderlo; perci\u00f2, quando le tre scoprono il nascondiglio dei Grimlock, sono costrette a portarlo con loro. Il giornalista verr\u00e0 ucciso dai demoni prima che le sorelle riescano a distruggerli, e alla fine anche Andy, che aveva raggiunto lo stesso luogo, scopre i poteri di Prue quando li usa per salvargli la vita.\nJosh, il ragazzo che Piper sta frequentando, ha ricevuto intanto una proposta di lavoro a Beverly Hills; Josh chiede a Piper se desidera che lui resti, ma lei si accorge che pensa ancora a Leo.\nIl fantasma assassino.\nTrama.\nMentre Piper \u00e8 in viaggio, Prue e Phoebe devono scoprire come uccidere un fantasma di un condannato all'ergastolo, che uccide chiunque incontri sulla sua strada.\nPhoebe, in una gita alla prigione di Alcatraz, vede il fantasma di un condannato impossessarsi del corpo di una guardia per fuggire dall'isola. Uscito dalla prigione, il fantasma comincia a vendicarsi di tutti quelli che hanno avuto un ruolo nella sua condanna, e nel frattempo le tre sorelle cercano un modo per liberarsi del fantasma, che non pu\u00f2 essere distrutto normalmente, poich\u00e9 vive in un altro piano.\nL'unica soluzione, infatti, \u00e8 che una di loro tre muoia, per pronunciare la formula contro il fantasma nel piano astrale. Prue, allora, prepara una pozione che le dar\u00e0 una morte momentanea, giusto il tempo di farle pronunciare la formula; ma le cose non andranno come sperato, e ci sar\u00e0 bisogno di Andy, che alla fine decide di accettare Prue ed i suoi poteri, per rimettere le cose a posto. Le fa capire comunque che non pu\u00f2 accettare una vita cos\u00ec agitata e che, quindi, la loro storia non potr\u00e0 continuare.\nMa intanto due ispettori della disciplinare, Anderson e Rodriguez, cominciano ad indagare su Andy, e soprattutto sui suoi numerosi casi irrisolti che, in qualche modo, sono tutti collegati con le misteriose sorelle Halliwell.\nTra bene e male.\nTrama.\nLa vacanza delle sorelle \u00e8 annullata quando a San Francisco torna Leo, vittima di una freccia lanciatagli da Alec, un angelo nero la cui freccia degli angeli neri \u00e8 un veleno mortale per gli angeli bianchi. Leo cerca l'aiuto delle sorelle per proteggere una ragazza nel mirino di Alec dalla quale \u00e8 innamorato. Per provare a salvare Leo dalla morte, Piper, che ha appena saputo della natura soprannaturale del suo vecchio amore, pronuncia un incantesimo che scambier\u00e0 i suoi poteri con quelli di Leo. Per errore l'incantesimo provoca anche lo scambio dei poteri tra Prue e Phoebe, rendendo cos\u00ec le tre streghe quasi impotenti contro Alec. In seguito Piper guarisce Leo che se ne va e Prue elimina Alec, salvando Daisy dalla grinfie dell'angelo nero. Andy lascia il suo lavoro per proteggere il segreto di Prue dalle investigazioni della Disciplinare. Andy poi si confida con Darryl dicendogli che sta proteggendo Prue. Intanto gli ispettori della Disciplinare che lo stanno seguendo, solo Rodriguez lo sente dato che \u00e8 un demone e in seguito uccide l'ispettore Anderson. \nD\u00e9j\u00e0 vu.\nTrama.\nUna mattina, Phoebe ha una tragica premonizione nella quale vede Andy venire aggredito e perdere la vita a casa loro ad opera di un demone sconosciuto (che nella visione non viene mostrato); decisa ad ogni costo ad evitare che tale premonizione si avveri, Prue prende immediatamente un appuntamento con il poliziotto per raccomandargli di prestare la massima attenzione e di stare lontano da casa sua finch\u00e9 lei e le sue sorelle non saranno riuscite a capire chi lo minacciaIl demone in questione \u00e8 quello che si nasconde dietro all'ispettore di polizia Rodr\u00edguez, anche lui intento a pianificare la distruzione delle tre sorelle, che sta elaborando un piano che prevede, appunto, il coinvolgimento di Andy come esca per arrivare a loro. Per essere assolutamente certo di non fallire, inoltre, Rodr\u00edguez si avvale dell'aiuto di un altro demone molto pi\u00f9 potente di lui, Tempus, che con il suo potere di manipolare il tempo far\u00e0 in modo che la giornata si ripeta all'infinito finch\u00e9 tutte e tre le streghe non saranno state uccise.Al commissariato, infatti, Andy (che nel frattempo \u00e8 stato messo sotto inchiesta per l'omicidio di un collega ucciso,in realt\u00e0, dallo stesso Rodr\u00edguez) viene da lui avvicinato e il demone in incognito, dichiarando di sapere che Prue \u00e8 una strega, minaccia di smascherarla se non gli verr\u00e0 fissato un incontro privato con lei. Egli,in realt\u00e0,\u00e9 sicuro che quest'ultima, intuendo che si tratti di una trappola, voglia accanto a lei anche le altre due sorelle,cos\u00ec che le possa uccidere tutte e tre.Prue acconsente a dargli appuntamento per le sei del pomeriggio a casa sua e,come previsto, accanto a lei ci sono anche Piper e Phoebe pronte a combattere; Rodriguez cerca quindi di sferrare il suo attacco lanciando fulmini dalle mani ma, bench\u00e9 riesca ad uccidere Phoebe, viene eliminato da Prue, che gli fa rimbalzare il fulmine contro di lui.Grazie al potere di Tempus,per\u00f2, la giornata ricomincia daccapo. Nonostante nessuno (a parte lo stesso Rodriguez) dovrebbe rendersi conto di cosa stia succedendo, solo Phoebe, rivivendo la mattina, viene colta da continui deja vu a causa del suo potere di premonizione, che continua insistentemente a far notare alle sorelle. L'epilogo della giornata si svolge esattamente come al primo tentativo,con la differenza che questa volta, prima di essere eliminato, Rodriguez uccide due sorelle invece di una. Il tempo torna indietro ancora ma questa volta sia Prue che Piper, notando come Phoebe conosca gi\u00e0 la giornata nei minimi dettagli, consultano il Libro delle Ombre e arrivano a sapere di Tempus e di trovarsi in una specie di \"circolo del tempo\" che pu\u00f2 essere spezzato solo con un apposito incantesimo.Al solito orario, Rodriguez sferra il suo attacco e Andy, nonostante avesse giurato a Prue di restarne fuori, tenta comunque di difendere le sorelle, rimanendo ucciso come nella premonizione, mentre Prue viene solo tramortita.Mentre \u00e8 priva di sensi,l'anima di Andy le appare in sogno spiegandole di non aver mantenuto la promessa e di essere morto proprio come nella premonizione e la incita a svegliarsi per spezzare il circolo del tempo (cosa che decreta la sconfitta di Tempus) malgrado questo significhi che lui non potr\u00e0 pi\u00f9 tornare in vita.Prue si sveglia e pronuncia l'incantesimo per velocizzare il tempo,in modo da superare finalmente quella giornata, costringendo Tempus a fuggire negli Inferi. Inoltre offre a Rodriguez, che Piper aveva bloccato e legato a una sedia, la possibilit\u00e0 di essere liberato e di andarsene ma il demone cerca nuovamente di ucciderla, rimanendo invece ucciso egli stesso, come al solito, quando il suo fulmine gli rimbalza contro.\nPiper decide di lasciare il suo lavoro al Quake e dopo la morte di Andy il legame fra le tre sorelle si rinforza sempre pi\u00f9.\nL'episodio si conclude con Prue che chiude la porta di casa con il suo potere; la chiusura della porta diverr\u00e0 una caratteristica di tutti i finali delle stagioni."}
{"id": "321888", "revid": "486946", "url": "https://it.wikipedia.org/wiki?curid=321888", "title": "Marina Militare Britannica", "text": ""}
{"id": "321890", "revid": "486946", "url": "https://it.wikipedia.org/wiki?curid=321890", "title": "Marina britannica", "text": ""}
{"id": "321893", "revid": "2160814", "url": "https://it.wikipedia.org/wiki?curid=321893", "title": "Senatus consultum ultimum", "text": "Il Senatus consultum ultimum (cio\u00e8 \"Ultima decisione del Senato\"), o anche Senatus consultum de re publica defendenda (cio\u00e8 \"Decisione del Senato per la difesa della repubblica\") \u00e8 un termine utilizzato per descrivere un decreto senatorio (il \"Senatus consultum\") emesso come \"extrema ratio\" in caso di emergenza che fu tipico dell'ultima fase della Repubblica. Si trattava di una delibera del senato della antica Roma repubblicana con cui, dai tempi dei Gracchi, la fazione aristocratica aveva di fatto emendato la costituzione romana, introducendovi una clausola di stato di emergenza (\u00abvideant consules ne quid res publica detrimenti capiat\u00bb).\nOrigine del nome.\n\u00abIl nome, con cui i moderni hanno designato l'eccezionale misura senatoria, \u00e8 sconosciuto alla classicit\u00e0\u00bb.\nTuttavia, il termine giuridico di \"Senatus consultum ultimum\", nettamente preferito da storiografi e romanisti, trova riscontri testuali in Cesare, che ne parla come di \u00abillud extremum atque ultimum senatus consultum\u00bb (\"De bello civili\", I, 5, 3), e in Livio, che lo definisce come una forma di senatoconsulto dovuta sempre a situazioni di ultima emergenza, \u00abquae forma senatus consulti ultimae semper necessitatis habita est\u00bb (\"Ab Urbe condita\", III, 4, 9).\nL'altra denominazione, meno diffusa, di \"Senatus consultum de re publica defendenda\" trova invece un aggancio in due passi di Cicerone: \u00abconsulibus totam rem publicam commendandam censeo eisque permittendum ut rem publicam defendant\u00bb (\"Filippiche\", V, 34) e \u00abconsulibus praetoribus tribunis plebis nobis imperatoribus rem publicam defendendam datam\u00bb (\"Pro rege Deiotaro\", 4, 11).\nStoria.\nIl \"consultum\" fu attuato nella prima met\u00e0 del II secolo a.C. per regolamentare i misteri bacchici a Roma, indi durante la scalata al potere del pi\u00f9 giovane dei Gracchi, Gaio, nel 121 a.C.; venne emanato la seconda volta per Saturnino e se ne ebbero emanazioni in occasione della marcia su Roma di Lepido nel 77 a.C., della congiura di Catilina nel 63, dell'attraversamento del Rubicone da parte di Cesare nel 49 a.C. e infine per delegittimare l'assedio di Perugia nel 40 a.C.\nCon l'avvento del principato, il Senato non ebbe pi\u00f9 motivo n\u00e9 facolt\u00e0 per emanare ulteriormente questo tipo di decreto (strutturato formalmente come atto di esercizio del suo potere di emanare pareri).\nContenuto.\nQuesto decreto rimpiazzava di fatto la figura e le funzioni del dittatore, conferendo ai magistrati investiti dell'imperium, o a un importante capo militare, poteri semi-dittatoriali con cui riportare l'ordine e difendere lo Stato. Tra i poteri era compreso anche quello di uccidere coloro contro cui il decreto era stato emesso (cosa che, invece, poteva di norma avvenire solo dopo un voto dell'assemblea dei cittadini).\nUsualmente il decreto deliberava che \"consules darent operam ne quid detrimenti respublica caperet\", oppure con formule analoghe come \"Videant consules ne quid detrimenti res publica capiat\" (\"i consoli provvedano affinch\u00e9 lo stato non subisca alcun danno\").\nQuando fu emesso contro Cesare nel 49 a.C., il \"senatus consultum ultimum\" fu definitivamente denominato dalla sua vittima come la \"ultima\" misura possibile per salvare la repubblica: ma dal suo sempre pi\u00f9 frequente ripetersi, scatur\u00ec invece l'instabilit\u00e0 del sistema delle garanzie che l'antico patto repubblicano tra le classi aveva costituito, e alla fine gett\u00f2 le basi delle guerre sociali, della dittatura di Cesare e del principato di Augusto.\nConseguenze costituzionali del \"consultum\".\nLa principale criticit\u00e0 del ricorso a questo decreto soggiaceva nella sua semplicit\u00e0: non si poneva, infatti, alcun limite all'autorit\u00e0 dei consoli, che, pertanto, avevano il diritto di privare i cittadini delle garanzie di cui godevano. Normalmente, solo l'assemblea dei comizi centuriati avrebbe potuto condannare un uomo all'interno della citt\u00e0 di Roma.\nDel medesimo potere si valse Silla per scacciare Mario e proscriverne i seguaci, nonch\u00e9 Cicerone per sventare la congiura di Catilina: in questo secondo caso si ebbe, nei confronti dei catilinari reclusi al carcere mamertino, un primo caso di saldatura della delibera di poteri dittatoriali ai consoli e del potere di eseguire immediatamente le condanne cos\u00ec inflitte.\nDi fatto, nel 63 a.C., Marco Tullio Cicerone pot\u00e9, in base all'autorit\u00e0 conferitagli dal \"consultum ultimum\", procedere all'esecuzione stragiudiziale di alcuni uomini sospettati di complicit\u00e0 nella congiura di Catilina; tra questi, fu giustiziato anche l'ex console Publio Cornelio Lentulo Sura.\nCicerone ritenne e sostenne di fronte al Senato che, data la straordinaria gravit\u00e0 della crisi, il \"consultum\" gli avesse concesso tale facolt\u00e0 in quelle determinate circostanze. Gaio Giulio Cesare e altri obiettarono che il \"consultum\" non poteva scavalcare le leggi fondamentali dello Stato romano, e che in sostanza con esso dovesse intendersi che i consoli dovevano fare tutto il possibile per risolvere l'emergenza, ma sempre all'interno del sistema di leggi vigenti.\nLa questione si poneva in tensione soprattutto con il diritto, conferito a ogni cittadino dalla Costituzione repubblicana romana, della provocatio ad populum: facendo prevalere questa norma, la Lex Clodia de capite civis Romani sanzion\u00f2 Cicerone con l'esilio, nel 58, usando come motivo le esecuzioni da lui disposte sulla scorta del \"senatus consultus ultimum\" del 63 (ma la condanna all'esilio venne per iniziativa di uno dei suoi nemici politici, Publio Clodio Pulcro, e pertanto probabilmente non pu\u00f2 essere considerata un provvedimento totalmente pertinente alla questione).\nCasi di utilizzo di cui sia giunta notizia.\nIn totale, dei \"senatus consulta ultima\" di cui ci sia giunta notizia, 14 sono ritenuti di certa storicit\u00e0, uno \u00e8 dibattuto nell'ambito specialistico e due sono considerati non storici.\nQuesti sono i 14 \"senatus consulta ultima\" di certa storicit\u00e0:\nSono, infine, ritenuti totalmente frutto di invenzione i \"senatus consulta ultima\" nominati da Tito Livio per gli anni 464 e 384 a.C.\nAll'epoca dei Gracchi.\nCon l'introduzione dei comizi tributi (rappresentanti del popolo) e con l'assegnazione delle province, l'opera rivoluzionaria di Gaio Gracco poteva dirsi compiuta. La riforma pi\u00f9 ardita fu la concessione della cittadinanza romana ai latini e di quella latina agli italici, che egli propose nel maggio del 122 a.C. Ci\u00f2 segn\u00f2 la sua rovina.\nL'opposizione al suo disegno di legge trov\u00f2 concordi il Senato, la maggior parte dei cavalieri e pressoch\u00e9 tutta la plebe, egoisticamente gelosa dei propri privilegi. I nobili gli gettarono contro il collega Marco Livio Druso e il triumviro Gaio Papirio Carbone.\nGaio perse molta della sua popolarit\u00e0 e non fu rieletto al tribunato. Inoltre, nel giorno in cui si present\u00f2 in Campidoglio per difendere davanti all'assemblea del popolo la sua legge, scoppi\u00f2 un grave tumulto tra le parti avverse. Il Senato proclam\u00f2 allora il \"Senatus Consultum Ultimum\", mentre Gaio si ritirava con i suoi fedeli sull'Aventino, dove fu attaccato dalle truppe del console Lucio Opimio. Sopraffatto, fugg\u00ec al di l\u00e0 del Tevere, dove, secondo la tradizione pi\u00f9 accreditata, si fece uccidere da un servo nel bosco delle Furie. Con lui morirono anche circa tremila cittadini, vittime di una feroce repressione.\nPlutarco parla di un \"senatus consultum ultimum\" per il 133 a.C. contro Tiberio Gracco, che non tutti i ricercatori ritengono storico. In questa circostanza si racconta che, alla ricerca di sostegno nella lotta per reprimere i moti sociali dei Gracchi, la fazione aristocratica nel 132 a.C. si rivolse al Senato chiedendo contro Tiberio Sempronio Gracco l'emanazione di una delibera che investisse i consoli dei poteri dittatoriali (cio\u00e8 quelli propri del dittatore, che a tempo limitato in occasioni di guerre in atto poteva accedere al pomerio civico di Roma con l'esercito in armi); ma il giurista P. Mucio Scevola si oppose alla sua approvazione, eccependone l'estraneit\u00e0 ai \"mores\" su cui era costruito l'ordinamento costituzionale romano. Il Senato si limit\u00f2 quindi a conferire ai consoli l'incarico di instaurare contro i partigiani di Tiberio, dichiarati \"hostes populi Romani\", tribunali straordinari le cui sentenze di morte avrebbero potuto eseguirsi senza diritto del condannato alla provocatio ad populum.\nSolo nei confronti di Gaio Sempronio Gracco si hanno, invece, evidenze storiche di una prima approvazione della delibera in questione, che conferiva ai consoli il potere di assumere determinazioni straordinarie (anche a sacrificio delle libert\u00e0 dei cittadini) \"rei publicae servandae\" (per la salvezza della repubblica). Ci\u00f2 avvenne per sopravanzare la forza legale della \"Lex de capite cive\", con cui Gaio Sempronio Gracco aveva inteso impedire che in futuro vi fossero nuovi attentati alla provocatio ad populum."}
{"id": "321894", "revid": "486946", "url": "https://it.wikipedia.org/wiki?curid=321894", "title": "Marina Reale Inglese", "text": ""}
{"id": "321896", "revid": "267975", "url": "https://it.wikipedia.org/wiki?curid=321896", "title": "Metropolia", "text": ""}
{"id": "321897", "revid": "767487", "url": "https://it.wikipedia.org/wiki?curid=321897", "title": "Elios Pronni", "text": "Elios Pronni () \u00e8 un ex comune della Grecia nella periferia delle Isole Ionie (unit\u00e0 periferica di Cefalonia) con 3.840 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Cefalonia.\nOccupa la parte sud orientale dell'isola di Cefalonia. Il capoluogo \u00e8 Pastra.\nIl doppio nome deriva da \"Eli\u00f2\" (\"E\u03bb\u03b5\u03b9\u03cc\u03c2\"), mitico re che avrebbe governato nella zona di Skala e Pronnoi (\"\u03a0\u03c1\u03cc\u03bd\u03bd\u03bf\u03b9\"), nome di una citt\u00e0 di epoca classica identificabile con l'odierna Poros.\nIl comune \u00e8 stato istituito nel 1997 in seguito alla riforma amministrativa \"Kapodistrias\"\nSede del consiglio comunale \u00e8 il villaggio di Pastra ma i suoi centri pi\u00f9 importanti sono Skala e Poros.\nLocalit\u00e0.\nElios Pronni \u00e8 suddiviso nelle seguenti comunit\u00e0 (i nomi dei villaggi tra parentesi):\nEconomia.\nIl turismo si \u00e8 sviluppato in maniera impetuosa dall'ultimo decennio del XX secolo, grazie soprattutto all'apertura della strada litoranea da Skala a Poros. Vi sono stati aperti numerosi alberghi di categoria superiore con una capacit\u00e0 ricettiva di circa 1600 posti letto nel solo litorale di Skala. La tradizionale economia rurale \u00e8 stata nettamente stravolta. Sussiste ancora la pastorizia nell'entroterra del comune."}
{"id": "321900", "revid": "6923", "url": "https://it.wikipedia.org/wiki?curid=321900", "title": "Voce della Campania", "text": "La Voce della Campania \u00e8 una testata giornalistica fondata nel 1975.\nFino al 1980 \u00e8 stato un quindicinale del PCI, e\nvi ha lavorato Michele Santoro, ultimo direttore della prima edizione.\nNel 1984 Andrea Cinquegrani rilancia la testata che avr\u00e0 cadenza mensile.\nDal 2007 la testata, che ha assunto tiratura e diffusione nazionale, esce in tutta Italia come \"La Voce delle Voci\" e, in Campania, come \"La Voce delle Voci-La Voce della Campania\". \u00c8 un mensile d'inchiesta diretto da Andrea Cinquegrani e Rita Pennarola. Fra i collaboratori fissi, Ferdinando Imposimato, Sandro Provvisionato, Jacopo Fo, Luciano Scateni, Don Vitaliano Della Sala. Il nome, \"La Voce delle Voci\", richiama il collegamento interattivo fra il giornale e centinaia di associazioni o gruppo auto-organizzati attivi in tutta la penisola."}
{"id": "321903", "revid": "767487", "url": "https://it.wikipedia.org/wiki?curid=321903", "title": "Un po' di Zucchero", "text": "Un po' di Zucchero \u00e8 l'album di debutto del cantautore italiano Zucchero Fornaciari, pubblicato il 4 aprile 1983.\nIl disco.\nComposizione.\nIl disco, che non comprende il brano \"Canto te\", con il quale nell'estate del 1981 l'artista vinse il Festival di Castrocaro, fu registrato negli studi Polygram di Milano tra il settembre 1982 ed il febbraio 1983, ad eccezione del brano \"Una notte che vola via\", partecipante al Festival di Sanremo 1982. L'album, realizzato in parziale disaccordo con la casa discografica, non ebbe successo e venne successivamente disconosciuto da Zucchero, che non ne esegu\u00ec pi\u00f9 brani dal vivo e non li incluse nelle varie raccolte ufficiali.\nGli arrangiamenti e la direzione d'orchestra sono curati da Vince Tempera. I tecnici del suono sono Bruno Malasoma e Davide Marinone. La copertina \u00e8 curata da Luciano Tallarini.\nCanzoni.\n\"Nuvola\" partecip\u00f2 alla successiva edizione della manifestazione, nella quale fu presentato anche \"Stiamo insieme\", interpretato nell'occasione da Richard Sanderson.\nTracce.\nTesti e musiche di Adelmo Fornaciari, tranne dove diversamente indicato.\nVersione a edizione limitata (2016).\nIl vinile del disco \u00e8 stato nuovamente pubblicato nel box set ad edizione limitata \"Studio Vinyl Collection\" del 2016."}
{"id": "321905", "revid": "1543377", "url": "https://it.wikipedia.org/wiki?curid=321905", "title": "Citosol", "text": "Il citosol o fluido intracellulare (ICF) \u00e8 il liquido che si trova all'interno delle cellule. Esso \u00e8 suddiviso in compartimenti per mezzo delle membrane. Ad esempio, la membrana mitocondriale separa il mitocondrio in molti compartimenti.\nNella cellula eucariotica, il citosol si trova all'interno della membrana cellulare ed \u00e8 parte del citoplasma, che comprende anche i mitocondri, i plastidi e altri organelli (ma non i loro fluidi interni e le strutture); il nucleo cellulare \u00e8 separato. Nei procarioti, la maggior parte delle reazioni chimiche del metabolismo avvengono nel citosol, mentre solo poche si svolgono nelle membrane o nello spazio periplasmico. Negli eucarioti, mentre molte vie metaboliche avvengono ancora nel citoplasma, altre si svolgono all'interno degli organelli.\nIl citosol \u00e8 una miscela complessa di sostanze disciolte in acqua. Anche se l'acqua costituisce la grande maggioranza del citosol, la struttura e le propriet\u00e0 che si trovano all'interno delle cellule non sono ancora del tutto ben comprese. Le concentrazioni di ioni come sodio e potassio sono diverse nel citosol rispetto al fluido extracellulare; queste differenze nei livelli di ioni sono importanti nei processi quali l'osmoregolazione, la segnalazione cellulare e la generazione di potenziali di azione nelle cellule eccitabili, come le cellule endocrine, nervose e muscolari. Il citosol contiene anche grandi quantit\u00e0 di macromolecole, che possono alterare il comportamento di altre molecole, come attraverso l'affollamento macromolecolare.\nAnche se in principio si riteneva che fosse una soluzione di molecole, il citosol vanta pi\u00f9 livelli di organizzazione. Questi includono i gradienti di concentrazione di piccole molecole come il calcio, e grandi complessi di enzimi che agiscono insieme per effettuare percorsi metabolici e complessi multiproteici quali proteasomi e carbossisoma che racchiudono e separano parti del citosol.\nDefinizione.\nIl termine citosol \u00e8 stato introdotto nel 1965 da H.A. Lardy e inizialmente si riferiva al liquido che veniva prodotto rompendo le cellule e passando tutti i componenti insolubili all'ultracentrifugazione. Tale estratto cellulare solubile non \u00e8 identico alla parte solubile del citoplasma cellulare e di solito \u00e8 chiamato frazione citoplasmatica. Il termine \"citosol\" viene ora utilizzato per fare riferimento alla fase liquida del citoplasma in una cellula intatta. Ci\u00f2 esclude qualsiasi parte del citoplasma contenuta all'interno di organelli. A causa della possibilit\u00e0 di confusione tra l'uso della parola \"citosol\" per indicare sia gli estratti di cellule e la parte solubile del citoplasma nelle cellule intatte, il termine \"citoplasma acquoso\" \u00e8 stato utilizzato per descrivere il contenuto liquido del citoplasma delle cellule viventi.\nPropriet\u00e0 e composizione.\nLa proporzione rappresentata dal citosol del volume di una cellula \u00e8 variabile: per esempio esso costituisce la maggior parte della struttura cellulare nei batteri, nelle cellule vegetali la zona principale \u00e8 invece il grande vacuolo centrale. Il citosol consiste principalmente di acqua, ioni disciolti, piccole molecole e grandi molecole idrosolubili (come le proteine). La maggior parte di queste molecole non proteiche possiedono una massa molecolare inferiore a 300 Da. Questa miscela di piccole molecole \u00e8 straordinariamente complessa, come la variet\u00e0 di molecole che sono coinvolti nel metabolismo (metaboliti) che risulta immenso. Ad esempio, fino a 200.000 diverse piccole molecole possono essere create nelle piante, anche non tutte saranno presenti nella stessa specie o in una singola cellula. Le stime del numero di metaboliti nelle singole cellule, come ad esempio nell\"'Escherichia coli\" o nel lievito di birra, prevedono che ve ne siano circa 1.000.\nAcqua.\nLa maggior parte del citosol \u00e8 costituito da acqua, che rappresenta circa il 70% del volume totale di una tipica cellula. Il pH del liquido intracellulare \u00e8 7,4 mentre il pH citosolico umano varia tra 7,0 -7,4, e solitamente \u00e8 maggiore se una cellula \u00e8 in crescita. La viscosit\u00e0 del citoplasma \u00e8 circa la stessa dell'acqua pura, anche se la diffusione di piccole molecole attraverso questo liquido \u00e8 di circa quattro volte pi\u00f9 lenta rispetto all'acqua pura, soprattutto a causa delle collisioni con il grande numero di macromolecole presenti. Studi effettuati sulle artemie hanno esaminato come l'acqua modifica le funzioni delle cellule; essi hanno evidenziato che una riduzione del 20% della quantit\u00e0 di acqua in una cellula \u00e8 in grado di inibire il metabolismo, infatti con la progressiva diminuzione delle attivit\u00e0 metaboliche la cellula si secca e tutta l'attivit\u00e0 metabolica si arresta quando il livello dell'acqua raggiunge il 70% inferiore alla norma.\nSebbene l'acqua sia fondamentale per la vita, la struttura di essa nel citosol non \u00e8 ancora ben compresa, soprattutto perch\u00e9 metodi come la spettroscopia di risonanza magnetica nucleare forniscono solo informazioni sulla struttura media dell'acqua e non possono evidenziare variazioni locali su scala microscopica. Anche la struttura dell'acqua pura \u00e8 scarsamente compresa, a causa della sua capacit\u00e0 di formare strutture come cluster d'acqua attraverso legami idrogeno.\nLa visione classica dell'acqua nelle cellule \u00e8 che circa il 5% di essa sia fortemente legata dai soluti o dalle macromolecole come l'acqua di solvatazione, mentre la maggior parte ha la stessa struttura dell'acqua pura. Questa acqua di solvatazione non \u00e8 attiva nell'osmosi e pu\u00f2 avere differenti propriet\u00e0 come solventi, in modo che alcune molecole disciolte sono escluse, mentre altre diventano concentrate. Tuttavia, altri sostengono che gli effetti delle alte concentrazioni di macromolecole nelle cellule si estendono per tutto il citosol e che l'acqua presente nelle cellule si comporti molto diversamente dall'acqua delle soluzioni diluite. Queste teorie comprendono l'ipotesi che le cellule contengano zone di acqua a bassa e ad alta densit\u00e0 e ci\u00f2 potrebbe comportare effetti diffusi sulle strutture e sulle funzioni delle altre parti di essa. Tuttavia, l'uso di metodi avanzati di risonanza magnetica nucleare, al fine di misurare direttamente la mobilit\u00e0 dell'acqua nelle cellule viventi contraddice questa idea, suggerendo che l'85% dell'acqua agisca sulla cellula come acqua pura, mentre il resto risulta meno mobile e probabilmente destinata alle macromolecole.\nIoni.\nLe concentrazioni degli ioni nel citosol sono molto diverse da quelle nel liquido extracellulare e il citosol contiene anche quantit\u00e0 molto elevate di macromolecole cariche, come proteine e acidi nucleici, superiori all'esterno della struttura cellulare.\nA differenza del fluido extracellulare, il citosol possiede un'alta concentrazione di ioni potassio e una bassa concentrazione di ioni di sodio. Questa differenza di concentrazione di ioni \u00e8 fondamentale per l'osmoregolazione, poich\u00e9 se i livelli di ioni fossero gli stessi all'interno e all'esterno di una cella, l'acqua entrerebbe costantemente per osmosi, poich\u00e9 i quantitativi di macromolecole all'interno delle cellule sono superiori ai quelli esterni. Invece, gli ioni di sodio vengono espulsi e gli ioni potassio inseriti per mezzo della pompa sodio-potassio, gli ioni di potassio poi diminuiscono il loro gradiente di concentrazione attraverso i canali ionici di selezione del potassio, ci\u00f2 comporta una perdita di carica positiva che crea un potenziale di membrana negativo. Per bilanciare questa differenza di potenziale, anche gli ioni negativi di cloruro escono dalla cellula, attraverso canali selettivi del cloro. La perdita di ioni sodio e cloro compensa l'effetto osmotico della maggiore concentrazione di molecole organiche all'interno della cellula.\nLe cellule sono in grado di realizzare ancora pi\u00f9 grandi cambiamenti osmotici accumulando osmoprotettori quali betaine o trealosio nel loro citoplasma. Alcune di queste molecole permettono alle cellule di sopravvivere anche se sono completamente asciugate e permettono ad un organismo di entrare in uno stato di vita ametabolico chiamato criptobiosi. In questo stato, il citoplasma e gli osmoprotettori diventano simili al vetro solido e ci\u00f2 aiuta a stabilizzare le proteine e le membrane cellulari dagli effetti dannosi del disseccamento.\nLa bassa concentrazione di calcio nel citosol permette agli ioni calcio di funzionare come secondo messaggero nella segnalazione del calcio. Qui, un segnale, ad esempio un ormone o un potenziale d'azione apre i canali del calcio in modo che entri nel citosol. Questo improvviso aumento di calcio citosolico attiva altre molecole di segnalazione, quali calmodulina e protein-chinasi C. Altri ioni, come il cloruro di potassio possono anch'essi possedere funzioni di segnalazione nel citosol, ma queste non sono ancora ben comprese.\nMacromolecole.\nLe molecole proteiche che non legano alle membrane cellulari o al citoscheletro vengono sciolti nel citosol. La quantit\u00e0 di proteine nelle cellule \u00e8 estremamente elevata e si avvicina a 200\u00a0mg/ml, che occupa circa il 20%-30% del volume totale del citosol. Tuttavia, misurare con precisione la quantit\u00e0 di proteine disciolta nel citosol nelle cellule intatte \u00e8 difficile, poich\u00e9 alcune proteine sembrano essere debolmente associate con le membrane o gli organuli delle cellule intere e vengono rilasciati in soluzione appena avvine la lisi cellulare. In effetti, negli esperimenti in cui la membrana plasmatica delle cellule \u00e8 stata accuratamente rotta utilizzando la saponina, senza danneggiare le altre membrane cellulari, soltanto circa un quarto delle proteine cellulari \u00e8 stata rilasciata. Queste cellule sono in grado di sintetizzare le proteine se dispongono degli aminoacidi e dell'ATP, implicando molti degli enzimi presenti nel citosol che sono collegati al citoscheletro. Tuttavia, la teoria che la maggior parte delle proteine delle cellule siano strettamente legate in una rete chiamata reticolo microtrabecolare \u00e8 ora \u00e8 vista come improbabile.\nNei procarioti, il citosol contiene il genoma della cellula, all'interno di una struttura nota come nucleoide. Questo \u00e8 una massa irregolare di DNA e proteine associate che controllano la trascrizione e la replicazione dei cromosomi batterici e dei plasmidi. Negli eucarioti, invece, il genoma si trova nel nucleo della cellula, che \u00e8 separato dal citosol da pori nucleari che bloccano la libera diffusione di qualsiasi molecola pi\u00f9 grande di circa 10 nanometri di diametro.\nL'elevata concentrazione di macromolecole nel citosol provoca un effetto chiamato affollamento macromolecolare, che avviene quando si riscontra l'aumento della concentrazione effettiva di altre macromolecole, poich\u00e9 hanno meno volume per muoversi. Questo effetto affollamento pu\u00f2 produrre grandi cambiamenti nella velocit\u00e0 di reazione e nell'equilibrio chimico delle reazioni che avvengono nel citosol. \u00c8 particolarmente importante nella sua capacit\u00e0 di alterare le costanti di dissociazione favorendo l'associazione di macromolecole, ad esempio quando pi\u00f9 proteine si uniscono per formare complessi proteici o quando le proteine che legano il DNA si legano ai loro bersagli nel genoma.\nOrganizzazione.\nSebbene i componenti del citosol non sono separati in regioni tramite membrane cellulari, questi componenti non si mescolano sempre in modo casuale e diversi livelli di organizzazione esistono e possono localizzare le molecole specifiche.\nGradienti di concentrazione.\nAnche se le piccole molecole si diffondono rapidamente nel citosol, possono ancora essere creati dei gradienti di concentrazione. Un esempio ben studiato di questi sono le \"\"scintille di calcio\" che vengono prodotte per un breve periodo nella regione intorno a un canale del calcio aperto. Essi hanno un diametro di circa 2 micrometri e durano solo pochi millisecondi, anche se diverse scintille possono fondersi per formare pendenze pi\u00f9 grandi, chiamate \"onde di calcio\"\". I gradienti di concentrazione di altre piccole molecole, come ossigeno e adenosina trifosfato possono essere prodotti nelle cellule intorno a gruppi di mitocondri, tuttavia questi sono meno conosciuti.\nComplessi proteici.\nLe proteine possono associarsi per formare complessi proteici. Questi spesso contengono una serie di proteine con funzioni simili, come enzimi che svolgono pi\u00f9 passi nella stessa via metabolica. Questa organizzazione pu\u00f2 consentire la canalizzazione del substrato, che avviene quando il prodotto di un enzima viene passato direttamente al secondo enzima, attraverso un percorso, senza essere rilasciato nella soluzione. La canalizzazione \u00e8 in grado di rendere un percorso pi\u00f9 rapido ed efficiente rispetto a quanto lo fosse se gli enzimi fossero casualmente distribuiti nel citosol ed \u00e8 anche in grado di prevenire il rilascio di intermedi instabili di reazione. Anche se una grande variet\u00e0 di vie metaboliche coinvolgono enzimi strettamente legati tra loro, altre possono coinvolgere complessi pi\u00f9 scarsamente associati che sono molto pi\u00f9 difficili da studiare all'esterno della cellula. Di conseguenza, l'importanza di questi complessi per il metabolismo in generale rimane poco chiaro.\nComparti proteici.\nAlcuni complessi proteici contengono una grande cavit\u00e0 centrale che risulta isolata dal resto del citosol. Un esempio di una tale cavit\u00e0 \u00e8 il proteosoma. Esso \u00e8 una serie di subunit\u00e0 che formano una zona vuota contenente proteasi che degradano le proteine citosoliche. Poich\u00e9 sarebbe dannoso se queste fossero miscelate liberamente con il resto del citosol, il complesso \u00e8 costituito da un insieme di proteine regolatrici che riconoscono (ubiquitinazione) quelle da degradare indirizzandole verso la cavit\u00e0 proteolitica.\nUn altro grande classe di comparti proteici sono i microcompartimenti batterici, che sono fatti di un involucro proteico che incapsula diversi enzimi. Questi comparti sono in genere circa grandi da 100 a 200 nanometri e fatti di proteine ad incastro. Un esempio ben capito \u00e8 il carbossisoma, che contiene enzimi coinvolti nella fase di fissazione del carbonio nella fissazione del carbonio della ribulosio-bisfosfato carbossilasi.\nSetacciatura del citoscheletro.\nSebbene il citoscheletro non faccia parte del citosol, la presenza di questa rete di filamenti limita la diffusione delle particelle di grandi dimensioni nella cellula. Ad esempio, in diversi studi le particelle grandi circa 25 nanometri (circa la dimensione di un ribosoma) sono state escluse dalle zone del citosol intorno ai bordi della cellula e vicino al nucleo. Questi \"comparti esclusi\" possono contenere un reticolo molto pi\u00f9 denso di fibre di actina rispetto al resto del citosol. Questi microdomini potrebbero influenzare la distribuzione delle grandi strutture come i ribosomi e gli organuli all'interno del citoplasma escludendoli da alcune zone e concentrandoli in altre.\nFunzione.\nIl citosol non ha una sola funzione, al contrario \u00e8 il sito di multipli processi cellulari. Un esempio di questi processi include la trasduzione del segnale dalla membrana cellulare ai siti all'interno della cellula, come il nucleo della cellula, o altri organuli. Questo comparto \u00e8 anche il sito di molti dei processi di citochinesi, dopo la separazione della membrana nucleare durante la mitosi. Un'altra importante funzione del citosol \u00e8 quella di trasportare i metaboliti dal loro sito di produzione verso la zona in cui verranno utilizzati. Questo \u00e8 relativamente semplice per le molecole idrosolubili, come gli amminoacidi, che possono diffondersi rapidamente attraverso il citosol. Tuttavia, le molecole idrofobe, come gli acidi grassi o gli steroli, possono essere trasportati attraverso citosol solo mediante specifiche proteine di legame, che spostano queste molecole tra le membrane cellulari. Le molecole inglobate nella cellula mediante endocitosi o quelle secrete possono essere trasportate attraverso il citosol all'interno delle vescicole, che sono piccole sfere lipidiche che vengono spostate lungo il citoscheletro grazie all'azione di proteine motrici.\nIl citosol \u00e8 il sito dove avvengono la maggior parte dei processi metabolici nei procarioti e una gran parte di essi negli eucarioti. Ad esempio, nei mammiferi circa la met\u00e0 delle proteine della cellula sono localizzate nel citosol. I dati pi\u00f9 completi sono disponibili per il lievito, dove le ricostruzioni metaboliche indicano che la maggior parte dei processi metabolici e metaboliti si verificano nel citosol. Le principali vie metaboliche che si realizzano nel citosol degli animali consistono nella biosintesi proteica, la via dei pentoso fosfati, la glicolisi e la gluconeogenesi. La localizzazione dei percorsi pu\u00f2 essere differente negli altri organismi: per esempio, nelle piante la sintesi degli acidi grassi avviene nei cloroplasti mentre nei apicomplexa avviene degli apicoplasti."}
{"id": "321907", "revid": "92723", "url": "https://it.wikipedia.org/wiki?curid=321907", "title": "KV1", "text": "KV1 (Kings' Valley 1) \u00e8 la sigla che identifica una delle tombe della Valle dei Re in Egitto; si trova nei pressi dell'accesso alla necropoli ed era la sepoltura del faraone Ramses VII (XX dinastia).\nTagliata in una piccola wadi, dotata di ingresso monumentale, vi predomina il colore giallo dell'oro di cui si riteneva fosse fatta la carne degli d\u00e8i.\nAccessibile e conosciuta fin dall'antichit\u00e0 non attrasse mai particolarmente i ricercatori archeologici e venne per la prima volta svuotata negli anni '50 del '900, ma non esistono testimonianze relative a tale intervento; in tale occasione, verosimilmente furono scattate fotografie dei rilievi a cura di Alexandre Piankoff. Il primo scavo sistematico e completo risale al 1983-1984, a cura di Edwin C. Brock.\nLa tomba, molto malridotta, \u00e8 costituita da un'entrata, un corridoio, una camera sepolcrale in cui si apre l'accesso ad una piccola camera secondaria (tutti i locali disposti lungo un unico asse come tipico delle sepolture della Valle dei Re risalenti alla XX dinastia). Nella camera funeraria si trova un sarcofago in pietra, non terminato, capovolto che, verosimilmente, proteggeva il sarcofago in legno del re la cui mummia non \u00e8 stata ancora rinvenuta. In tal senso, quattro coppe in faience recanti il nome di Ramses VII furono rinvenute nei pressi della \"cache\" DB320 e si suppone che tale possa essere stata la destinazione del corpo, ma non si hanno riscontri certi nel senso. Il sarcofago in pietra reca immagini, leggermente incise e dipinte in verde, delle dee Iside, Nefti e Selkis, nonch\u00e9 dei quattro figli di Horo.\nI rilievi del corridoio rappresentano: a sinistra una processione degli dei solari Horakhty, Atum e Khepri preceduti dal re; a destra la processione, preceduta sempre da re, di dei inferi Ptah, Sokar e Osiride, seguiti da alcuni capitoli del Libro delle Porte e del Libro delle Caverne. L'ingresso della camera funeraria \u00e8 preceduto dalla rappresentazione della dea Uerethekau, protettrice dai pericoli dell'oltretomba e dalle due dee Sekhmet e Bastet. Le pareti interne dalla camera funeraria recano brani del Libro della Terra, mentre il soffitto vede la duplice rappresentazione della dea Nut e di alcune costellazioni dello zodiaco egiziano.\nNella KV1 si trova il graffito pi\u00f9 antico della Valle databile al 278 a.C."}
{"id": "321920", "revid": "768068", "url": "https://it.wikipedia.org/wiki?curid=321920", "title": "KV2", "text": "KV2 (Kings' Valley 2) \u00e8 la sigla che identifica una delle tombe della Valle dei Re in Egitto; era la sepoltura del faraone Ramses IV (XIX dinastia).\nStoria.\nLa tomba, preservata da infiltrazioni di acqua piovana e pertanto in buone condizioni, doveva essere ben nota dall'antichit\u00e0 come dimostra l'elevato numero di graffiti, specie di epoca greco-romana, che si possono rilevare sulle sue pareti (oltre 600).\nNon risultano registrazioni relative al suo svuotamento e l'unica notizia documentata risale a John Gardner Wilkinson, che la visit\u00f2 nel 1825-1828, che rilev\u00f2 la presenza di non meglio precisati \"corpi\" in un recesso, vicino alla camera funeraria, indicati come probabilmente appartenenti al Terzo periodo intermedio dell'Egitto.\nLavori di svuotamento, sia pure parziale, vennero successivamente eseguiti da Edward Russell Ayrton, nel 1905-1906, e da Howard Carter, nel 1920; entrambi gli archeologi repertarono gran quantit\u00e0 di suppellettili funerarie: ostraka, ushabti, frammenti di fa\u00efence, di legno e di vasellame, alcuni recanti il nome di Ramses II, evidentemente utilizzati, in antico, come rudimentali attrezzi per lo scavo.\nArchitettura.\nSotto il profilo architettonico la tomba si presenta con la classica struttura delle tombe della XX dinastia, ovvero con tutti i locali disposti lungo un unico asse per uno sviluppo di circa m 90. Dalla camera funeraria, tuttavia, si diparte un breve corridoio che fa supporre che il disegno originale prevedesse una tomba molto pi\u00f9 lunga e che, per motivi non noti, forse la morte prematura del re titolare, venne ultimata trasformando quella che originariamente doveva essere l\u2019anticamera, nella camera funeraria vera e propria. Di questa tomba esistono due planimetrie coeve alla sua realizzazione: un ostrakon oggi al Museo del Cairo, mentre la pi\u00f9 famosa e completa, si trova oggi al Museo Egizio di Torino.\nIl sarcofago, a forma di cartiglio, \u00e8 il pi\u00f9 grande e pesante della Valle con i suoi quasi 4 m di lunghezza e 3 di altezza.\nLa mummia del sovrano fu ritrovata, come molte altre, nella tomba di Amenhotep II (KV35) ove era stata trasferita, come rilevabile da un graffito dello scriba Penuamon: \"nell\u2019anno sedicesimo di Smendes, 4 peret, giorno 11\".\nDecorazione.\nLa decorazione della KV2 \u00e8 pressoch\u00e9 intatta: il primo dei passaggi contiene le \"Litanie di Ra\" e, per la prima volta nota, una parte del \"Libro delle Caverne\"; l\u2019anticamera presenta capitoli del \"Libro dei morti\" e la camera funeraria testi di varia provenienza, sulle pareti dal \"Libro dell\u2019Amduat\", dal \"Libro delle Porte\" e sul soffitto dal \"Libri dei Cieli\". I locali oltre il sarcofago sono decorati con scene dal \"Libro delle Caverne\" e da oggetti che dovevano essere stati qui depositati durante il rito funerario."}
{"id": "321922", "revid": "1684799", "url": "https://it.wikipedia.org/wiki?curid=321922", "title": "Jungle", "text": "Il termine jungle (voce inglese che significa giungla) pu\u00f2 indicare:"}
{"id": "321924", "revid": "79968", "url": "https://it.wikipedia.org/wiki?curid=321924", "title": "SCORM", "text": "Lo SCORM - \"Shareable Content Object Reference Model\" (Modello di Riferimento per gli Oggetti di Contenuto Condivisibile) \u00e8 tecnicamente un \"modello virtuale\" (\"reference model\"), cio\u00e8 una raccolta di specifiche tecniche che consente, primariamente, lo scambio di contenuti digitali in maniera indipendente dalla piattaforma.\nAl momento attuale le ultime specifiche dello standard sono relative alla versione 1.3 (detto anche SCORM 2004) anche se il pi\u00f9 utilizzato rimane ancora lo SCORM 1.2. La specifica SCORM 2004 ha subito diverse revisioni e miglioramenti. La revisione pi\u00f9 recente \u00e8 la quarta (4th edition).\nLo SCORM nell'e-learning.\nLo SCORM definisce, nell'e-learning, le specifiche relative al riutilizzo, tracciamento e catalogazione degli oggetti didattici (learning object), i \"mattoni elementari\" con i quali vengono strutturati i corsi. La piattaforma di e-learning ha solo il compito di dialogare con l'oggetto, interpretando i messaggi che gli vengono passati. Ci\u00f2 \u00e8 possibile in quanto SCORM definisce al suo interno le caratteristiche che dovrebbero essere supportate dal Learning Management System (LMS). La compatibilit\u00e0 della piattaforma si rende necessaria solamente per \"capire la lingua\" dell'oggetto e, se necessario, per potergli rispondere.\nCompatibilit\u00e0 dei LO con lo SCORM.\nPer essere compatibile con lo standard SCORM, ogni Learning Object (LO) deve avere le seguenti caratteristiche:\nUn materiale didattico SCORM \u00e8 un file con estensione .zip, oppure .pif, che contiene all'interno diverse sezioni relative alla struttura, alla descrizione con metadati ed al suo funzionamento all'interno di un LMS. Lo SCORM quindi non specifica un formato di file che possa rappresentare l'oggetto didattico: qualsiasi formato pu\u00f2 essere incluso in un pacchetto SCORM, a seconda del fatto che l'oggetto sia preposto a comunicare con un LMS o ad essere un oggetto di un supporto che non comunica con la piattaforma di e-learning. Se questo oggetto \u00e8 programmato per comunicare con la piattaforma prende il nome di SCO, se invece \u00e8 un oggetto di supporto prende il nome di ASSET.\nIl linguaggio con cui l'oggetto SCO comunica con la piattaforma di e-learning \u00e8 il JavaScript; tra i formati pi\u00f9 comuni per costruire SCO possiamo citare l'HTML, Flash, Java o altri formati pi\u00f9 chiusi o meno diffusi.\nOrganizzazione del content package.\nI vincoli nella messa in sequenza degli oggetti possono essere:\nPackage interchange format.\nIl formato \"PIF\" (\"Package interchange format\") \u00e8 stato coniato con l'uso degli SCORM. Questo standard ha proposto come formato di trasporto dei propri corsi il formato ZIP. Lo standard che ha definito lo SCORM ha semplicemente rinominato il file ZIP in PIF. In realt\u00e0 il contenuto \u00e8 sempre compresso con ZIP, tant'\u00e8 che \u00e8 possibile aprire i PIF come dei normali file compressi ZIP."}
{"id": "321937", "revid": "92723", "url": "https://it.wikipedia.org/wiki?curid=321937", "title": "KV4", "text": "KV4 (Kings' Valley 4) \u00e8 la sigla che identifica una delle tombe della Valle dei Re in Egitto; era la sepoltura del faraone Ramses XI (XX dinastia).\nAccessibile e conosciuta fin dall'antichit\u00e0, la tomba KV4 venne in antico occupata come dimora e stalla da comunit\u00e0 copte e non attrasse mai particolarmente i ricercatori archeologici; venne per la prima volta svuotata nel 1979 da John Romer per conto del Brooklyn Museum. \u00c8 probabile che si tratti dell'ultima tomba scavata nella Valle dei Re che in seguito non venne pi\u00f9 usata come necropoli reale.\nTra le possibili cause dell'abbandono i continui saccheggi cui le tombe erano sottoposte uniti all'instabilit\u00e0 politica che contraddistinse la fine della XX dinastia.\nLa tomba, verosimilmente, non accolse mai il corpo del sovrano (di cui non si conosce il luogo di sepoltura) e i soli frammenti di decorazione rimasti si trovano all'inizio del primo corridoio. Altri frammenti di suppellettili funerarie, relative a sepolture della XXII dinastia, dimostrerebbero un riuso, e un recente studio svolto da Romer indicherebbe un utilizzo, durante la XXI dinastia, sotto Pinedjem I, come laboratorio di restauro di mummie regali prima del loro trasferimento in luogo pi\u00f9 sicuro. Al suo interno sono stati infatti rinvenuti frammenti provenienti dalla KV20 di Hatshepsut, KV34 di Thutmosi III e dalla KV38 di Thutmosi I. Pinedjem I aggiunse il suo cartiglio alla decorazione parietale, ma non venne qui sepolto."}
{"id": "321938", "revid": "228587", "url": "https://it.wikipedia.org/wiki?curid=321938", "title": "Ballintubber", "text": "Ballintubber o Ballintober (\"Baile an Tobair\" in gaelico irlandese) \u00e8 un antico villaggio del Mayo, in Irlanda, conosciuto per la sua abbazia, fondata nel 1216. La traduzione del nome irlandese del luogo \u00e8 \"Villaggio del Bene\".\nSituato in un paesaggio contrastato dai monti Partry, l'incontaminata zona rurale di Ballintubber \u00e8 ricca di cultura ed edifici storici, partendo dalla gi\u00e0 citata abbazia sino alle vicine Mayo Abbey e Aghagower.\nLa storia del villaggio parte dal periodo pre-Cristiano, quando popolazioni vennero da est, attraversando Ballintubber, sulla strada per la \"montagna sacra\" della costa occidentale, oggi ben conosciuta come Croagh Patrick.\nQuando San Patrizio port\u00f2 il Cristianesimo in Irlanda nel 441, stabil\u00ec e fece edificare nel paese una chiesa, che tuttavia non \u00e8 la presente abbazia, fondata nel 1216 dal Re Cathal O'Connor. \u00c8 l'unica chiesa in Irlanda fondata da un re ed ancora utilizzata."}
{"id": "321970", "revid": "1655", "url": "https://it.wikipedia.org/wiki?curid=321970", "title": "Ghiandole endocrine", "text": ""}
{"id": "321971", "revid": "339392", "url": "https://it.wikipedia.org/wiki?curid=321971", "title": "La Sapienza", "text": ""}
{"id": "321975", "revid": "585241", "url": "https://it.wikipedia.org/wiki?curid=321975", "title": "Chiesa di Gerusalemme", "text": "La Chiesa di Gerusalemme \u00e8 la pi\u00f9 antica delle Chiese cristiane. Essa ebbe una grande importanza nel I secolo, fino alla distruzione della citt\u00e0 da parte dei romani nel 70 e anche in seguito, in tono minore, fino alla seconda distruzione della citt\u00e0 sacra da parte di Adriano nel 135 e la sua successiva rifondazione come \"Aelia Capitolina\".\nOrigini e caratteristiche.\nLe fonti a disposizione per la storia delle origini di questa chiesa sono: il Nuovo Testamento (in particolare gli Atti degli apostoli e alcune lettere di San Paolo), la \"Storia ecclesiastica\" di Eusebio di Cesarea (in cui si utilizzano altre fonti pi\u00f9 antiche) e l'opera di Giuseppe Flavio.\nCome sappiamo dai Vangeli, tre giorni dopo che Ges\u00f9 fu messo a morte resuscit\u00f2 ed apparve agli Apostoli (in particolare Pietro e Giacomo) e ad altri discepoli. Questo gruppo di persone, di origine eterogenea (ad esempio gli Apostoli erano galilei quindi non originari di Gerusalemme), decise di stabilirsi nella citt\u00e0 santa degli ebrei nella probabile convinzione che da l\u00ec a poco sarebbe avvenuta la fine dei tempi. Gli Apostoli costituirono il nucleo centrale della nascente comunit\u00e0 cristiana, insieme ai familiari di Ges\u00f9 e ad alcune donne venute dalla Galilea. Attorno a questo nucleo si radunarono i primi cristiani.\nIl gruppo inizi\u00f2 a svolgere una vita comunitaria: \nGli apostoli si recavano ogni giorno al tempio per annunciare il regno di Dio e di Ges\u00f9 Cristo, suscitando l'irritazione dei sacerdoti e dei sadducei. Pi\u00f9 volte furono arrestati.\nQuando volevano pregare tra loro, i cristiani si riunivano sotto il portico di Salomone :\nLe tre \"colonne\" della Chiesa di Gerusalemme erano Pietro, Giovanni e Giacomo. \nUn momento significativo per la vita della Chiesa di Gerusalemme fu l'istituzione del diaconato. I primi diaconi furono sette fedeli cui fu attribuito il compito di prendersi cura delle vedove e dei poveri. Essi furono (nello stesso ordine del testo biblico): Stefano, Filippo, Pr\u00f2coro, Nic\u00e0nore, Timone, Parmen\u00e0s e Nicola. Scelti durante un'assemblea, furono consacrati dagli apostoli con l'imposizione delle mani.\nLa chiesa sub\u00ec un colpo durissimo con la condanna a morte di Stefano. In seguito al martirio di Stefano, scoppi\u00f2 una violenta persecuzione e Giacomo, il fratello di Giovanni, fu ucciso. I cristiani si dispersero: molti partirono da Gerusalemme ed iniziarono a predicare in Galilea e in Samaria. Tra essi, Filippo diacono.\nDapprima il Vangelo fu annunziato solamente agli ebrei. I convertiti venivano battezzati. Poi uno degli apostoli si recava nella nuova comunit\u00e0 e infondeva su di essi lo Spirito Santo (). In seguito all'allargamento della comunit\u00e0, gli apostoli furono affiancati da un gruppo di anziani, chiamati presbiteri.\nSan Pietro fu il protagonista della prima conversione di un pagano al cristianesimo. Secondo il racconto biblico confer\u00ec il battesimo a un ufficiale dell'esercito romano, Cornelio. Dopo la conversione di Cornelio, i cristiani capirono che potevano accogliere nella nuova fede tutti gli uomini indistintamente, anche coloro che non conoscevano la Legge di Mos\u00e8.\nGli apostoli inviarono allora due uomini di comprovata fede, Paolo (gi\u00e0 persecutore dei cristiani e convertito sulla via di Damasco) e Barnaba, presso i pagani. Essi si trasferirono quindi in Anatolia e l\u00ec cominciarono a predicare anche a persone di origine non ebraica, costituendo le prime comunit\u00e0 cristiane composte da membri non nati nell'ebraismo. \nMa non tutti i cristiani accettarono queste decisioni, specialmente coloro che, nonostante le persecuzioni, erano rimasti in Giudea.\nFu necessario organizzare un'assemblea generale, conosciuta storicamente come Concilio di Gerusalemme, per stabilire una condotta unanime e condivisa. \nDa una parte vi erano coloro che sostenevano che solo i circoncisi potessero diventare cristiani. Dall'altra invece coloro che ritenevano che tutti potessero aderire alla nuova religione. Prevalse la seconda posizione. Fu deciso inoltre di stabilire regole speciali per rendere accettabili i costumi dei convertiti dal paganesimo.\nTali prescrizioni furono messe per iscritto in una lettera, che fu indirizzata alle comunit\u00e0 cristiane di Antiochia (e di Siria in generale) e di Cilicia (la regione originaria di Saulo, ).\nLe decisioni prese a Gerusalemme (intorno al 49) determinarono per i secoli seguenti lo sviluppo del cristianesimo nel mondo.\nLa successione di Giacomo alla guida della comunit\u00e0.\nNel 62 d.C. Giacomo il Giusto fu condannato a morte per ordine del sommo sacerdote Anania.\nEusebio di Cesarea descrive cos\u00ec gli eventi successivi a Giacomo:\nCronotassi dei vescovi giudeo-cristiani di Gerusalemme.\nSecondo Eusebio di Cesarea: "}
{"id": "321977", "revid": "125850956", "url": "https://it.wikipedia.org/wiki?curid=321977", "title": "Anffas Onlus", "text": "Anffas Onlus - Associazione Nazionale Famiglie di Persone con Disabilit\u00e0 Intellettiva e/o Relazionale - \u00e8 un'associazione ONLUS che si occupa della tutela dei diritti di persone con disabilit\u00e0 intellettiva e/o relazionale e dei loro genitori e familiari.\nStoria.\nL'associazione \u00e8 nata il 28 marzo 1958 a Roma ed \u00e8 stata fondata da un gruppo di genitori di persone con disabilit\u00e0, la cui portavoce era Maria Luisa Ueberschlag Menegotto.\nAnffas nasce in un periodo in cui la situazione socio-assistenziale era caratterizzata da un clima di forte ghettizzazione nei confronti delle persone cosiddette \"subnormali\" e delle loro famiglie che spesso vivevano solamente grazie a iniziative di carit\u00e0 e beneficenza e potevano disporre di ben pochi supporti da parte delle istituzioni pubbliche. In genere il loro destino era quello di vedersi emarginati dalla societ\u00e0 e di vedersi privati di una vita dignitosa e serena.\nL'associazione ebbe come prima denominazione \"Associazione Nazionale Famiglie di Fanciulli Minorati Psichici\", denominazione questa che sub\u00ec via via numerose modificazioni, tra cui \"Associazione Nazionale Famiglie di Fanciulli ed Adulti Subnormali\" (di cui Anffas era in origine l'acronimo), fino ad assumere quella attuale: \"Associazione Nazionale Famiglie di Disabili Intellettivi e Relazionali\".\nAttualmente, in cinquant'anni di attivit\u00e0 Anffas rappresenta una delle maggiori associazioni a tutela delle persone con disabilit\u00e0, ed \u00e8 presente in tutto il territorio nazionale in maniera capillare.\nDal febbraio 2000 l'associazione assume la qualifica di Onlus e in linea con il nuovo modello di decentramento dello stato italiano. Nello stesso anno Anffas attua anche una radicale modifica alla sua struttura associativa, passando dall'avere un'unica personalit\u00e0 giuridica ad avere alla propria base associativa delle autonome associazioni locali.\nGli scopi dell'associazione.\nAnffas opera a tutela dei diritti umani delle persone con disabilit\u00e0, prevalentemente intellettiva e/o relazionale, e dei loro familiari in coerenza con quanto sancito dalla Convenzione ONU sui diritti delle persone con disabilit\u00e0 ratificata dall'Italia con L. 18/2009.\nGli scopi dell'associazione sono legati alla solidariet\u00e0 sociale, al campo dell'assistenza sociale, sanitaria e socio sanitaria, alla ricerca scientifica, alla formazione, alla beneficenza, e alla tutela dei diritti civili a favore di persone disabili e delle loro famiglie.\nI numeri.\nAnffas conta oltre 14.000 soci raccolti in 169 associazioni locali, 16 associazioni/coordinamenti regionali e 45 autonomi enti marchio Anffas in tutta l'Italia, sostiene oltre 30.000 persone con disabilit\u00e0 e loro famiglie. Collaborano con l'associazione 3.000 operatori specializzati, inquadrati nel \"Contratto Collettivo Nazionale del Lavoro Anffas\".\nLe molte attivit\u00e0 vengono realizzate anche grazie all'aiuto volontario di migliaia di sostenitori dell'Anffas che concorrono al raggiungimento degli scopi associativi."}
{"id": "321980", "revid": "1573940", "url": "https://it.wikipedia.org/wiki?curid=321980", "title": "J\u016btaijutsu", "text": "J\u016btaijutsu (\u67d4\u4f53\u8853, \u67d4\u9ad4\u8853, \u67d4\u8ec6\u8853) \u00e8 un termine giapponese che nelle scuole di arti marziali che si rifanno a Takamatsu Ch\u014dsui indica l'arte della lotta nel suo complesso (in alternativa al pi\u00f9 comune termine j\u016bjutsu) o una sua specialit\u00e0 incentrata sulle tecniche di neutralizzazione, disarticolazione, proiezione.\nIl significato di j\u016btaijutsu \u00e8 \"\"destrezza\" (taijutsu, \u4f53\u8853) \"nelle tecniche di neutralizzazione\" (yawara, \u67d4)\". \"Yawara\" \u00e8 uno dei principi unificanti degli stili tradizionali di lotta giapponese ed \u00e8 rappresentato dalla sillaba \"J\u016b\" anche in termini noti come J\u016bd\u014d o J\u016bjutsu. \nStoria.\nL'uso del termine j\u016btaijutsu risale ai documenti storici (Kukami Monjo, \u4e5d\u9b3c\u6587\u66f8) di una influente scuola classica di arti marziali, il \"Kukishin-ry\u016b\" (\u4e5d\u9b3c\u795e\u6d41) dei nobili di Ayabe, o pi\u00f9 verosimilmente alla loro ricompilazione ad opera di un maestro di questo stile, Takamatsu Ch\u014dsui, nella prima met\u00e0 del Novecento. Il termine infatti si \u00e8 diffuso principalmente grazie all'opera di allievi o membri della cerchia di Takamatsu. Tra questi, i pi\u00f9 noti sono Hatsumi Yoshiaki, suo allievo diretto, Tanemura Tsunehisa e Manaka Fumio che hanno fondato rispettivamente gli stili: Bujinkan, Genbukan e Jinenkan incentrati attorno alle pratiche di genere ninjutsu di cui Takamatsu Ch\u014dsui si era dichiarato erede. In questi stili si utilizzano i neologismi j\u016btaijutsu e dakentaijutsu per indicare rispettivamente lotta e boxe laddove tradizioni parallele conservano le denominazioni di j\u016bjutsu o karate, utilizzate in origine dallo stesso Takamatsu. \nUn altro maestro giapponese adotta sporadicamente il termine j\u016btaijutsu per indicare il proprio stile: Takimoto Tekkotsu, che ha fondato negli anni cinquanta uno stile ibrido basato sul Fusen-ry\u016b di j\u016bjutsu (Takimoto-ha Fusen-ry\u016b, \u6edd\u672c\u6d3e\u4e0d\u9077\u6d41).\nScuole fuori dal Giappone.\nFuori dal Giappone in tempi pi\u00f9 recenti sono stati fondati stili di lotta che utilizzano la stessa denominazione, per esempio lo \"H\u014dshinr\u014dshi-ry\u016b J\u016btaijutsu\" (\u6cd5\u5fc3\u8001\u5b50\u6d41\u67d4\u4f53\u8853) in Canada o lo \"Y\u014dshin-ry\u016b J\u016btaijutsu\" (\u694a\u5fc3\u6d41\u67d4\u4f53\u8853) in Italia."}
{"id": "321986", "revid": "1543377", "url": "https://it.wikipedia.org/wiki?curid=321986", "title": "Alexander Forbes Irvine Forbes", "text": "Forbes nacque nell'Aberdeenshire e giunse in Sudafrica nel 1896. Ritorn\u00f2 in Scozia per studiare ma emigr\u00f2 permanentemente in Sud Africa nel 1909. Lavor\u00f2 come architetto fino al 1932.\nFu anche presidente dell'Astronomical Society del Sud Africa dal 1942 - 1943.\nForbes scopr\u00ec o coscopr\u00ec quattro comete:"}
{"id": "321991", "revid": "339392", "url": "https://it.wikipedia.org/wiki?curid=321991", "title": "Alfabeto coreano", "text": ""}
{"id": "321992", "revid": "712828", "url": "https://it.wikipedia.org/wiki?curid=321992", "title": "Pok\u00e9 Ball", "text": ""}
{"id": "321998", "revid": "33689", "url": "https://it.wikipedia.org/wiki?curid=321998", "title": "Perry Mason", "text": "Perry Mason \u00e8 il protagonista dei romanzi gialli creati dallo scrittore statunitense Erle Stanley Gardner. Avvocato di successo, Mason compare in oltre 80 pubblicazioni tra libri e racconti brevi, nei quali si ritrova a difendere i propri clienti, solitamente accusati di omicidio, scagionandoli dopo aver provato la colpevolezza di qualcun altro.\nI collaboratori pi\u00f9 stretti di Mason sono la fida segretaria Della Street e l'investigatore privato Paul Drake, mentre il suo storico avversario \u00e8 il procuratore distrettuale Hamilton Burger, che appare per la prima volta nel romanzo \"Perry Mason e gli occhi di vetro\" del 1935.\nLa figura di Mason \u00e8 nota al grande pubblico soprattutto per i film della Warner Bros. degli anni trenta e per numerose serie televisive, la prima delle quali interpretata (in telefilm da 50 minuti) da Raymond Burr per la CBS \u2013 nove stagioni a partire dal 1957 \u2013 e poi ripresa in 26 film per la TV dal 1985 al 1993 trasmesso questa volta su NBC, ma \u00e8 apparsa anche in fumetti, adattamenti per la radio e ha persino dato il titolo a una canzone di Ozzy Osbourne del 1995.\nBibliografia.\nTutti i romanzi e i racconti con Perry Mason come protagonista sono stati pubblicati in Italia nella collana \"Gialli\" della Mondadori, quasi sempre in traduzioni non integrali. I romanzi dal secondo al ventunesimo sono stati ristampati, con nuova traduzione integrale, da Hobby &amp; Work negli anni 1997-1998.\nLa data \u00e8 quella della prima edizione americana."}
{"id": "322001", "revid": "1149807", "url": "https://it.wikipedia.org/wiki?curid=322001", "title": "Rumor", "text": "La parola latina rumor, accolta con tale grafia nell'inglese americano (presente nella forma rumour in inglese britannico), indica una notizia che circola insistentemente, in maniera pi\u00f9 o meno confusa, senza per\u00f2 ricevere conferme o verifiche ufficiali. \nSintagmi equivalenti.\nEquivalenti italiani del termine possono essere le parole o espressioni \"indiscrezione\", \"diceria\", \"pettegolezzo\", voce di corridoio, \"sentito dire\". La forma italiana \"rumore\", in questa particolare accezione di \"notizia pi\u00f9 o meno confusa che corre di bocca in bocca\", \u00e8 poco comune; in latino la locuzione \"ex auditu\" rendeva lo stesso concetto.\nNella terminologia politico-giornalistica italiana, un sinonimo \u00e8 il sostantivo \"boatos\", uno pseudo-ispanismo usato al plurale.\nCaratteristiche.\nPu\u00f2 costituire \"rumor\" un'affermazione in qualsiasi settore, dalle indiscrezioni di cronaca rosa fino all'informazione inerente segreti aziendali. Spesso nel settore della borsa si parla di rumor con riferimento a eventi o notizie che svelano (o pretendono di svelare) in anticipo eventuali decisioni o manovre di un'azienda la cui conoscenza pu\u00f2 essere rilevante per gli investitori in azioni di borsa.\nIn origine si diffondevano a voce da persona a persona, analogamente alle leggende metropolitane, ma la sostanziale differenza consiste nell'attualit\u00e0 dei \"rumor\": si tratta di fatti contemporanei al diffondersi della notizia, o di anticipazioni di eventi del futuro imminente, mentre le leggende metropolitane possono trattare temi pi\u00f9 generici e non circoscritti nel tempo.\nCon l'avvento dei mezzi di comunicazione di massa e soprattutto di internet, la diffusione dei \"rumor\" si \u00e8 accelerata; trattandosi per\u00f2 di un meccanismo ad elevato tasso di spersonalizzazione, il suo utilizzo a questo fine fa perdere perde buona parte del carattere di sanzione sociale al \"gossip\". Il web, per mezzo dei blog, forum, e siti di informazione, \u00e8 comunque una notevole fonte di \"rumor\" e un efficace veicolo per la loro disseminazione.\nNel diritto.\nQuando esso si esprime in una sistematica diffusione pu\u00f2 assurgere al livello di elemento di prova presuntiva: l'evoluzione della giustizia gi\u00e0 nell'Ottocento ha per\u00f2 criticato severamente il fatto che \"troppe sono state e continuano a essere le vittime della voce pubblica (\"vox populi vox dei\"), cio\u00e8 di quel composto di prevenzioni, di odio, di fanatismo e di intrighi, del quale \u00e8 quasi impossibile scoprire l\u2019origine\".\nNella sociologia.\nIn ambito sociologico, i \"rumores\" sono stati, recentemente, investiti di \u00abun ruolo chiave nella formazione dell\u2019opinione pubblica e nelle pi\u00f9 alte sfere dell\u2019economia mondiale\u00bb. Per Max Gluckman, infatti, la funzione di controllo sociale assegnata alle voci e al pettegolezzo si \u00e8 andata diluendo: \u00absono stati precisati il ruolo di comunicazione, soprattutto sulla scorta della riflessione scaturita dallo studio delle reti sociali, e l\u2019importanza dell\u2019\"information management\"\u00bb."}
{"id": "322002", "revid": "729019", "url": "https://it.wikipedia.org/wiki?curid=322002", "title": "L6/40", "text": "L'L6/40 fu un carro armato leggero italiano utilizzato durante la seconda guerra mondiale, prevalentemente dal Regio Esercito che lo impieg\u00f2 in tutti i teatri di guerra.\nStoria.\nSviluppo e descrizione.\nNegli anni trenta la Fiat-Ansaldo svilupp\u00f2 un carro armato derivato dal modello L3/33, una tankette diventata ormai obsoleta. Il prototipo usc\u00ec dall'Ansaldo nel 1938 dotato di una mitragliera binata in torretta e un cannone automatico da 37\u00a0mm in casamatta (configurazione simile al M11/39), a cui seguirono altri esemplari di prova che inserivano il cannone, sempre da 37\u00a0mm, in torretta, abbinato ad una mitragliatrice coassiale Breda Mod. 38 da 8\u00a0mm o dalla gi\u00e0 citata mitragliera binata. Per la versione definitiva di serie, arrivata durante il 1939, si opt\u00f2 per la mitragliatrice coassiale e per un cannone Breda 20/65 Mod. 1935 da 20\u00a0mm in torretta: si trattava essenzialmente di un carro costruito sullo scafo modificato dell'L3/33 (derivato a sua volta dal carro britannico Carden Loyd Mk VI) con una riserva di 296 colpi per il cannone e 1.560 per la mitragliatrice.\nLo scafo, interamente rivettato, aveva uno spessore che variava dai 6 ai 30\u00a0mm ed era abbastanza largo da contenere due uomini, pilota e armiere-capocarro, che potevano accedere al mezzo o dalla torretta o da una porta situata nel lato destro. Il motore era uno SPA 18D a quattro cilindri a benzina da 70\u00a0hp (52 kW) capace di sviluppare una velocit\u00e0 massima su strada di 42\u00a0km/h; la torretta poteva ruotare di 360\u00b0 e sia il cannone automatico che la mitragliatrice avevano un alzo variabile tra -12\u00b0 e +20\u00b0. Il treno di rotolamento per ogni lato era costituito da due rulli di corsa e da due coppie di ruote, con il pignone davanti e la puleggia di dietro inframezzati da tre piccole ruote di rinvio.\nImpiego operativo.\nSebbene fosse sotto molti aspetti un veicolo efficiente nella sua categoria, l'L6/40 fu considerato, in linea generale, un mezzo nato \"vecchio\", sia per quanto riguardava l'armamento che la corazzatura. Non riusc\u00ec infatti a svolgere adeguatamente i ruoli per cui era stato creato, ovvero ricognizione ed appoggio alla fanteria e talvolta, per mancanza di mezzi pi\u00f9 adatti fu utilizzato anche come carro di rottura, cosa assurda per un carro cos\u00ec poco corazzato. Per quanto riguarda gli altri ruoli per cui venne concepito, ossia ricognizione e supporto per fanteria, era parzialmente adeguato al primo perch\u00e9 veloce e di piccole dimensioni, mentre era inverosimile potesse adempiere al secondo, anche perch\u00e9 era penalizzato dalla dottrina di impiego in uso allora nel regio esercito.\nFu usato dal Regio Esercito praticamente in ogni fronte della seconda guerra mondiale dove erano coinvolte le forze italiane: in Africa settentrionale, al fronte orientale con l'ARMIR, nei Balcani con compiti di contrasto alle operazioni della resistenza jugoslava (alcuni vennero poi catturati dai tedeschi dopo l'8 settembre 1943 e riutilizzati) e in Italia contro le truppe tedesche, che ne catturarono un certo numero per riutilizzarli direttamente con la denominazione \"PzKpfw 733(i)\" o per fornirli ai reparti della RSI.\nA partire dal 1943 la torretta del carro fu usata sull'autoblindo SPA-Viberti AS43.\nL'Esercito Italiano lo utilizz\u00f2 fino ai primi anni cinquanta., cos\u00ec come i Reparti celeri della Pubblica Sicurezza.\nVersioni e derivati.\nUscirono dalla produzione un totale di 283 L6/40 nelle varie versioni:\nEsemplari superstiti.\nSono attualmente conservati tre esemplari del carro armato ed uno del semovente:"}
{"id": "322004", "revid": "669954", "url": "https://it.wikipedia.org/wiki?curid=322004", "title": "Microsoft Plus!", "text": "Microsoft Plus! era un pacchetto ufficiale di add-on (temi, salvaschermo e giochi) per Windows, uscito nella sua prima incarnazione con Windows 95, e pubblicato dalla Microsoft stessa.\nAggiungeva al sistema operativo importanti estensioni come il celebre programma per l'applicazione e la gestione semplificata di temi estetici.\nIn seguito all'installazione veniva inoltre sostituita la schermata di caricamento del sistema operativo (il file Logo.sys).\nIl pacchetto ebbe un discreto successo in termini di vendite.\nSuccessivamente nel 1998 Microsoft distribu\u00ec Microsoft Plus! 98 per Windows 98, che si presentava come una versione migliorata e aggiornata di Windows 95 Plus!.\nCon l'uscita sul mercato di Windows XP la Microsoft decise di riproporre sul mercato Microsoft Plus! for Windows XP.\nNel 2007, poco dopo il debutto di Windows Vista, Microsoft pubblic\u00f2 Windows Vista Plus! che conteneva 4 giochi aggiuntivi per il suddetto sistema operativo.\nMicrosoft Plus! per Windows 95.\nQuesta \u00e8 stata la prima versione di Plus e inizialmente negli USA costava 49,99$. Include il videogioco di flipper \"Space Cadet Pinball\", l\u2019\"Internet Jumpstart kit\" (che contiene Internet Explorer 1.0), \"DriveSpace 3\", l\u2019utility di \"Compression Agent disk\", l'uscita iniziale di supporto ai temi grafici con un set di 12 temi inclusi, un server di rete dial-up, uno strumento di dial-up scripting, strumenti e miglioramenti grafici come i font con applicato l\u2019antialiasing, l\u2019abilit\u00e0 di spostare finestre estese, l\u2019abilit\u00e0 di ridimensionare lo sfondo alla grandezza dello schermo e icone con definizione di colore pi\u00f9 alta.\nEra incluso, come facente parte di \"System Agent\", il \"Task scheduler\" (Gestione attivit\u00e0) come comparso nelle successive versioni di Windows, e anche una utility per notificare l\u2019esaurimento dello spazio disco (\"DiskAlm.exe\").\nI file di screensaver e sfondi includevano immagini del Codice Leicester, che Bill Gates acquist\u00f2 nel 1994.\nInizialmente Plus veniva reclamizzato per le ulteriori novit\u00e0 che metteva a disposizione dei computer performanti; i requisiti minimi di sistema erano un processore 80386 con 8mb di RAM.\nLe uscite successive di Windows 95 (OSR2 e successive) includevano DriveSpace 3 e Internet Explorer 3.0.\nWindows 98 incluse tutti i miglioramenti presenti in Plus per Windows 95. Il gioco \"Pinball\" non \u00e8 installato di predefinito, ma incluso nel CD di Windows 98.\nMicrosoft Plus! 98.\nPlus 98 include l\u2019originale set di temi insieme a 18 nuovi temi per i desktop (alcuni erano basati su fumetti famosi come \"FoxTrot\" e \"Garfield\"), insieme a nuovi programmi e strumenti per Windows 98, come anche uno screensaver 3d che disegna all\u2019infinito forme tridimensionali. Fu aggiunta una utility di pulizia per il men\u00f9 start al \"Maintenance Wizard\" di Windows 98. Fu integrata nella utility pulizia disco di sistema anche una utility Cybermedia di pulizia di file non critici. Fu introdotta in questa versione l\u2019integrazione di Windows Explorer con i file ZIP con il nome di \"cartelle compresse\". Fanno parte di Plus 98 anche nuovi giochi, come \"Microsoft Golf 98 Lite\" (versione ridotta di \"Microsoft Golf 1998 Edition\"), \"Lose Your Marbles\" e il famoso solitario \"Spider\". Furono inclusi anche un CD player deluxe con supporto CDDB e una versione base \"Express\" di Picture it!. Infine, Plus 98 include una versione di McAfee VirusScan 3.0, insieme a 6 mesi di aggiornamenti gratuiti.\nAlcune caratteristiche di Plus 98 come le cartelle compresse e il solitario Spider furono inclusi in Windows ME e nelle successive versioni di Windows. Il cd player deluxe fu incluso in Windows 2000."}
{"id": "322006", "revid": "1305772", "url": "https://it.wikipedia.org/wiki?curid=322006", "title": "Incapacit\u00e0", "text": "Sono reputati incapaci quei soggetti che non possiedono i requisiti previsti dalla legge per la capacit\u00e0 di agire; i soggetti incapaci non sono in grado di curare i propri interessi ma necessitano di un terzo che li tuteli.\nVari tipi di incapacit\u00e0.\nSi distinguono tre tipi di incapacit\u00e0:"}
{"id": "322008", "revid": "10873", "url": "https://it.wikipedia.org/wiki?curid=322008", "title": "Silvervale", "text": ""}
{"id": "322010", "revid": "2175", "url": "https://it.wikipedia.org/wiki?curid=322010", "title": "Oblast di Novosibirsk", "text": ""}
{"id": "322012", "revid": "339392", "url": "https://it.wikipedia.org/wiki?curid=322012", "title": "La pietra della saggezza", "text": ""}
{"id": "322013", "revid": "2110845", "url": "https://it.wikipedia.org/wiki?curid=322013", "title": "Georges Matheron", "text": "La giovent\u00f9.\nG. Matheron figlio di Jean Matheron (1902-1985), e nipote di Joann\u00e8s-Claudius Matheron, ingegnere minerario laureatosi nel 1885 all'Ecole des mines di Parigi, che lavor\u00f2 nelle miniere di carbone di Dombrowa (Polonia), ebbe sei figli.\nNel 1949 si diplom\u00f2 all'Ecole polytechnique e si laure\u00f2 all'Ecole des mines di Parigi il 1\u00ba settembre 1954, dove ricevette un profondo addestramento in matematica, fisica e nella teoria della probabilit\u00e0. In particolare, il suo insegnante di probabilit\u00e0, Paul L\u00e9vy, fu uno di quelli che pi\u00f9 influenzarono il lavoro di Matheron.\nLa Geostatistica.\nGli inizi.\nDal 1954 al 1963, mentre lavorava con il Servizio Geologico Francese in Algeria e in Francia, G. Matheron scopr\u00ec il pionieristico lavoro di Danie Krige, Herbert Sichel e H.J. de Wijs sui depositi auriferi dello Witwatersrand nella Repubblica del Sud Africana, e costru\u00ec la maggior parte dei concetti della teoria della stima delle risorse, che egli stesso denomin\u00f2 Geostatistica. Questi primi lavori di Matheron culmin\u00f2 in due libri (M\u00e9moires du BRGM):\nDal 1964 al 1968, G. Matheron volse la sua attenzione alla caratterizzazione matematica di forme geometriche e, in collaborazione con Jean Serra, cre\u00f2 la disciplina Morfologia Matematica, che \u00e8 diventata una branca essenziale del campo dell'analisi delle immagini. Nello stesso periodo, lavor\u00f2 intensamente all'idrodinamica, parte del suo libro sulla teoria dei mezzi porosi (Matheron, 1967).\nIl Centro di Geostatistica a Fontainebleau.\nDopo aver insegnato probabilit\u00e0 e geostatistica alla Ecole de Mines di Nancy, Matheron fece parte Ecole des mines di Parigi nel 1968, divenne direttore del centro di ricerca appena creato a Fontainebleau, il \"Centre de Morphologie Math\u00e9matique\" (CMM). A causa della variet\u00e0 delle sue applicazioni, questo fu rinominato come \"Centre de G\u00e9ostatistique et Morphologie Math\u00e9matique\" (CGMM) nel 1979, poi nel 1986 fu diviso in un nuovo \"Centre de Morphologie Math\u00e9matique\" diretto da Jean Serra, e \"Centre de G\u00e9ostatistique\" (CG) diretto da Matheron. Il famoso Fascicolo 5 dei \"Cahiers du Centre de Morphologie Math\u00e9matique de Fontainebleau\" del 1970, tradotto in inglese nel 1971 (\"The theory of regionalised variables and its applications\"), \u00e8 diventato la bibbia per la geostatistica per un gran numero di studenti e ricercatori.\nA Fontainebleau, Matheron manifest\u00f2 una grande creativit\u00e0, sviluppando con un team di collaboratori (Andr\u00e9 Journel, Alain Mar\u00e9chal, Pierre Delfiner and Jean-Paul Chil\u00e8s, per citarne alcuni della prima generazione) i maggiori concetti della geostatistica non-lineare e non-stationaria, mentre manteneva ancora un forte interesse nella morfologia matematica ed occasionalmente lavorava su problemi di pianificazione mineraria, come l'ottimizzazione di miniere a cielo aperto. Nel 1975 pubblic\u00f2 un essenziale contributo alla teoria degli insiemi casuali.\nGeorges Matheron, che vot\u00f2 la sua vita alla ricerca, pubblic\u00f2 oltre 250 documenti, principalmente interni ai centri di Fontainebleau, e cinque libri. Nel suo lavoro \u00e8 presente una prodigiosa quantit\u00e0 di idee, proposte, modelli, in cui i ricercatori e gli ingegneri hanno trovato e troveranno per anni materiale da sviluppare. \nDietro questa enorme variet\u00e0 di output c'\u00e8 un tema ricorrente: l'uso dei modelli probabilistici. Georges Matheron mostr\u00f2 un'eccezionale capacit\u00e0 di ridurre degli altrimenti intrattabili problemi teorici a questioni semplici, che potrebbero essere risolte con appropriati modelli. Questo \u00e8 il perch\u00e9 i metodi ed i concetti da lui elaborati hanno resistito: essi rispondono a problemi pratici del mondo reale. Una buona testimonianza di questo e fonte di orgoglio per Matheron \u00e8 stata l'esplosione della Geostatistica in vari campi di applicazione: inizialmente confinata all'industria mineraria, essa \u00e8 usata ora in ricerche petrolifere, Agronomia, Oceanografia, Meteorologia, Pesca, Ecologia, Geologia Ambientale, Geologia, Geofisica, Geologia Applicata, cartografia, sistemi informativi territoriali, ecc.\nLa sua esperienza di una viata nel modellare i fenomeni naturali attraverso l'approccio probabilistico, lo spinse a scrivere nel 1978, un saggio sulla probabilit\u00e0 applicata, una lettura necessaria per ogni professionista nel campo della geostatistica."}
{"id": "322014", "revid": "1573940", "url": "https://it.wikipedia.org/wiki?curid=322014", "title": "Garrulus glandarius", "text": "La ghiandaia (Garrulus glandarius ()) \u00e8 un uccello passeriforme appartenente alla famiglia dei Corvidae.\nEtimologia.\nIl nome scientifico della specie, \"glandarius\", deriva dal nome tardo latino utilizzato per designare questi uccelli (come attestato negli scritti di Polemio Silvio), col significato di \"produttore di ghiande\" (in latino \"glans\"), in virt\u00f9 delle abitudini alimentari di questi uccelli.\nDescrizione.\nDimensioni.\nMisura 32-37 cm di lunghezza, per 129-197 g di peso e un'apertura alare di 52-58 cm.\nAspetto.\nSi tratta di uccelli dall'aspetto robusto, muniti di grossa testa squadrata e allungata con becco forte e conico e penne del vertice erettili che formano una cresta che l'animale alza in caso di eccitazione o interesse: le zampe sono forti, le ali arrotondate e digitate e la coda \u00e8 piuttosto lunga (poco meno della met\u00e0 del totale) e presenta estremit\u00e0 cuneiforme.\nIl piumaggio \u00e8 inconfondibile: l'area attorno alle narici, la gola, l'area attorno agli occhi ed il sottocoda sono di colore bianco puro, mentre fronte e vertice presentano penne bianche dalla punta nera. Ai lati del becco \u00e8 presente un largo mustacchio nero che curva verso il basso fino al margine superiore del collo. Nere sono anche le remiganti secondarie e quelle primarie (queste ultime solo nel terzo distale e alla base, essendo per il resto bianco-argentee) e la coda (anche questa bianca alla base). Le copritrici presentano un distintivo colore azzurro acceso, inframezzato da bande orizzontali nere orlate di bluastro, unico fra gli uccelli europei, che rende la ghiandaia inconfondibile anche in volo, assieme alle larghe bande alari bianche e nere. Il resto della livrea si presenta invece di colore grigio-\"beige\" con sfumature rosate, particolarmente evidenti su nuca e petto, mentre il ventre tende ad essere lievemente pi\u00f9 chiaro e dorso e ali mostrano invece maggiore tendenza al grigiastro.\nLa livrea dei due sessi \u00e8 simile, mentre sussistono variazioni anche consistenti a livello regionale: alcune popolazioni presentano occhi scuri anzich\u00e9 chiari, oppure testa interamente bianca, mentre in altre il bianco cefalico \u00e8 assente, cos\u00ec come variabili sono la presenza e l'estensione delle bande bianche alari e l'intensit\u00e0 della sfumatura rossiccia del piumaggio.\nLe zampe sono di colore grigio-nerastro, il becco \u00e8 nero e gli occhi sono di un caratteristico colore grigio-azzurro.\nBiologia.\nLa ghiandaia \u00e8 un uccello che vive generalmente a coppie, ma che pu\u00f2 essere talvolta osservato anche in gruppetti, i quali si dimostrano tuttavia molto fluidi e facilmente tendenti allo sparpagliamento e alla dispersione dei singoli esemplari.\nQuesti uccelli, dalle abitudini di vita essenzialmente diurne, si muovono indifferentemente fra i vari strati delle aree boschive, passando al suolo il tempo impiegato per la ricerca del cibo, fra i cespugli e il sottobosco i periodi di riposo o di osservazione dei dintorni e fra i rami degli alberi i momenti di fuga dai predatori o le ore notturne.\nNon di rado, le ghiandaie possono essere osservate mentre si fanno pulire il piumaggio dalle formiche rosse mediante la tecnica del \"bagno di formiche\".\nIl richiamo delle ghiandaie \u00e8 inconfondibile: aspro e stridente, viene emesso molto frequentemente, e pu\u00f2 essere udito soprattutto durante i mesi caldi. La ghiandaia \u00e8 in grado inoltre di imitare i suoni percepiti nell'ambiente circostante, dal canto degli uccelli (compresi i richiami dei propri potenziali predatori, fra cui l'allocco) alla voce umana.\nAlimentazione.\nLa ghiandaia \u00e8 un uccello tendenzialmente onnivoro: la porzione carnivoro/insettivora della dieta di questi animali, preponderante durante la stagione riproduttiva (quando il fabbisogno energetico risulta aumentato dalle attivit\u00e0 di corteggiamento e allevamento della prole) comprende grossi insetti e larve (particolarmente importante \u00e8 la funzione di pesticida naturale che questo uccello svolge nelle pinete a pino nero, dove tiene a bada la processionaria), piccoli mammiferi (roditori, pipistrelli e topiragni) e rettili (lucertole, gechi e financo piccoli serpenti), nidiacei e uova di piccoli uccelli reperiti nei nidi (dei quali le ghiandaie, sebbene molto meno rispetto alle \"cugine\" gazze, sono grandi razziatrici). Come per\u00f2 intuibile sia dal nome comune che dal nome scientifico di questi uccelli, tuttavia, il cibo preferito della ghiandaia sono le ghiande, che costituiscono da sole pi\u00f9 della met\u00e0 della dieta di questo animale e che ne rappresentano la stragrande maggioranza del sostentamento durante i mesi freddi: la porzione vegetale dell'alimentazione della ghiandaia comprende inoltre faggiole, castagne, noci, nocciole, granaglie, bacche (soprattutto more e sorbi) e frutti (in particolar modo mele e fichi).\nLa ghiandaia \u00e8 nota per essere molto attiva nello stipare il cibo in eccesso (soprattutto ghiande) in numerosi nascondigli posizionati nei ceppi, sotto la corteccia degli alberi o al suolo, in un ampio raggio (fino a 20 km di distanza dal sito di raccolta) del suo territorio, badando bene di non essere osservata da altri esemplari durante tale operazione: tali provviste vengono accumulate durante tutto l'anno, con picchi verso la fine dell'estate, allo scopo di far fronte agli eventuali rigori dell'inverno con scorte di cibo adeguate.\nIl fatto che un singolo esemplare possa seppellire circa un migliaio di ghiande l'anno ha fatto s\u00ec che prima dell'intervento umano le ghiandaie siano state il principale vettore d'espansione della farnia e del leccio, in particolar modo la rapida espansione di queste specie verso nord subito dopo la fine dell'ultima era glaciale sembrerebbe in massima parte attribuibile alla dispersione da parte di questi uccelli.\nRiproduzione.\nLa ghiandaia \u00e8 un uccello rigidamente monogamo, nel quale le coppie tendono a rimanere insieme per molti anni.\nLa stagione riproduttiva comincia verso la met\u00e0 di aprile, una decina di giorni prima nel sud dell'areale (anche se nel Levante le prime deposizioni avvengono gi\u00e0 in febbraio) e un paio di settimane pi\u00f9 tardi nel nord dello stesso: ambedue i sessi collaborano in tutte le fasi dell'evento riproduttivo. Il maschio corteggia la femmina emettendo un canto rauco e sgraziato e facendole offerte di cibo. Le piume di Garrulus Glandarius riflettono la luce UV, pertanto le manifestazioni di corteggiamento risultano pi\u00f9 appariscenti agli individui di questa specie rispetto a quanto possibile osservare dall'essere umano.\nIl nido, a forma di coppa appiattita, viene costruito fra i rami degli alberi o dei cespugli pi\u00f9 alti (sebbene in genere non molto al di sopra dei due metri di quota) da ambedue i sessi intrecciando rametti, sterpi, fili d'erba e pagliuzze per la parte esterna e foderando l'interno con materiale pi\u00f9 soffice, ma sempre di origine vegetale, come radichette e muschio.\nAll'interno del nido la femmina depone 4-7 uova di colore azzurro-grigiastro con rada picchiettatura di colore marrone-rossiccio, non di rado con screziature pi\u00f9 evidenti verso il polo ottuso: le uova vengono covate da ambedue i genitori (che si alternano nell'incubazione) per circa 16-19 giorni, al termine dei quali schiudono \"pulli\" ciechi ed implumi.\nI nidiacei vengono accuditi e imbeccati da ambedue i genitori: 19-23 giorni dopo la schiusa, essi cominciano a tentare l'involo, e dopo circa un'ulteriore decina di giorni tendono ad allontanarsi dal nido natio.\nDistribuzione e habitat.\nLa ghiandaia occupa un vasto areale paleartico, che comprende gran parte dell'Europa (comprese le Isole Britanniche, mentre la specie \u00e8 assente dal sud-ovest della penisola iberica, dall'Islanda e dalle porzioni centrali e settentrionali della penisola scandinava), i monti dell'Atlante in Nordafrica, la penisola anatolica, il Caucaso, il Levante, la Mesopotamia e le coste meridionali del Mar Caspio, e si estende ad est attraverso l'Asia centrale e la Siberia fino alla Manciuria (compresa l'isola di Sakhalin) e al Giappone, andando a sud (sebbene con areale disgiunto) fino all'Indocina (Birmania e coste settentrionali del golfo del Siam) e alle pendici meridionali dell'Himalaya.\nIn Italia la ghiandaia \u00e8 diffusa in tutto il territorio nazionale, comprese le isole maggiori: nello Stivale e in Sicilia \u00e8 presente la sottospecie \"albipectus\", mentre in Sardegna abita l'endemica sottospecie \"ichnusae\".\nL\"'habitat\" di questi uccelli \u00e8 rappresentato dalle foreste cedue e miste, con predilezione per le aree boschive a prevalenza di querce e carpini: la ghiandaia si rivela tuttavia un uccello molto adattabile, che abita senza grossi problemi anche la taiga, le pinete e la macchia mediterranea. Questi uccelli, inoltre, sebbene tendano a rimanere piuttosto schivi, non risentono eccessivamente della presenza umana, colonizzando i giardini, i parchi e le aree alberate suburbane, non di rado beneficiando della presenza di acqua e cibo (sotto forma di granaglie reperibili nelle mangiatoie per uccelli di piccola taglia).\nSebbene sia un uccello tendenzialmente stanziale, la ghiandaia \u00e8 un ottimo volatore, e soprattutto le popolazioni delle aree pi\u00f9 fredde tendono a migrare verso climi pi\u00f9 miti (o a quota pi\u00f9 bassa, se si tratta di popolazioni montane) per sfuggire ai rigori invernali, seguendo \"pattern\" irregolari.\nTassonomia.\nSe ne riconoscono ben 34 sottospecie:\nLe sottospecie di ghiandaia possono a loro volta essere divise in otto gruppi:\nL'effettivo \"status\" tassonomico delle varie sottospecie \u00e8 ancora lungi dall'essere chiarito del tutto: alcuni autori riconoscerebbero infatti anche le sottospecie \"armoricanus\", \"caledoniensis\" (sinonimizzate con \"rufitergum\") \"septentrionalis\" (sinonimizzata con la nominale), \"lusitanicum\" (sinonimizzata con \"fasciatus\"), \"yugoslavicus\", \"jordansi\" (sinonimizzate con \"albipectus\"), \"oenops\", \"theresae\" (sinonimizzate con \"minor\"), \"rhodus\", \"zervasi\", \"chiou\", \"susianae\", \"hansguentheri\" (sinonimizzate con \"anatoliae\"), \"nigrifrons\" (sinonimizzata con \"krynicki\"), \"caspius\" (sinonimizzata con \"hyrcanus\"), \"sewerzowii\", \"bambergi\", \"pallidifrons\", \"kurilensis\", \"ussuriensis\" (sinonimizzate con \"brandtii\"), \"diaphorus\" (sinonimizzata con \"pekingensis\"), \"namiyei\", \"hiugaensis\", \"schimoizumii\" (sinonimizzate con \"japonicus\"), \"insularis\" (sinonimizzata con \"taivanus\"), \"azureitinctus\" (sinonimizzata con \"interstinctus\"), \"rufescens\", \"rubrosus\" e \"minhoensis\" (sinonimizzate con \"sinensis\").\nAltri autori, invece, propenderebbero per l'accorpamento di \"persaturatus\" a \"interstinctus\", oltre all'abolizione della sottospecie \"oatesi\" (considerata un meticcio).\nI gruppi \"bispecularis\" e \"leucotis\", inoltre, appaiono piuttosto distinti dagli altri, oltre che per la livrea, anche geneticamente e a livello di vocalizzazioni, tanto che alcuni autori sarebbero propensi ad elevarli al rango di specie a s\u00e9 stanti coi nomi di \"G. bispecularis\" e \"G. leucotis\", rispettivamente.\nNella cultura.\nLetteratura.\nLa ghiandaia \u00e8 protagonista della fauna di Panem Capitol City nell'universo di Hunger Games creato da Suzanne Collins: nello specifico, il simbolo della protagonista nonch\u00e9 titolo del terzo libro della saga \u00e8 la \"ghiandaia\" \"imitatrice\" (mockingjay).\nLe \"ghiandaie imitatrici\" sono il risultato \"naturale\" di un esperimento fallito del governo di Panem, il quale ha originariamente creato in laboratorio le \"ghiandaie chiacchierone\" (jabberjay), uccelli neri in grado di spiare i nemici di Capitol City e i ribelli durante i Giorni Bui. Questi ibridi venivano usati nei Distretti grazie alla loro capacit\u00e0 di memorizzare e ripetere intere conversazioni tra esseri umani. Una volta che i ribelli hanno realizzato che le loro conversazioni venivano \"trasmesse\" tramite questi animali, hanno cominciato ad utilizzarli contro la stessa Capitol City comunicando false informazioni. Alla fine il governo di Panem ha deciso di abbandonare l'esperimento e di liberare le \"ghiandaie chiacchierone\" in natura, disinteressandosi della loro sorte. \nI maschi di \"ghiandaie chiacchierone\" si sono per\u00f2 accoppiati con esemplari femmina di uccelli \"mimo\", (mockingbird), dando origine alle \"ghiandaie imitatrici\" (mockingjay), le quali non hanno pi\u00f9 la capacit\u00e0 di riportare interi discorsi, ma riescono a replicare perfettamente i suoni e i motivi musicali. L'incapacit\u00e0 del governo di controllare questi animali, la loro capacit\u00e0 di sopravvivenza e il simbolismo legato alla loro origine li hanno resi una fonte d'ispirazione per la causa ribelle, divenendone anche il simbolo vero e proprio."}
{"id": "322016", "revid": "599013", "url": "https://it.wikipedia.org/wiki?curid=322016", "title": "Aspide (disambigua)", "text": ""}
{"id": "322018", "revid": "118420689", "url": "https://it.wikipedia.org/wiki?curid=322018", "title": "Relazione costitutiva (elettrotecnica)", "text": "La relazione costitutiva di un componente elettrico \u00e8 il modello matematico che ne descrive il funzionamento. Generalmente la \"relazione costitutiva\" di un componente elettrico descrive la relazione esistente tra le variabili elettriche (di solito tensione e corrente, ma non sempre) e pu\u00f2 essere espressa, anche in funzione di come deve essere impiegata, come relazione algebrica, differenziale, o in un campo trasformato (per esempio come relazione tra fasori) o, in alcuni casi, con un grafico tra le variabili elettriche di interesse (si usa quest'ultima rappresentazione soprattutto quando la relazione viene ottenuta con misure sperimentali).\nSe ci si riferisce ad un dispositivo reale, la relazione costitutiva, come tutti i modelli matematici di oggetti reali, \u00e8 valida solo in un campo limitato delle variabili che ne descrivono il funzionamento. In particolare si dice che la relazione costitutiva di un componente reale \u00e8 lineare se nel campo \"previsto\" di funzionamento si pu\u00f2 \"ragionevolmente\" approssimare con una relazione lineare. In questo caso si pu\u00f2 sostituire il componente reale con il corrispondente componente ideale lineare, senza timore di errori che compromettano il funzionamento del circuito che include il componente stesso. \nI \"data sheet\" (fogli descrittivi) forniti dalle case produttrici solitamente descrivono il comportamento dei componenti elettrici per mezzo di grafici e contengono, nella maggior parte dei casi, anche la descrizione delle variabilit\u00e0 del comportamento dovute alle incertezze dei processi di produzione o rispetto ad altri parametri, come per esempio la temperatura di funzionamento.\nIn particolare, per i componenti resistivi, la relazione costitutiva esprime una relazione tra tensione e corrente. \nEsempi.\nComponenti dinamici.\nLe grandezze tensione e corrente non sono appropriate per definire il comportamento di un capacitore, in quanto non vi \u00e8 un legame universale tra di esse, il quale dipende dal tipo di circuito. Per questo motivo nell'equazione costitutiva del condensatore si utilizza la carica e non la corrente. "}
{"id": "322023", "revid": "126257", "url": "https://it.wikipedia.org/wiki?curid=322023", "title": "Filippo Sc\u00f2zzari", "text": "Biografia.\nNato e cresciuto a Bologna, figlio di un medico siciliano e di una casalinga bolognese, esord\u00ec pubblicando storie a fumetti a met\u00e0 degli anni settanta sulle riviste \"Re Nudo\", \"Il Mago\" (con lo pseudonimo impostogli \"Winslow Leech\"), \"alter alter\" e \"Il Male\".\nNel 1977, assieme ad altri, occup\u00f2 un appartamento in via Clavature, nel centro di Bologna, battezzandolo \"Traumfabrik\" (in tedesco \"Fabbrica dei Sogni\"), che divenne punto d'incontro di tossicomani e altri avventori, che vi si incontravano per disegnare, ascoltare musica o consumare sostanze; dopo le prime morti si trasfer\u00ec in un altro appartamento al piano superiore. Lo stesso anno, insieme agli autori Andrea Pazienza, Tanino Liberatore, Stefano Tamburini e Massimo Mattioli, fond\u00f2 la rivista \"Cannibale\" che usc\u00ec per otto numeri, con cadenza irregolare, fino a giugno 1979.\nDal 1978 entr\u00f2 come vignettista nella redazione del settimanale satirico romano \"Il Male\", sulle cui pagine fece nascere il personaggio di Suor Dentona.\nNel 1980, col medesimo gruppo di \"Cannibale\", al quale si era aggiunto il giornalista napoletano Vincenzo Sparagna, partecip\u00f2 alla fondazione del mensile \"Frigidaire\" sul quale pubblic\u00f2 vignette, testi, illustrazioni, traduzioni, articoli, foto e decine di storie a fumetti, alcune delle quali raccolte in albi: \"Dottor Jack\", \"La Dalia Azzurra\" \"Il mar delle blatte\";\"\", \"Primo Carnera\", \"Altri Cieli\", \"Fango e Ossigeno\", \"Suor Dentona e altre battaglie\", \"Donne\". \"La Dalia Azzurra\", tratta da una sceneggiatura cinematografica di Raymond Chandler per la Universal, fu pubblicata anche in Francia (prima a puntate sul quotidiano Lib\u00e9ration, poi in albo presso Les Humano\u00efdes Associ\u00e9s), e in Brasile presso la Conrad Editora. La Conrad e la Coniglio Editore dovettero riscansionare le pagine del vecchio albo della Primo Carnera, poich\u00e9 col tempo le tavole originali si erano irrimediabilmente degradate.Nella seconda met\u00e0 degli anni ottanta fu vicedirettore di Frigidaire e direttore esecutivo de \"Il Luned\u00ec della Repubblica\" e si occup\u00f2 di illustrazioni per pubblicit\u00e0, manifesti cinematografici, copertine di dischi e marchi commerciali.\"\"\nNel 1985, col fratello Paolo, fond\u00f2 a Bologna l'agenzia di pubblicit\u00e0 \"A.G.O.- Alcuni Giovani Occidentali\", per la quale realizz\u00f2 illustrazioni pubblicitarie per riviste di moda e ditte internazionali di abbigliamento.\nDagli anni novanta, con racconti a fumetti, interventi, recensioni e illustrazioni, Sc\u00f2zzari fu ospitato anche fra le pagine del mensile d'erotismo d'autore \"Blue\" (Coniglio Editore), chiuso nel 2010 al 200\u00ba numero.Nel 1993 usc\u00ec il suo unico testo teatrale, \"Cuore di Edmondo\", tratto dai Racconti Mensili del Cuore di De Amicis, andato in scena su molte piazze italiane per 52 repliche, sotto la regia di Gigi Dall'Aglio; a stagione e tour conclusi Sc\u00f2zzari riscrisse il copione, trasformandolo nell'omonimo libro, edito dalla Granata Press di Bologna.\nNel 1996 scrisse l'autobiografico \"Prima pagare poi ricordare\", editore Castelvecchi, che illustra le vite e le avventure dei cinque autori (Tamburini, Pazienza, Mattioli, Liberatore, Sc\u00f2zzari) che dalla fine degli anni settanta a tutti gli anni ottanta avevano rivoluzionato il fumetto italiano d'autore. Castelvecchi non pag\u00f2 mai quanto dovuto, ma in compenso tir\u00f2 almeno due edizioni pirata. La quarta ristampa usc\u00ec agli inizi del 2008 presso la Coniglio Editore.\nNel 2003, presso la \"Mondo Bizzarro Gallery\" di Bologna, tenne la mostra \"Suor Dentona e altri pezzi\" e nel 2004, presso la \"Mondo Bizzarro Gallery\" trasferitasi a Roma, tenne la mostra \"Gli Sc\u00f2zzari di Sc\u00f2zzari\", notevole ed esaustiva. Questa fu la sua ultima mostra.\nPer la Fandango Libri nel 2017 ha pubblicato una nuova edizione di \"Prima pagare poi ricordare\", che riordina cronologicamente \"Memorie dell'Arte Bimba\" (2008) e \"Prima pagare poi ricordare\" (1997), nel 2019 \"Lass\u00f9 no\", antologia di racconti di fantascienza a fumetti, con postfazione di Michele Mari e nel 2021 \"Il Mar delle Blatte\", adattamento a fumetti di un racconto di Tommaso Landolfi scritto nel 1939.\nNel corso degli anni ha tenuto mostre personali, presentazioni, conferenze e \"lecture\" a Bologna, Roma, Milano, Rimini, Matera, Reggio Emilia, Venezia, Treviso, Putignano Barese, Parma, Casoli, Torino, Arezzo, Ivrea, Napoli, Firenze, Livorno, Vignola e a Verucchio, nel proprio giardino."}
{"id": "322024", "revid": "228587", "url": "https://it.wikipedia.org/wiki?curid=322024", "title": "Fear", "text": "Fear (paura in lingua inglese) pu\u00f2 riferirsi a:"}
{"id": "322026", "revid": "121601266", "url": "https://it.wikipedia.org/wiki?curid=322026", "title": "Oblast'", "text": "L'oblast' (in ucraino e ; in bulgaro e ; ) \u00e8 un tipo di suddivisione territoriale presente in alcuni Stati slavi ed ex repubbliche sovietiche. Corrisponde grossomodo alla regione o alla provincia.\nL'oblast' \u00e8 una divisione amministrativa nel contesto geografico slavo e nell'ex Unione Sovietica. In quest'ultima, nelle amministrazioni che l'hanno sostituita, i termini ufficiali differiscono leggermente, ma si possono ancora cogliere delle radici etimologiche comuni: ad esempio, \"voblasc'\" in Bielorussia o \"oblysy\" in Kazakistan. Viceversa, in Tagikistan, Turkmenistan e Uzbekistan la denominazione di tali suddivisioni deriva dal termine arabo \"wilaya\".\nCaratteri generali.\nNelle ex repubbliche sovietiche, le oblast' sono le entit\u00e0 direttamente sottostanti allo Stato, l'equivalente delle regioni italiane, e sono ulteriormente suddivise in distretti, chiamati rajony (in russo \u0440\u0430\u0439\u043e\u043d\u044b, in ucraino \u0440\u0430\u0439\u043e\u043d\u0438): \u00e8 il caso dei distretti dell'Ucraina.\nNell'ex Unione Sovietica, il governo centrale era l'entit\u00e0 pi\u00f9 alta nella piramide governativa, e quindi le oblast' si trovavano due scalini pi\u00f9 in basso. In genere, una suddivisione di questo tipo \u00e8 tipica di uno Stato con un potere centralizzato, non di tipo federale.\nSecondo alcuni storici, il governo sovietico applicava criteri non meramente socioeconomici o geografici nella creazione delle oblast, ma anche specifici criteri politici: ad esempio alcune volte i confini amministrativi delle regioni potrebbero essere stati modificati per destabilizzare o favorire equilibri politici, assicurare le migliori amministrazioni locali a una industria, porre dei limiti a attivisti antigovernativi, o altro ancora.\nAlla luce degli eventi politici determinatisi negli ultimi anni di vita dell'Unione Sovietica il ruolo dell'oblast, in quanto divisione amministrativa, ha assunto una particolare rilevanza sia da un punto di vista giuridico sia da quello politico.\nInfatti, secondo la legge del 3 aprile 1990 se all'interno di una repubblica che decideva il distacco dall'Unione vi era una regione autonoma () questa aveva diritto di scegliere attraverso una libera manifestazione di volont\u00e0 popolare se seguire o meno la repubblica secessionista nel suo distacco dall'Urss.\nProprio in conformit\u00e0 a tale legge si \u00e8 formata la repubblica del Nagorno Karabakh enclave armena in Azerbaigian. Il 30 agosto 1991, l'Azerbaigian deliber\u00f2 di lasciare l'Unione e diede vita alla repubblica di Azerbaigian. Il 2 settembre il soviet del Nagorno Karabakh decise di non seguire l'Azerbaigian e vot\u00f2 per la costituzione di una entit\u00e0 statale autonoma. Il 26 novembre il Consiglio supremo dell'Azerbaigian riunito in sessione straordinaria vot\u00f2 una mozione per l'abolizione dello statuto autonomo del Karabakh ma la Corte Costituzionale sovietica due giorni dopo la respinse in quanto non pi\u00f9 materia sulla quale l'Azerbaigian poteva legiferare. Il 10 dicembre 1991 la neonata repubblica del Nagorno Karabakh-Artsakh approv\u00f2 il referendum confermativo al quale fecero seguito le elezioni politiche. Il 6 gennaio venne ufficialmente proclamata la repubblica.\nA seguito di tale pronunciamento l'Azerbaigian, che rivendicava il diritto all'integrit\u00e0 territoriale, intervenne militarmente e diede avvio alla guerra del Nagorno Karabakh. La neonata repubblica vantava a sua volta il diritto all'autodeterminazione fondato proprio sulla valenza giuridica dell'oblast' con riferimento alla citata legge. Il contenzioso politico e giuridico tra Armenia, Azerbaigian e Nagorno Karabakh rimane sempre in piedi dalla firma del cessate il fuoco del 1994.\nRussia.\nIl territorio della Federazione russa comprende le oblast, ma anche altre tipologie di suddivisioni. Ad esempio le maggiori citt\u00e0 della Russia, Mosca e San Pietroburgo, sono territori a s\u00e9 stanti e costituiscono le citt\u00e0 federali, lo stesso vale per l'oblast' autonoma ebraica.\nIl nome delle oblast' non corrisponde sempre al nome della rispettiva regione storica, essendo mere suddivisioni amministrative con una storia poco significativa, tutte create nel corso del XX secolo. Nella lingua locale i nomi di queste regioni vengono spesso direttamente dal nome della citt\u00e0 capoluogo, trasformando il nome della citt\u00e0 con l'aggiunta di un suffisso femminile, come ad esempio l'oblast' di Novosibirsk ().\nAlcune particolarit\u00e0 sono rappresentate dalle oblast' di Leningrado e di Sverdlovsk, che hanno mantenuto il nome del periodo sovietico, mentre i capoluoghi hanno ripreso i loro nomi storici precedenti, San Pietroburgo e Ekaterinburg.\nAgli inizi del 2000, il presidente russo Vladimir Putin ha drasticamente riformato lo stato delle oblast' della nazione che, pur rimanendo formalmente il secondo pi\u00f9 importante livello nelle amministrazioni, sono di fatto sottoposte al controllo dei pi\u00f9 ampi circondari federali.\nVi sono numerosi progetti che propongono delle riforme al sistema delle oblast' sia in Russia sia in Ucraina, riforme che promettono di favorire lo sviluppo dell'economia e della politica delle varie regioni."}
{"id": "322034", "revid": "287204", "url": "https://it.wikipedia.org/wiki?curid=322034", "title": "Jable", "text": "Jable () \u00e8 una citt\u00e0 della Siria di circa 75.944 abitanti situata a sud di Latakia, capoluogo del distretto omonimo e bagnata dal mare Mediterraneo.\nVi si trova la tomba del mistico arabo Ibrahim ibn Adham, un sultano che rinunci\u00f2 al trono per dedicarsi alla preghiera ed alla vita contemplativa per il resto della vita. \nLa citt\u00e0 ha anche un teatro romano capace un tempo di 7.000 posti."}
{"id": "322058", "revid": "26630", "url": "https://it.wikipedia.org/wiki?curid=322058", "title": "Feldspato", "text": "I feldspati o feldispati sono un gruppo di minerali molto comuni classificati come tectosilicati.\nCostituiscono circa il 41% della massa della crosta continentale, ma si possono trovare anche in gabbro e basalto, costituenti principali della crosta oceanica. Sono presenti in rocce magmatiche intrusive ed effusive, in molti tipi di rocce metamorfiche e sedimentarie e nelle vene idrotermali.\nNell\u2019ottobre del 2012 il rover Curiosity analizz\u00f2 un campione di roccia marziana dove trov\u00f2 elevate percentuali di feldspati.\nEtimologia.\nIl nome Feldspato deriva dal termine tedesco \"Feldspat\" (da \"Feld\", ossia \u201ccampo\u201d, e \"Spat\" che indica in modo generico un minerale a struttura laminare).\nL'albite, dal latino \"albus\", \u00e8 chiamata cos\u00ec per via del suo colore biancastro.\nComposizione chimica.\nTutti feldspati hanno formula generale X(Al, Si)4O8, in cui X pu\u00f2 essere K+, Na+, Ba++, Ca++, Rb+, Sr++ e Fe++. Quelli di potassio, sodio e calcio sono molto comuni, mentre sono pi\u00f9 rari quelli di bario, rubidio, stronzio e ferro.\nIl silicio si trova al centro di tetraedri con ai vertici quattro atomi di ossigeno, e l'alluminio sostituisce il silicio a seconda del tipo di feldspato. Possono esistere specie isomorfe di feldspati per sostituzioni tra potassio e sodio, sodio e calcio, potassio e bario.\nLo stato strutturale, che indica la distribuzione di Si e Al, \u00e8 in funzione della temperatura di cristallizzazione e delle successive temperature a cui viene sottoposto il feldspato. La stabilit\u00e0 dell\u2019impalcatura \u00e8 determinata dalla sostituzione fra Si4+ e Al3+ e dall'ingresso di ioni alcalini (o alcalino-terrosi nel caso in cui gli atomi di silicio sostituiti siano due), che neutralizzano la carica. Generalmente una condizione disordinata \u00e8 la conseguenza di una cristallizzazione avvenuta ad alte temperature seguita da un raffreddamento veloce, mentre una condizione ordinata si ha se il raffreddamento \u00e8 avvenuto molto lentamente o se le temperature di cristallizzazione sono state inferiori.I feldspati possono alterare in minerali argillosi, sericite (mica muscovite a grana fine), saussurite (miscela con albite, epidoto ed altri prodotti dati dalla disintegrazione di plagioclasio calcico), che gli conferiscono un aspetto \"sporco\". \nAbito cristallino.\nI cristalli sono generalmente tabulari, prismatici e geminati. \nGeminazione.\nI feldspati tendono a gemellarsi facilmente sullo stesso piano, producendo associazioni parallele di cristalli geminati. Se le superfici di contatto sono parallele e multiple ne deriva un geminato polisintetico. Leggi di geminazione nei feldspati sono caratteristiche dei diversi sistemi cristallini. Per il sistema triclino vigono la legge dell'albite con {010} piano di geminazione e la legge del periclino con [010] asse di geminazione. Quando presenti contemporaneamente \u00e8 possibile osservare al microscopio un caratteristico motivo incrociato, frequente nel microclino. Nel sistema monoclino le geminazioni pi\u00f9 comuni avvengono secondo {100} e {001}. In particolare modo, nell'ortoclasio, \u00e8 possibile distinguere due tipi di geminazione per contatto: un geminato Manebach con {001} piano di geminazione e un geminato Baveno con {021} piano di geminazione. Il geminato Carlsbad, pi\u00f9 frequente, \u00e8 di compenetrazione e la geminazione avviene lungo l'asse c [001].\nColore.\nI feldspati sono generalmente incolori a causa della mancanza di elementi cromofori nella struttura; non sono quasi mai trasparenti. Il feldspato, nei suoi termini puri, \u00e8 solitamente bianco a causa di riflessioni interne date da inclusioni e superfici di clivaggio. Alcuni feldspati possono essere neri a causa di inclusioni di ferro-titanio, o avere una colorazione giallastra data da piccole quantit\u00e0 di ferro trivalente. I feldspati di potassio sono spesso rosa perch\u00e9 presentano dell'ematite finemente dispersa. Alcuni microclini definiti amazzoniti sono blu a causa della presenza di piombo. \nStriscio.\nLo striscio dei feldspati \u00e8 bianco.\nMeteorizzazione.\nLa meteorizzazione chimica dei feldspati risulta nella formazione di minerali argillosi come illite e caolinite.\nClassificazione.\nLa composizione degli elementi pu\u00f2 essere espressa in base a tre termini puri\nrappresentabili in un sistema di 3 componenti (Or, An, Ab) all'interno di un diagramma di miscibilit\u00e0.\nK-feldspato e albite, miscibili ad elevate temperature, danno origine alla serie dei feldspati alcalini.\nAlbite e anortite, miscibili a tutte le temperature, danno origine alla serie dei plagioclasi.\nTra K-feldspati e anortite, invece, si verificano solo soluzioni solide limitate perch\u00e9 i cationi hanno differenti raggi ionici e cariche, fattori che rendono instabile la struttura a bassa temperatura.\nFeldspati alcalini.\nGli estremi puri dei feldspati alcalini sono albite (NaAlSi3O8) e feldspato potassico (KAlSi3O8).\nGli alcalifeldspati presentano tre modificazioni polimorfe:\nSi differenziano per il diverso grado di ordine dell'alluminio nei siti tetraedrici, che dipende dalla temperatura di formazione. La loro distinzione \u00e8 possibile tramite l'utilizzo di tecniche di diffrazione a raggi X; anche le propriet\u00e0 osservabili in microscopia ottica ne consentono la distinzione.\nTra albite e feldspato potassico si possono trovare soluzioni solide complete solo ad elevate temperature; con il raffreddamento divengono infatti stabili due fasi separate ed il risultato sar\u00e0 la trasformazione di un feldspato omogeneo in un concrescimento eterogeneo. Questi concrescimenti sono chiamati pertiti e sono il prodotto di fenomeni di essoluzione. \nNella serie dei feldspati alcalini l\u2019orientazione delle lamelle di essoluzione \u00e8 grossolanamente parallela alla faccia {100}. Le strutture macropertitiche sono proprie di molti graniti e vengono chiamate cos\u00ec perch\u00e9 possono essere visibili a occhio nudo; le strutture micropertitiche possono essere viste utilizzando un microscopio ottico mentre le strutture criptopertitiche possono essere viste solo con un microscopio elettronico. Le antipertiti si hanno quando il minerale ospite \u00e8 un plagioclasio e le lamelle sono di K-feldspato (questo avviene raramente).\nL'anortoclasio \u00e8 un feldspato piuttosto raro costituito di concrescimenti orientati di prevalente feldspato sodico e quantit\u00e0 subordinate di feldspato potassico.\nL\u2019ortoclasio origina da rocce intrusive ed ha simmetria monoclina di classe 2/m, con una distribuzione dei tetraedri intermedia tra il sanidino e il microclino in quanto cristallizza a temperature intermedie. L'adularia \u00e8 una tipologia di ortoclasio formatosi a bassa temperatura in vene idrotermali, che pu\u00f2 cristallizzare in altri due tipi di minerali a seconda delle condizioni di pressione e temperatura: sanidino e microclino. \nIl sanidino, che si trova nelle rocce vulcaniche effusive e subvulcaniche, \u00e8 un monoclino di classe 2/m. Si forma ad alte temperature ed ha una distribuzione disordinata dei tetraedri.\nIl microclino ha simmetria triclina con gruppo puntuale 1-; manca di piani di simmetria e assi di rotazione. La distribuzione dei tetraedri Al-Si \u00e8 ordinata e gli ioni K+ non occupano posizioni particolari. Viene chiamato anche microclino massimo in quanto l'ordinamento completo porta alla massima triclinicit\u00e0. Origina da rocce che cristallizzano ad elevata profondit\u00e0 e da pegmatiti, a basse temperature o con una velocit\u00e0 di raffreddamento lenta.\nFeldspati di bario.\nI feldspati di bario sono considerati feldspati alcalini e si formano per sostituzione del potassio con il bario nella struttura del minerale.\nSono monoclini e comprendono:\nPlagioclasi.\nI plagioclasi sono triclini ed includono:\n\u00c8 comune trovare plagioclasio sodico (oligoclasio) nel granito, variet\u00e0 pi\u00f9 ricche di calcio (labradorite) in rocce mafiche come il gabbro, e andesina in rocce ignee intermedie come l'andesite. I plagioclasi hanno una struttura molto simile al microclino.\nL\u2019albite \u00e8 generalmente triclina (gruppo puntuale 1-) ed in base alla temperatura pu\u00f2 essere monoalbite o analbite. La monoalbite costituisce una variante monoclina.\nL'estremo calcico \u00e8 rappresentato dall\u2019anortite, triclina e con un ordinamento perfetto di silicio e alluminio nei tetraedri della struttura.\nNella serie dei plagioclasi si trovano soluzioni solide complete alle alte temperature, dove, da un punto di vista strutturale, l\u2019identificazione esatta di un termine \u00e8 complessa a causa del rapporto Al/Si variabile da albite ad anortite. Il riconoscimento dunque avviene solamente con analisi chimica o misurazione dei parametri ottici. A basse temperature, invece, vi sono tre tipi di tessiture di essoluzione, o lacune di miscibilit\u00e0, rilevabili indirettamente attraverso la comparsa di iridescenza nei cristalli. I concrescimenti peristeritici compaiono nell\u2019intervallo composizionale An5-An15. I concrescimenti di B\u00f8ggild si presentano in alcuni plagioclasi nell\u2019intervallo composizionale An47-An58; la loro presenza \u00e8 indicata dal gioco di colori che si osserva nella labradorite. Il terzo tipo, chiamato concrescimento di Huttenlocher, si manifesta nella regione An60-An85, rappresentativo il caso della Bytownite. La roccia formata quasi interamente da feldspato plagioclasico \u00e8 nota come anortosite. \nI plagioclasi sono pi\u00f9 suscettibili agli agenti atmosferici rispetto a K-feldspati, e l'anortite ricca di Ca \u00e8 la meno resistente; questo \u00e8 uno dei motivi per cui il K-feldspato \u00e8 pi\u00f9 comune nella sabbia rispetto al plagioclasio.\nProduzione e Usi.\nNel 2010 sono state estratte circa venti milioni di tonnellate di feldspato, la maggior parte da Italia (4.7 Mt), Turchia (4.5 Mt) e Cina (2 Mt). L'estrazione avviene da grossi corpi granitici (chiamati plutoni), da pegmatiti, o da sabbie composte da feldspati. Attualmente la richiesta di feldspato grezzo \u00e8 soddisfatta dalle miniere gi\u00e0 presenti al mondo. Rocce ricche di feldspato vengono utilizzate anche per ottenere argilla.\nII feldspato \u00e8 comunemente utilizzato nell\u2019industria del vetro e della ceramica; nel vetro l\u2019allumina viene usata per dare resistenza, durabilit\u00e0 e tenacia agli agenti corrosivi. Nelle ceramiche i feldspati alcalini (CaO, K2O, Na2O) fungono da flussante e abbassano la temperatura di una miscela. Nella fase iniziale i flussanti si fondono formando la matrice del vetro e vincolando le altre componenti assieme. Per realizzare porcellane e refrattari i feldspati vengono comunemente miscelati con quarzo e caolino. Negli U.S.A. circa il 66% del feldspato \u00e8 utilizzato nell\u2019industria del vetro (contenitori e isolanti) e nelle ceramiche (isolante elettrico, prodotti sanitari, arredamenti). Viene estratto soprattutto in Carolina del Nord, Virginia, California, Oklahoma, Idaho, Georgia e Dakota del Sud. \nI feldspati vengono usati anche come riempimento e diluente di plastiche, vernici e gomme; in campo biomedico vengono utilizzati come additivi in materiali ceramici, soprattutto dentali. Sono impiegati anche nella gioielleria e come rivestimenti di monumenti o edifici, soprattutto se iridescenti. \nIn geologia e in archeologia, i feldspati vengono usati come indicatori per la datazione K-Ar, datazione Ar-Ar e datazione a luminescenza.\nI feldspati possono essere sostituiti da miscele di pirofilite, argilla, talco e quarzo, grazie alle caratteristiche simili.\nRischi per la salute.\nNon ci sono informazioni sufficienti sugli eventuali rischi che causano alla salute. Si consiglia generalmente di trattare le specie minerali con attenzione.\nEsemplari notevoli.\nI pi\u00f9 grandi feldspati estratti finora sono:"}
{"id": "322059", "revid": "713168", "url": "https://it.wikipedia.org/wiki?curid=322059", "title": "Robert Surcouf", "text": "Biografia.\nRobert Surcouf nacque vicino a Saint-Malo, da sempre terra di corsari, da una famiglia abbastanza agiata. La madre discendeva da Ren\u00e9 Duguay-Trouin, un altro celebre corsaro bretone.\nSi dice che Surcouf prese la via del mare a seguito di una storia d'amore e che il padre della ragazza gli avrebbe promesso la mano della figlia \"se fosse diventato ricco\"; nella realt\u00e0 Surcouf era gi\u00e0 imbarcato a quindici anni con le navi negriere dei mercanti di schiavi in Africa. Surcouf si diede alla guerra di corsa nel 1796 e combatt\u00e9 gli inglesi con notevole successo nei mari indiani.\nLa sua prima vittoria fu la cattura di una nave della Compagnia Inglese delle Indie Orientali armata di ventisei cannoni e con un centinaio di passeggeri europei, per cui venne ottenuto un riscatto. In questi anni la base di Surcouf era \"Ile de France\" (oggi Mauritius).\nDopo anni di guerra, Surcouf decise di ritornare in Francia; a causa della mancanza della lettera di corsa ufficiale doveva essere privato dei suoi beni, ma con decisione speciale e per ringraziarlo dei suoi successi, si decise di lasciargli l'intero bottino accumulato, di oltre 1.700.000 franchi. Nel 1803 Napoleone venne ad offrirgli il posto di capitano per la guerra contro l'Inghilterra. Surcouf rifiut\u00f2, ritenendo che non avrebbe avuto l'indipendenza che desiderava e anche perch\u00e9 pensava che fosse pi\u00f9 vantaggioso combattere l'Inghilterra con un blocco economico (cosa che lo stesso Napoleone fece dopo pochi anni).\nRimase in ozio pochi anni e poi riprese la vita del corsaro continuando ad accumulare una fortuna notevole fino al 1813 quando ritorn\u00f2 in Europa e si ritir\u00f2 definitivamente a Saint-Malo dove, con il titolo di barone, mor\u00ec l'8 luglio 1827.\nNavi \"Surcouf\".\nSino ad oggi 5 navi della marina francese sono state a lui dedicate"}
{"id": "322060", "revid": "250809", "url": "https://it.wikipedia.org/wiki?curid=322060", "title": "Cratere Archimede", "text": "Archimede, o Archimedes secondo la denominazione ufficiale, \u00e8 un grande cratere lunare intitolato dal 1935 dalla IAU al matematico, astronomo, filosofo, fisico e ingegnere dell'antica Siracusa, Archimede. Si trova sui limiti orientali del Mare Imbrium.\nGeografia.\nA sud del cratere si estende la regione montuosa dei Montes Archimedes. Sul bordo sudorientale si trova la piana sommersa della Palus Putredinis, la quale contiene un sistema di rime chiamate Rimae Archimedes che si estende per 150 chilometri. A nord-nordovest di Archimede si trovano i Montes Spitzbergen, una fila di cime nel Mare Imbrium.\nAd est di Archimede si trova il cratere Autolycus, e la distesa di superficie lunare tra queste due formazione fu il luogo dell'impatto della sonda sovietica Luna 2. Questo fu il primo strumento a raggiungere la superficie della Luna, dove atterr\u00f2 il 13 settembre 1959.\nA si trova l'importante cratere Aristillus. La pianura lavica tra Archimede, Aristillus, e Autolycus forma il Sinus Lunicus del Mare Imbrium. Delle creste corrugate conducono via dal cratere Archimede verso nord-nordovest, attraversando il mare.\nIl diametro di Archimede \u00e8 il pi\u00f9 grande fra tutti i crateri presenti nel Mare Imbrium. Il bordo \u00e8 caratterizzato all'esterno da un consistente terrapieno il cui colore pi\u00f9 chiaro \u00e8 dovuto a detriti generati nell'impatto e all'interno dai resti di un sistema di terrazzamenti, ma manca di una raggiera, solitamente associata ai crateri pi\u00f9 giovani. Un promontorio triangolare si estende per una trentina di chilometri dal bordo sudorientale.\nIl cratere manca di un picco centrale, ed \u00e8 invaso dalle colate del mare circostante. Il pianoro interno manca di particolari caratteristiche, a parte i segni di pochi impatti minori verso il margine e qualche sporadico deposito a raggiera di materiale pi\u00f9 chiaro, verosimilmente generati durante l'impatto che ha prodotto il cratere Autolycus.\nCrateri correlati.\nAlcuni crateri minori situati in prossimit\u00e0 di Archimedes sono convenzionalmente identificati, sulle mappe lunari, attraverso una lettera associata al nome.\nI seguenti crateri sono stati rinominati dall'Unione Astronomica Internazionale:"}
{"id": "322061", "revid": "2204035", "url": "https://it.wikipedia.org/wiki?curid=322061", "title": "Liofilizzazione", "text": "La liofilizzazione o crioessiccamento \u00e8 un processo tecnologico che permette l'eliminazione dell'acqua da una sostanza organica con il minimo deterioramento possibile della struttura e dei componenti della sostanza stessa. Viene principalmente utilizzato nell'industria farmaceutica, soprattutto su materiali biologici, secondariamente per la conservazione degli alimenti quando non siano utilizzabili tecniche pi\u00f9 economiche, allo scopo di dilazionare il pi\u00f9 possibile le reazioni e le inevitabili trasformazioni a carico di qualunque alimento, in accordo alla Prima Legge di Parisi della Degradazione Alimentare.\nIl nome italiano maggiormente usato (liofilizzazione) non aiuta, a differenza del termine inglese (freeze-drying), ad inquadrare il tipo di processo, poich\u00e9 si rif\u00e0 non tanto alle fasi tecnologiche del procedimento, quanto alle caratteristiche del prodotto finale che risulta effettivamente \"liofilo\" (\"amico\" della solubilit\u00e0), cio\u00e8 particolarmente predisposto alla solubilizzazione (basta pensare al caff\u00e8 \"istantaneo\", uno dei primi prodotti ottenuti con tale trattamento negli anni sessanta negli U.S.A.).\nDescrizione del Processo.\nIl metodo comprende fondamentalmente due trasformazioni fisiche: la surgelazione e la sublimazione. Il principio del metodo prevede l'applicazione del calore all'alimento surgelato mantenuto sottovuoto; l'acqua contenuta nel prodotto e segregata sotto forma di ghiaccio, viene estratta direttamente come vapore per sublimazione, poich\u00e9 si lavora con valori di pressione molto al di sotto di 6,10 mbar (o 4,58 mmHg) che corrisponde al punto triplo (Pt) dell'acqua, cio\u00e8 alle condizioni che consentono la contemporanea presenza dell'acqua nelle tre fasi solido-liquido-vapore. Il vapore acqueo estratto deve essere catturato per congelamento su serpentine fredde dette \"condensatori\" (con un termine improprio che sembra riferirsi ad un passaggio da acqua-vapore ad acqua-liquido mentre in realt\u00e0 \u00e8 da vapore a solido); i gas incondensabili vengono aspirati ed eliminati dalla pompa da vuoto. Il processo viene condotto in condizioni di temperatura e pressione accuratamente controllate per evitare danni alla struttura del prodotto, cos\u00ec che la matrice originale sia quasi perfettamente ripristinabile quando, al momento dell'utilizzo, si voglia procedere alla reidratazione.\nIl processo si svolge in tre tappe:\nIn relazione alla quantit\u00e0, alla natura ed alla geometria del substrato, il processo pu\u00f2 durare da alcune ore ad alcuni giorni. A processo concluso, la \"rottura\" del vuoto si fa spesso con un gas inerte (es. azoto) che, andando a permeare la superficie porosa del prodotto, lo protegge dall'ossidazione. Il confezionamento finale pu\u00f2 avvenire per chiusura in loco dei contenitori o in altra sede in imballaggi sigillati in gas inerte o sotto vuoto.\nVantaggi.\nI vantaggi di questa tecnica di conservazione sono:\nSvantaggi.\nLiofilizzato vs Essiccato.\nL'unico svantaggio \u00e8 il costo particolarmente elevato. Questo deriva dalla quantit\u00e0 di energia necessaria al processo, pi\u00f9 che doppia rispetto all'essiccazione, come si pu\u00f2 vedere nel diagramma, nonch\u00e9 dall'ammortamento del costo degli impianti, maggiore che per l'essiccazione circa nelle stesse proporzioni.\nLiofilizzato vs Surgelato.\nIl fabbisogno energetico relativo al prodotto solo surgelato \u00e8 molto limitato (111 Kcal/kg acqua); per fare un raffronto corretto sul piano commerciale si deve per\u00f2 aggiungere l'energia, e quindi i costi, legati alla catena del freddo.\nUsi.\nIngegneria tissutale.\nImportante impiego della liofilizzazione, associata alla separazione di fase, \u00e8 quello nell'ingegneria tissutale per realizzare scaffold di dimensioni nanometriche. "}
{"id": "322062", "revid": "1628923", "url": "https://it.wikipedia.org/wiki?curid=322062", "title": "Tautomeria cheto-enolica", "text": "La tautomeria cheto-enolica \u00e8 un particolare tipo di tautomeria.\n\u00c8 caratteristica di tutte le specie carboniliche (ma in particolar modo di aldeidi e chetoni) che abbiano almeno un atomo di idrogeno legato al carbonio in posizione \u03b1 rispetto al gruppo funzionale (-CHO o -C=O).\nUn atomo di idrogeno migra sull'ossigeno del carbonile formando un gruppo ossidrile e trasformando cos\u00ec l'aldeide o il chetone di partenza in un enolo (alcool con un doppio legame fra gli atomi di carbonio e il gruppo ossidrile direttamente legato a uno di essi).\nIl carbonio del gruppo carbonilico ha una parziale carica positiva e attira a s\u00e9 gli elettroni del legame C-H vicinale, portando alla dissociazione dell'idrogeno, asportabile da una appropriata base. Si viene quindi a formare un anione stabilizzato per risonanza, le cui formule limite sono rappresentate in figura tra parentesi quadre. Se lo ione idrogeno si lega alla prima forma, si riottiene l'aldeide (o il chetone) di partenza, altrimenti si ottiene l'enolo.\nLe due forme, chetonica ed enolica, sono sempre in equilibrio tra loro. Normalmente la forma chetonica \u00e8 la pi\u00f9 abbondante, ma ci sono alcune eccezioni, come nei fenoli, in cui la forma chetonica \u00e8 molto rara poich\u00e9 in questa forma manca l'effetto stabilizzante della delocalizzazione elettronica aromatica."}
{"id": "322063", "revid": "287204", "url": "https://it.wikipedia.org/wiki?curid=322063", "title": "Raul Castro", "text": ""}
{"id": "322068", "revid": "399", "url": "https://it.wikipedia.org/wiki?curid=322068", "title": "Wallace &amp; Gromit", "text": ""}
{"id": "322074", "revid": "2175", "url": "https://it.wikipedia.org/wiki?curid=322074", "title": "Tautomeria Cheto-Enolica", "text": ""}
{"id": "322075", "revid": "287204", "url": "https://it.wikipedia.org/wiki?curid=322075", "title": "Cratere Zsigmondy", "text": "Zsigmondy \u00e8 un cratere lunare intitolato al chimico austro-tedesco di origine ungherese Richard A. Zsigmondy. \u00c8 posizionato oltre il bordo nordoccidentale della faccia nascosta della Luna. \nIl bordo di Zsigmondy \u00e8 eroso e distorto, con un profilo poligonale. Esso sovrasta un altro cratere di dimensioni simili, 'Zsigmondy S', lungo il bordo ovest. Un paio di piccoli crateri si stendono sul bordo occidentale, e altri due sono situati sulla parete interna a sud-est. All'interno, il fondo \u00e8 relativamente pianeggiante nella met\u00e0 occidentale con una bassa sporgenza vicina al centro.\nContiguo al bordo sudorientale del cratere si trova il cratere Omar Khayyam, che si estende all'interno del pi\u00f9 grande cratere Poczobutt. Pi\u00f9 a est, lungo il bordo settentrionale di Poczobutt, si trova il cratere Smoluchowski.\nCrateri correlati.\nAlcuni crateri minori situati in prossimit\u00e0 di Zsigmondy sono convenzionalmente identificati, sulle mappe lunari, attraverso una lettera associata al nome."}
{"id": "322077", "revid": "1632387", "url": "https://it.wikipedia.org/wiki?curid=322077", "title": "It (personaggio)", "text": "It \u00e8 un personaggio dell'omonimo romanzo di Stephen King del 1986 di cui \u00e8 il principale antagonista. Viene rappresentato come un essere mutaforma che abita le fogne della citt\u00e0 di Derry, Maine, cibandosi ciclicamente dei suoi abitanti assumendo forme evocative delle loro paure pi\u00f9 grandi. Appare principalmente con le sembianze di un pagliaccio malefico noto come Pennywise il Pagliaccio Ballerino, detto anche Bob Gray, e Mangiatrice di mondi nel secondo film, per attirare i bambini, le sue prede predilette.\nIn un'intervista del 2013, King dichiar\u00f2 che l'idea di Pennywise gli venne in mente dopo essersi chiesto cosa spaventasse i bambini \"pi\u00f9 di qualsiasi altra cosa nel mondo\", e concluse che la risposta fosse i pagliacci. Ulteriori fonti d'ispirazione inclusero il troll della fiaba norvegese \"I tre capretti furbetti\".\nIl personaggio \u00e8 stato generalmente ben accolto, con vari organi di stampa classificandolo fra i pagliacci pi\u00f9 spaventosi del cinema e della cultura popolare. \u00c8 stato interpretato da Tim Curry nella miniserie di ABC del 1990 e da Bill Skarsg\u00e5rd nel film del 2017 e nel suo seguito del 2019. L'interpretazione del primo \u00e8 stata lodata dai recensori e da King stesso.\nCreazione.\nL'ispirazione per il personaggio venne a King nel 1978, mentre viaggiava da solo a piedi durante il tramonto per riprendere una macchina da poco riparata in un garage in Colorado. Disse in un'intervista che, durante il viaggio, dovette attraversare un ponte di legno, e che fu colpito dal suono echeggiante che fecero i suoi stivali. Gli venne in mente \"I tre capretti furbetti\", e si chiese cosa avrebbe fatto se si fosse imbattuto in un troll come succede ai protagonisti della fiaba.\nL'immagine impression\u00f2 King che, nel 1981, decise di scrivere un romanzo riguardante un essere maligno che si nasconde sotto un luogo apparentemente sicuro, rimpiazzando le capre con i bambini. Il ponte sarebbe diventato la citt\u00e0 di Derry, e il ruscello sotto il ponte le sue fognature. Scelse la forma di un pagliaccio come forma principale di It perch\u00e9 King riteneva fosse un'immagine che i bambini trovano sia attraente che temibile.\nDescrizione.\nNome.\nIl personaggio si riferisce a se stesso come \"La Mangiatrice di Mondi\" ma in lingua originale viene chiamato dai protagonisti del libro con il pronome personale indefinito \"It\" (nella traduzione italiana si \u00e8 deciso di mantenere la forma originale in quanto nome proprio).\nIl nome \"Pennywise\", secondo la rivista \"Bustle\", potrebbe avere origine dal proverbio britannico \"Penny Wise, Pound Foolish\" (saggio con i penny, idiota con le sterline), che si riferisce a una persona cauta nelle questioni banali ma azzardata in quelle importanti. La rivista ipotizza che il nome sia un avvertimento ai bambini di non dare per scontato le loro vite.\nBiografia.\nIt \u00e8 un'entit\u00e0 dalle origini ignote, nata insieme alla \"Tartaruga\" molto tempo prima della nascita dell'Universo. Entrambi furono creati da un'entit\u00e0 definita \"l'Altro\". Il romanzo non riporta mai chiaramente la sua vera natura, descrivendola come indefinibile dall'intelletto umano. Risulta che risieda nella sua vera forma in una dimensione nota come \"Pozzi Neri\" situata ai confini del Macroverso e descritta come una non-luce composta di un'oscurit\u00e0 densa al di l\u00e0 di una barriera descrivibile come una fitta e infinita rete di rette verticali simili ad una gabbia. Non \u00e8 chiaro se l'It del mondo reale sia solo una proiezione della sua vera forma inamovibile situata nel Macroverso, tuttavia sembra che si sia trasferito o abbia trasferito la propria coscienza nel pianeta Terra milioni di anni prima degli eventi raccontati nel libro, precipitando come una meteora nel punto esatto in cui \u00e8 poi sorta la citt\u00e0 di Derry. Quando venne edificata, la citt\u00e0 divenne un tutt'uno con lui e con la vita dei suoi abitanti, entrandovi in simbiosi.\nIt permane in uno stato di riposo, risvegliandosi ogni 27 anni per sfamarsi. I suoi risvegli dalla letargia sono sempre scanditi da varie tragedie generate dal suo influsso di manipolazione, come l'incendio del ritrovo chiamato \"Punto Nero\", oppure l'esplosione delle ferriere Kitchener.\nBench\u00e9 non abbia un ciclo di vita mortale, anche lui, come la Tartaruga, sottost\u00e0 alla legge del Macroverso; tuttavia essendo bugiardo e simulatore non \u00e8 mai chiaro cosa, tra quello che dice, corrisponda a verit\u00e0 sulla sua natura o sia una semplice presa in giro: ad esempio il fatto che possa regalare infinita fortuna e ricchezza o una vita longeva, o quando dice di essere l'ultimo superstite di un pianeta morente.\nPur non avendo un sesso specifico, nel finale del romanzo It si riferisce a se stesso parlando al femminile e, apparendo sotto forma di ragno, \u00e8 effettivamente gravido e sembra essersi riprodotto per partenogenesi covando delle uova al suo interno.\nPoteri e abilit\u00e0.\nPrincipale antagonista del romanzo, It non ha una vera forma nel mondo materiale, nei pochi attimi in cui si rivela per quello che \u00e8, viene descritto come una luce arancione informe insostenibile dallo sguardo, al punto che chi la osserva anche solo per un istante pu\u00f2 cadere in uno stato catatonico, perdere la propria sanit\u00e0 mentale o addirittura morire.\nIl suo potere consiste nel leggere la mente e le emozioni di tutte le creature e di manipolare la realt\u00e0 soggettiva nella sua totalit\u00e0 agendo sulle percezioni degli esseri viventi: crea quindi immagini, suoni, odori, gusti e sensazioni tattili facendosi apparire in qualunque forma desiderata, materiale e non materiale, individuale o collettiva, e basa il suo potere sulla convinzione della realt\u00e0 delle sue vittime, uccidendone la mente, che assimila nei Pozzi Neri.\nUna delle ragioni per cui It predilige i bambini umani come vittime (pur non disdegnando qualsiasi altro essere vivente), \u00e8 proprio perch\u00e9 questi ultimi, maggiormente influenzabili, si convincono pi\u00f9 facilmente che ci\u00f2 che gli viene mostrato da It sia reale, rendendo possibile il suo avverarsi. Quest'alterazione mentale della realt\u00e0 \u00e8 una regola alla base del suo modo di interagire col mondo che si riveler\u00e0 poi essere un'arma a doppio taglio, nel momento in cui i Perdenti si rendono conto che per batterlo \u00e8 sufficiente convincersi di fargli del male in qualunque modo.\nNonostante appaia in numerose forme perlopi\u00f9 attinte dal repertorio d'immaginazione delle specifiche vittime e da ci\u00f2 che pi\u00f9 le terrorizza, It ha la particolare preferenza di assumere la forma di Pennywise, da lui chiamato anche Bob Gray: un clown sadico e perverso descritto come molto simile a un incrocio tra Bozo il clown e Clarabell, con due ciuffi di capelli arancioni a punta, vestito con un largo costume di seta color argento, una cravatta blu, un colletto increspato e pompon arancioni; proprio i pompon arancioni saranno un elemento ricorrente delle sue manifestazioni.\nIl rito di Ch\u00fcd.\n\u00c8 un rituale mistico che viene messo in atto dai Perdenti nell'omonimo capitolo, inconsciamente sotto la guida della Tartaruga (un'entit\u00e0 divina contrapposta a It), al fine di sconfiggere definitivamente il mostro. Si tratta di una battaglia tra volont\u00e0.\nNel 1958 i Perdenti, addentrandosi nelle fognature di Derry (elette a dimora di It e corrispondenti al punto esatto in cui precipit\u00f2 come una meteora secoli prima) si intrufolano nel suo antro, dove riescono ad avere un contatto visivo con la creatura senza perdere la ragione; questo \u00e8 reso possibile dalla protezione garantita dalla Tartaruga, che permette loro di vederlo nel modo pi\u00f9 razionale e concreto concesso dalla mente in una sorta di materializzazione terrestre figurata della sua essenza, ovvero come un gigantesco e oscuro ragno con dei magnetici occhi arancioni.\nStabilendo un contatto visivo con It, Bill Denbrough vede catapultare la sua coscienza e quella della creatura a mille miglia orarie attraverso uno spazio di tenebra assoluta fino ai confini dell'universo, dove riesce a vedere la Tartaruga e a parlarvici. Giunto alla soglia del Macroverso, oltre il quale esiste la dimensione dei Pozzi Neri di cui \u00e8 composto It, Bill riesce ad attaccarlo psicologicamente convincendosi di mordergli ripetutamente la lingua con forza; questo provoca al mostro un dolore lancinante, che lo costringe ad interrompere il contatto mentale e a ritornare sulla Terra, battendo in ritirata, mortalmente ferito ma non ancora ucciso.\nNel 1985 il rito viene ripetuto dai Perdenti ormai adulti nello stesso identico modo ma, a differenza della prima volta, It riesce ad opporre a Bill una maggiore resistenza, portandolo a cedere (questo anche perch\u00e9 la Tartaruga creatrice dell'universo che li proteggeva \u00e8 ormai morta, strozzandosi nel suo stesso vomito). Si intrufola quindi nel rito anche Richie Tozier, grazie al cui aiuto It viene di nuovo messo alle strette e costretto a ritirarsi.\nDopo averlo inseguito, Bill penetra nel corpo del ragno ormai supplicante e gli strappa il cuore a mani nude, mentre Ben Hanscom si occupa di schiacciare col suo stivale tutte le uova di It che riesce a trovare, colate a terra dal corpo lacerato del mostro morente.\nAltri media.\nMiniserie (1990).\nNella miniserie televisiva \"It\" del 1990 il personaggio \u00e8 stato interpretato da Tim Curry, con la voce italiana di Carlo Reali. Secondo lo sceneggiatore Lawrence D. Cohen, scrisse il copione senza una idea precisa di chi avrebbe interpretato il personaggio. Prima del coinvolgimento di Tommy Lee Wallace come regista, furono considerati Malcolm McDowell e Roddy McDowall.\nGli storyboard originali rappresentavano Pennywise con zigomi prominenti, un mento appuntito e una fronte sporgente. Questo design, che avrebbe richiesto l'utilizzo degli effetti speciali prostetici, fu scartato sull'insistenza di Curry, che sentiva che tale approccio avrebbe solo ostacolato la sua interpretazione. L'unico elemento prostetico a venire utilizzato fu infine il cranio ingrandito, realizzato dal coordinatore degli effetti speciali Bart Mixon. Secondo Mixon, la sua ispirazione per l'aspetto di Pennywise fu Lon Chaney nel ruolo di Erik ne \"Il fantasma dell'Opera\". Per la carnagione del personaggio, fu utilizzato crema di trucco bianca per fare s\u00ec che Pennywise assomigliasse un \"cartone animato vivente\". Curry diede a Pennywise un accento del Bronx, per farlo assomigliare un \"personaggio d'un vecchio fumetto di Catskill\".\nSecondo Curry, nel descrivere la sua rappresentazione:\nNel creare la forma finale di It, Mixon disse che, siccome il suo aspetto ragnesco fosse solo un'approssimazione permessa dalla mente umana, decise di renderlo pi\u00f9 alieno, dandogli una pelle carnosa dove in un ragno ci sarebbe un esoscheletro. Per la maggior parte delle scene, il ragno fu rappresentato da un burattino lungo tre metri con arti lunghi quattro metri. Disponeva di una testa meccanica radiocontrollata. Nel corpo c'era un attore che manipolava le braccia del ragno. Siccome le gambe erano immobili, un pupazzo animato dal passo uno fu utilizzato per le scene in cui cammina.\nFilm.\nNel film del 2017, anch'esso intitolato \"It\", il personaggio di Pennywise \u00e8 stato interpretato da Bill Skarsg\u00e5rd e doppiato dalla voce italiana di Emiliano Coltorti. Nel 2010, quando il film era ancora in pre-produzione, lo sceneggiatore David Kajganich disse che intendeva rappresentare It come \"meno cosciente della propria ironia e surrealt\u00e0\", e che se fosse stato ancora vivo, avrebbe scelto Buster Keaton come interprete. In maggio 2015, quando il progetto fu affidato al regista Cary Fukunaga, fu annunciato che il ruolo sarebbe andato a Will Poulter, dopo che Fukanaga fu colpito da una sua audizione. Nell'aprile 2016 per\u00f2, dopo che Fukanaga lasci\u00f2 il progetto, Poulter a sua volta si dimise a causa d'un conflitto di orari. Quando fu assunto Skarsg\u00e5rd per il ruolo nel 2017, il nuovo regista Andr\u00e9s Muschietti insistette che l'attore non incontrasse gli attori bambini prima delle riprese. L'intenzione era di fare s\u00ec che gli attori provassero vero terrore nel vederlo per la prima volta. Fu deciso di non incorporare certe forme di It rappresentate nel libro, specificamente quelle dei mostri cinematografici degli anni cinquanta come l'uomo lupo, la mummia, il mostro di Frankenstein e il Conte Dracula, optando invece di farlo trasformare in forme pi\u00f9 evocative di traumi infantili.\nLa costumista Janie Bryant fu ispirata dalla moda di numerose ere, incluse il medioevo, il rinascimento, l'era elisabettiana e vittoriana. Il costume fu inteso come un'evocazione di queste diverse ere, rafforzando l'idea che It \u00e8 una creatura di un tempo diverso. Nel costume furono incorporate delle pieghe in stile Fortuny per dare al personaggio un aspetto pi\u00f9 organico. Per dare al personaggio un aspetto pi\u00f9 infantile, i pantaloni furono resi corti e alla giacca fu dato un girovita alto.\nBill Skarsg\u00e5rd, nel descrivere il suo approcio nell'interpretare It, disse:\nDichiar\u00f2 inoltre che, sebbene fosse un ammiratore dell'interpretazione precedente di Curry, non tent\u00f2 di imitarlo, optando invece di basare la sua rappresentazione su certi animali e sul comportamento di suo fratello minore quando aveva otto anni.\nIt nelle opere derivate di King.\nIn diversi altri romanzi, King ha inserito alcuni riferimenti al personaggio, tra cui:\nAccoglienza e interpretazioni.\n\"The Atlantic\" disse del personaggio; \"la cosa pi\u00f9 spaventosa di Pennywise [...] \u00e8 come si nutre delle paure pi\u00f9 profonde dei bambini, manifestando i mostri di cui sono pi\u00f9 terrorizzati (qualcosa che J. K. Rowling avrebbe poi copiato con i mollicci).\" La studiosa britannica Mikita Brottman disse che Pennywise rappresenta \"ogni orrore sociale e familiare conosciuta nell'America contemporanea\". Il critico Mark Dery ha notato somiglianze tra Pennywise e John Wayne Gacy, un serial killer che assumeva un alter ego chiamato \"Pogo il clown\"; Dery ha inoltre dichiarato che il personaggio personificava \"le nostre paure primordiali di un Ronald McDonald sociopatico che trasuda astuzia vellutata\". WatchMojo lo pose al 1\u00ba posto del suo elenco dei pagliacci cinematografici pi\u00f9 spaventosi e degli antagonisti ideati da Stephen King, e al 6\u00ba posto dei 10 mostri del genere horror pi\u00f9 letali.\nSebbene la miniserie del 1990 ricevette recensioni miste, l'interpretazione di Tim Curry nei panni di It fu ben accolta. \"Rolling Stone\" comment\u00f2 che, sebbene la miniserie non rappresent\u00f2 i poteri del personaggio fedelmente, l'interpretazione di Curry fosse \"la materia da cui sono fatte le dormite insonni.\" Stephen King apprezz\u00f2 l'interpretazione di Curry, dichiarando che aveva \"spaventato un'intera generazione di bambini e ha fatto venire al pubblico molta paura dei clown. Anche se un clown fa gi\u00e0 paura di per s\u00e9\". Nel paragonare le interpretazioni di Curry e di Skarsg\u00e5rd, Watchmojo consider\u00f2 il primo come il meglio riuscito in personalit\u00e0 e fedelt\u00e0 al concetto del pagliaccio, e il secondo in design, recitazione e spaventosit\u00e0."}
{"id": "322087", "revid": "149485", "url": "https://it.wikipedia.org/wiki?curid=322087", "title": "Minos Kiriakou", "text": "Figlio di Csenofonte Kiriakou, ufficiale della marina greca nato in Epiro che, allo scoppio della guerra civile, si schier\u00f2 con le forze partigiane EAM ed ELAN antigovernative. Con la sconfitta di queste ultime la famiglia fu costretta a riparare in Polonia (la madre di Minos Kiriakou era di origine polacca).\nAll'et\u00e0 di 17 anni Minos emigr\u00f2 in Brasile, dove si occup\u00f2 del commercio di pietre preziose. Dopo meno di due anni si trasfer\u00ec negli USA dove lavor\u00f2 in una delle societ\u00e0 dell'armatore greco Giorgio Laimos. Si mise quindi in proprio, acquistando alcune navi mercantili ed in seguito cartiere negli Stati Uniti, settore allora in piena espansione e che oggi lo rendono immune dagli strali notoriamente velenosi della stampa greca.\nA differenza di altri potenti imprenditori greci, Minos Kiriakou non possiede alcun giornale. Alle ripetute domande dei giornalisti del perch\u00e9 di questa \"strana lacuna\", egli si \u00e8 sempre schernito, affermando sempre che i suoi principi democratici gli vietano di acquisire strapotere nel campo dei Media. In realt\u00e0 il monopolio della carta di cui \u00e8 detentore nel suo paese basta a farne un uomo temuto da tutti e non solo dagli editori, per la sua capacit\u00e0 di mettere in ginocchio il settore in poche ore con solo lievi fluttuazioni del costo di questa materia prima cos\u00ec importante per la stampa. L'unica, velata, accusa gli \u00e8 stata mossa dal famoso editorialista Giorgio Pasalaris il quale, nel suo libro \"I Baroni dei MEDIA\", annota, riferendosi al Kiriakou, che le principali cartiere degli Stati Uniti sono esclusivamente in mano a personaggi di spicco della mafia americana.\nMinos Kyriakou si spos\u00f2 molto giovane e divorzi\u00f2 anche presto. Dal 1\u00b0 matrimonio ebbe tre figli: Csenofonte, Teodoro ed Athin\u00e0. Nel dicembre del 2004 convol\u00f2 a nuove nozze con l'attrice Mari Konstantatou (\"\u039c\u03b1\u03c1\u03af \u039a\u03c9\u03bd\u03c3\u03c4\u03b1\u03bd\u03c4\u03ac\u03c4\u03bf\u03c5\").\nNel maggio del 1988 fond\u00f2 una radio privata (Antenna 97,1 FM2) ed anche un canale privato, (ANT1) che cominci\u00f2 a trasmettere nel gennaio 1990 in concomitanza con l'altro canale privato Mega, facente capo alla famiglia Vardinoyannis. Oggi il gruppo Antenna controlla anche Nova Televizija che trasmette in Polonia.\nSebbene Minos viva in Grecia, le sue societ\u00e0 armatoriali hanno sede a Singapore, nazione di cui \u00e8 console onorario nella sua patria. Le sue navi sono specializzate nel trasporto di olive commestibili e prodotti chimici liquidi. I suoi interessi finanziari si espandono anche al trasporto aereo e possiede partecipazioni nella Singapore Airlines e in altre compagnie charter e low cost in Asia e in Grecia ma si avvale di prestanomi.\n\u00c8 un noto collezionista d'arte e egli stesso ama definirsi un esteta. A lui si deve la Fondazione Egeo per la preservazione e la conoscenza di questo famoso mare greco. Ha scritto anche un libro dal titolo \"Sul vulcano\"."}
{"id": "322100", "revid": "2912", "url": "https://it.wikipedia.org/wiki?curid=322100", "title": "Condizionamento mentale", "text": ""}
{"id": "322106", "revid": "486946", "url": "https://it.wikipedia.org/wiki?curid=322106", "title": "Guerre yugoslave", "text": ""}
{"id": "322110", "revid": "57342", "url": "https://it.wikipedia.org/wiki?curid=322110", "title": "Maurizio Nichetti", "text": "Biografia.\nDopo il liceo scientifico si iscrive al Politecnico di Milano e si laurea in architettura nel 1975. Nel frattempo comincia a muovere i primi passi nel mondo dello spettacolo. Inizia nel 1971 a lavorare come sceneggiatore per la Bruno Bozzetto Film mentre, presso il Piccolo Teatro, nel quale lavora anche come attore, frequenta anche un corso di mimo tenuto da Marise Flach allieva di \u00c9tienne Decroux. Fonda il gruppo teatrale \"Quelli di Grock\", in cui perfeziona l'attitudine mimica e surreale che caratterizzer\u00e0 la sua carriera artistica. Per Bruno Bozzetto fu protagonista dei corti \"Oppio per oppio\" (1972) e \"La cabina \"(1973); e del lungometraggio \"Allegro non troppo \"(1977) dove interpreta il ruolo del disegnatore.\nNel 1979 il suo primo film, \"Ratataplan\", ottiene un grande successo a livello internazionale, permettendogli di iniziare la sua carriera di attore-regista. \u00c8 stato chiamato \"il Woody Allen italiano\". Il successo si ripete poi con \"Ho fatto splash\" (1980), \"Ladri di saponette\" (1989) e \"Volere volare \"(1991). Nel 1984, con Sordi e Ugo Tognazzi, fu uno dei protagonisti di \"Bertoldo, Bertoldino e Cacasenno \"di Monicelli.\nNella stagione 1984-85 dirige e conduce con successo il variet\u00e0 \"Quo vadiz?\" su Rete 4, con Sydne Rome, e nel 1985-86 conduce su Rai 1 la trasmissione televisiva per ragazzi \"Pista!\" con la partecipazione della Banda Osiris, Daniela Goggi, Orsetta Gregoretti, Shirine Sabet. Nel 1998 \u00e8 membro della giuria del Festival internazionale del Cinema di Berlino e nel 1999 di quella del Festival di Cannes. \nDal 2004 al 2010 ha diretto il Festival internazionale film della montagna di Trento. \nDal 2001 si cimenta anche nella regia teatrale con alcuni spettacoli di prosa: \"Le sorelle Materassi\" (dall'omonimo romanzo di Aldo Palazzeschi) con Marina Malfatti e Simona Marchini e lo spettacolo \"La verit\u00e0\" con Massimo Dapporto e Antonella Elia e spettacoli lirici come \"Il Barbiere di Siviglia\", \"Il domino nero\" e le due operette \"Il Paese dei Campanelli\" e \"Cincill\u00e0\" al Teatro Verdi di Trieste, nel 2014 dirige la messa in scena del Don Pasquale, con i contributi audiovisivi dei figli Filippo e Saverio Nichetti, al Teatro Sociale (Trento).\nNel luglio 2013 riceve il riconoscimento speciale Leggio d'oro \"Alberto Sordi\".\nNel corso degli anni ha svolto attivit\u00e0 didattica presso il Centro sperimentale di cinematografia (CSC) sezione Animazione di Torino, l'Universit\u00e0 Cattolica di Milano e la Civica Scuola di Cinema di Milano, che ha diretto nell'anno accademico 2009/2010. Attualmente \u00e8 docente di regia presso il corso di laurea magistrale di Televisione, Cinema e New Media dell'Universit\u00e0 IULM.\nNel 2018 \u00e8 direttore artistico del video della canzone \"Ti voglio\", girato dal figlio Saverio Nichetti , inedito di Rino Gaetano rimasto incompleto di cui \u00e8 coautore e interprete il cantautore romano Art\u00f9."}
{"id": "322111", "revid": "1543377", "url": "https://it.wikipedia.org/wiki?curid=322111", "title": "Massacro di Sharpeville", "text": "Il massacro di Sharpeville avvenne in Sudafrica il 21 marzo 1960, nel periodo di massima intensit\u00e0 delle proteste popolari contro la politica dell'apartheid messa in atto dal National Party. Durante una manifestazione pacifica a Sharpeville, la polizia sudafricana apr\u00ec il fuoco sulla folla dei dimostranti, uccidendo 70 persone.\nStoria.\nMotivi della manifestazione.\nLa manifestazione di Sharpeville era stata organizzata dal Pan Africanist Congress (PAC) per protestare contro il decreto governativo dello Urban Areas Act, informalmente chiamato \"pass law\" (\"legge del lasciapassare\"). Questa legge prevedeva che i cittadini sudafricani neri dovessero esibire uno speciale permesso se fossero stati fermati dalla polizia in un'area riservata ai bianchi. I lasciapassare venivano concessi solo ai neri che avevano un impiego regolare nell'area in questione.\nIl massacro.\nI dimostranti (in numero compreso fra 5.000 e 7.000) si radunarono verso le 10 del mattino presso la stazione di polizia di Sharpeville, nell'odierno Gauteng; si dichiararono sprovvisti di lasciapassare e chiesero alla polizia di arrestarli. Le autorit\u00e0 usarono diverse forme di intimidazione per disperdere la folla, inclusi caccia militari in volo radente e lo schieramento di veicoli blindati della polizia. Alle 13:15, la polizia apr\u00ec il fuoco sulla folla. Secondo i dati ufficiali furono uccise 70 persone (inclusi 8 donne e 10 bambini) e oltre 180 furono ferite.\nI motivi per cui la polizia decise di aprire il fuoco sono stati a lungo indagati. L'ufficiale in comando in seguito dichiar\u00f2 che i dimostranti avevano iniziato a lanciare sassi, e che ad aprire il fuoco furono alcuni poliziotti meno esperti, senza che fosse impartito alcun ordine in merito. Un certo grado di nervosismo nelle file della polizia poteva essere dovuto al fatto che poche settimane prima alcuni poliziotti erano stati uccisi a Cato Manor.\nLe indagini della Commissione per la verit\u00e0 e la riconciliazione stabilirono che \"la decisione di aprire il fuoco era stata in qualche misura deliberata\" e che c'era stata una \"grossolana violazione dei diritti umani, in quanto era stata usata una violenza eccessiva e non necessaria per fermare una folla disarmata\". La polizia continu\u00f2 a sparare anche mentre i dimostranti fuggivano, e molte delle vittime furono colpite alla schiena.\nConseguenze.\nLa notizia del massacro contribu\u00ec a creare una \"escalation\" della tensione fra i neri e il governo bianco. In risposta al diffondersi della protesta, il 30 marzo il governo dichiar\u00f2 la legge marziale. Seguirono oltre 18.000 arresti.\nIl 1\u00ba aprile, le Nazioni Unite condannarono ufficialmente l'operato del governo sudafricano con la risoluzione 134. Il massacro divenne un punto di svolta nella storia sudafricana, dando inizio al progressivo isolamento internazionale del governo del National Party. Il massacro di Sharpeville fu anche uno dei motivi che convinsero il Commonwealth a estromettere il Sudafrica.\nCommemorazione.\nIn ricordo del massacro avvenuto 45 anni prima, il 21 marzo 2005 \u00e8 stato dichiarato dall'ONU \"Giornata internazionale per l'eliminazione della discriminazione razziale\".\nIn Sudafrica, a partire dal 1994, il 21 marzo si celebra la Giornata dei diritti umani."}
{"id": "322113", "revid": "42179", "url": "https://it.wikipedia.org/wiki?curid=322113", "title": "Consulenza del lavoro", "text": ""}
{"id": "322114", "revid": "1318658", "url": "https://it.wikipedia.org/wiki?curid=322114", "title": "Acetali", "text": "Gli acetali sono composti organici rappresentati dalla formula generale R2C(OR')2 (in cui \"R\" indica un gruppo idrocarburico).\nGli acetali derivano dalla reazione tra un'aldeide, o un chetone, e un alcol. Durante tale sintesi si formano gli emiacetali (o semiacetali), intermedi difficilmente isolabili; importanti emiacetali sono la forma furanosica e piranosica dei glucidi.\nNella sintesi organica vengono spesso utilizzati come gruppi protettivi per il gruppo carbonilico, in quanto gli acetali, come gli altri eteri, risultano inerti nei confronti dei nucleofili, delle basi e dei riducenti. La moderna definizione IUPAC considera i chetali, composti analoghi derivati da un chetone e da un alcol, come una sottocategoria degli acetali. Gli acetali derivati dall'acetone sono talvolta detti acetonidi.\nMeccanismo di formazione.\nLa funzione aldeidica reagisce con un alcol secondo la seguente reazione, che avviene in ambiente acido:\n H H\n R-C=O + H+ formula_1 R-C=O+-H\n H\n R-C+-OH\n H H H\n R-C+-OH + R'-OH formula_2 R-C-O+R'\n OH\n H H H\n R-C-O+R' formula_1 R-C-OR' + H+\n OH OH\n H H\n R-C-OR' + H+ formula_1 R-C-OR'\n OH O+H\n H\n H H\n R-C-OR' formula_1 R-C+-OR' + H2O\n O+H\n H\n H H \n R-C+-OR' + R\"-OH formula_1 R-C-OR'\n O+R\"\n H\n H H \n R-C-OR' formula_1 R-C-OR' + H+\n O+R\" OR\"\n H\nStrategie pratiche di sintesi.\nAnalizzando il meccanismo di formazione degli acetali salta subito all'occhio come tutti i processi coinvolti siano nient'altro che equilibri tra composto carbonilico e acetale. Nel caso di aldeidi semplici quali l'acetaldeide la costante di equilibrio per la reazione \u00e8 complessivamente favorevole e l'acetale pu\u00f2 essere ottenuto con rese rispettabili semplicemente trattando l'aldeide con due moli di alcol e un catalizzatore acido. Per ottenere una quantit\u00e0 ancora maggiore di prodotto, si pu\u00f2 sostituire all'acido abbondante cloruro di calcio anidro che, idrolizzandosi parzialmente in acido cloridrico, fornisce il catalizzatore necessario e al tempo stesso sottrae l'acqua man mano che si forma, spostando l'equilibrio sempre pi\u00f9 verso destra. Nel caso di aldeidi complesse o ancor peggio di chetoni la costante \u00e8 parecchio sfavorevole e, specialmente se l'alcol \u00e8 poco costoso, si utilizza quest'ultimo come solvente per la reazione o, nel caso di chetoni, si utilizzano dei metodi particolari per eliminare l'acqua non appena questa si forma. Uno dei motivi responsabili di una cos\u00ec bassa costante d'equilibrio nel caso dei chetoni \u00e8 legata a considerazioni termodinamiche, in modo particolare al concetto di entropia. Sappiamo che l'energia libera di Gibbs per una generica reazione \u00e8 data dalla relazione \u0394G=\u0394H\u2212T\u0394S\nNel caso delle aldeidi la reazione \u00e8 cos\u00ec esotermica che il contributo dell'entropia, sebbene non trascurabile, passa comunque in secondo piano permettendo il regolare svolgersi della reazione. Quando consideriamo un chetone oltre al \u0394S (da tre molecole ne otteniamo una sola, quindi l'entropia del sistema diminuisce) anche la variazione di entalpia (\u0394H) \u00e8 sfavorevole e la reazione in pratica non avviene. Un metodo comodo per ovviare al problema dell'entropia contraria \u00e8 utilizzare una mole di diolo al posto di due moli di alcol normale, ottenendo in questo modo un acetale ciclico. In alcuni casi tuttavia \u0394G \u00e8 ancora positivo ed \u00e8 necessario comunque allontanare l'acqua che si forma.\nRuolo e importanza degli acetali.\nGli acetali, come gi\u00e0 accennato prima, rivestono un ruolo fondamentale oltre che nella chimica degli zuccheri (ricordiamo che i glucidi esistono prevalentemente in forma semiacetalica piuttosto che aperta) anche nella comune pratica di laboratorio, essendo agenti ideali per la protezione del carbonile nel caso di sintesi multi-step. Essendo stabilissimi in soluzioni basiche \u00e8 possibile lavorare tranquillamente sugli altri gruppi funzionali della molecola ed alla fine idrolizzare l'acetale in ambiente acido per liberare il gruppo protetto. \nLa tendenza delle aldeidi a dare acetali pu\u00f2 essere facilmente evidenziata prendendo la formaldeide come esempio. In soluzione acquosa la formaldeide \u00e8 disponibile commercialmente in concentrazione circa al 37% ma \u00e8 anche disponibile sotto forma di paraformaldeide, un polimero solido che riscaldato d\u00e0 nuovamente formaldeide gassosa o come triossano, un trimero ciclico. Anche altre aldeidi semplici formano polimeri, come nel caso di acetaldeide-metaldeide, mentre i chetoni non hanno simile comportamento."}
{"id": "322115", "revid": "116734228", "url": "https://it.wikipedia.org/wiki?curid=322115", "title": "Circuito lineare", "text": "Un circuito lineare, in elettronica, \u00e8 un circuito elettrico che rispetta il principio di sovrapposizione, ovvero tale che la presenza contemporanea di due variabili causa formula_1 e formula_2, che separatamente genererebbero gli effetti formula_3 e formula_4, ha come effetto la sovrapposizione formula_5 dei rispettivi effetti.&lt;br&gt;\nInoltre, se la variabile causa \u00e8 una funzione sinusoidale di frequenza \"f\", l'uscita sar\u00e0 ancora una funzione sinusoidale della medesima frequenza \"f\", non necessariamente caratterizzata dalla stessa fase e ampiezza. \nDescrizione.\nIn elettronica le variabili causa sono le variabili di ingresso e le variabili effetto quelle di uscita, che possono essere segnali di tensione o corrente impressi da un generatore. I componenti di un circuito lineare possono essere attivi o passivi: mentre i componenti passivi sono generalmente lineari, quelli attivi possono essere considerati lineari solo per piccole variazioni delle variabili. \nNello studio dei circuiti lineari sono importanti il teorema di Th\u00e9venin ed il teorema di Norton, che permettono di semplificare problemi complessi. I problemi classici affrontati nella teoria dei circuiti lineari sono i circuiti RC, RL e RLC, per i quali si studia l'evoluzione libera e in presenza di termini forzanti: in quest'ultimo caso sono usati importanti strumenti matematici, come la trasformata di Laplace e i teoremi dei limiti e di convoluzione.\nDa un punto di vista applicativo, e nel caso specifico degli amplificatori, un amplificatore \u00e8 \"lineare\" se mantiene costante il modulo della risposta in frequenza, \"non lineare\" altrimenti generando distorsione del segnale. Essendo impossibile costruire circuiti che si comportino in maniera perfettamente lineare per qualsiasi valore di frequenza, vengono considerati lineari gli amplificatori in cui il modulo della risposta in frequenza \u00e8 \"ragionevolmente\" costante all'interno di un prefissato campo di frequenze, detto banda passante. Gli amplificatori lineari devono presentare, in banda passante, uno sfasamento \"ragionevolmente\" lineare."}
{"id": "322117", "revid": "446353", "url": "https://it.wikipedia.org/wiki?curid=322117", "title": "Sokratis Kokkalis", "text": "Biografia.\n\u00c8 il figlio di Petros Kokkalis, un chirurgo noto per essersi schierato con le forze partigiane greche allo scoppio della guerra civile. In seguito alla sconfitta di queste, il medico fu costretto a riparare nella Repubblica Democratica Tedesca con tutta la famiglia. Qui ottenne la cattedra di medicina alla facolt\u00e0 di Berlino est.\nSocratis Kokkalis, dopo essersi laureato all'Universit\u00e0 Lomonosof di Mosca, fece ritorno nella Germania orientale dove lavor\u00f2 nel settore delle telecomunicazioni. Nel 1964 si stabil\u00ec in Grecia dove lavor\u00f2 come rappresentante per conto di svariate imprese del blocco comunista attive nel settore delle telecomunicazioni e della tipografia.\nNel 1977 fond\u00f2 la societ\u00e0 \"INTRAKOM\" che vendeva e tuttora vende materiale elettronico e telefonico soprattutto alle aziende di stato greche. Nel 1991 fond\u00f2 un quotidiano Epikairotita che per\u00f2 chiuse due anni pi\u00f9 tardi. Pi\u00f9 fortunata fu la fondazione di una radio privata \"Flash\", tuttora fra le pi\u00f9 ascoltate in Grecia. Voci che fosse lui il vero acquirente del giornale moscovita russo Pravda acquistata dall'editore greco Iannis Giannikos non furono mai accertate.\nSue sono ancora alcune societ\u00e0 come \"Gratta e vinci\", \"Lotto\" ed una compagnia di telefonia mobile. Ha rilevato la famosa squadra di calcio \"\" che era stata abbandonata dal precedente presidente Giorgio Koskotas. Nel febbraio 2002 \u00e8 stato indagato dal procuratore capo della Repubblica, per frode, lavaggio di denaro sporco e spionaggio ai danni dello stato greco a favore della Stasi, i servizi segreti della ex Germania orientale sciolti nel 1990."}
{"id": "322119", "revid": "125348588", "url": "https://it.wikipedia.org/wiki?curid=322119", "title": "Ladislao I di Napoli", "text": "Fu l'ultimo erede maschio legittimo degli Angi\u00f2-Durazzo, ramo collaterale della dinastia estintasi nel ramo principale nel 1382 con Giovanna I di Napoli, gli Angioini. Dopo la morte gli succedette la sorella Giovanna II, poi morta anch'ella senza eredi; la corona and\u00f2 infine a Renato d'Angi\u00f2-Valois, ultimo re della dinastia degli Angioini nel Regno di Napoli.\nBiografia.\nRe sotto la reggenza della madre.\nFiglio di Carlo III e di Margherita di Durazzo, divenne re di Napoli nel 1386, all'et\u00e0 di dieci anni, sotto la reggenza della madre. Fu questo un periodo di grandi sconvolgimenti per il regno: con la morte di Carlo, Napoli era precipitata nel caos e la debolezza della reggente rischi\u00f2 seriamente di far crollare la monarchia degli Angi\u00f2-Durazzo. Lo scontro vedeva contrapposti i sostenitori del giovane re e il partito favorevole agli Angioini di Francia, che cercava di approfittare della grave situazione di crisi per scalzare dal trono la famiglia regnante. Fra i capi del partito angioino filo-francese figuravano alcuni esponenti della famiglia dei Sanseverino e lo stesso Ottone di Brunswick, vedovo della regina Giovanna I.\nLuigi II d'Angi\u00f2 proclamato re.\nCostituito un consiglio di magistrati che reggesse le sorti del regno in questa fase, i filo-francesi proclamarono re Luigi II d'Angi\u00f2, futuro capo del ramo cadetto degli Angioini e figlio di quel Luigi I che la regina Giovanna aveva nominato erede in contrapposizione a Carlo III. Lo scontro assunse presto le proporzioni di una vera e propria guerra. Nel corso del 1387 i sostenitori degli Angioini francesi occuparono Napoli, costringendo la reggente Margherita col piccolo Ladislao e la famiglia a barricarsi in Castel dell'Ovo, dal quale fuggirono alla volta di Gaeta.\nLuigi d'Angi\u00f2 pot\u00e9 cos\u00ec impossessarsi del regno, ma domare i baroni ribelli fu un'impresa che lo tenne occupato per anni. Per il re minorenne ed esiliato giunse presto un importante sostegno: nel 1390 saliva al soglio pontificio Bonifacio IX, originario di Casarano, che prese le parti di Ladislao contro il pretendente Luigi.\nPretendente al trono d'Ungheria.\nA partire da quello stesso anno, Ladislao divent\u00f2 anche pretendente al trono d'Ungheria e Dalmazia. Nelle sue mire alla corona magiara fu fortemente osteggiato da Sigismondo di Lussemburgo, marito della regina Maria. Quest'ultima, spodestata da Carlo III, era tornata sul trono dopo aver fatto uccidere l'usurpatore, caduto vittima di una congiura ordita dalla regina insieme alla madre Elisabetta. Malgrado le opposizioni, molti nobili ungheresi, avversi a Sigismondo, sostennero i diritti di Ladislao, che il 5 agosto 1403 fu incoronato a Zara re d'Ungheria. Questo titolo, per\u00f2, non gli fu mai riconosciuto effettivamente.\nLa presa del trono di Napoli.\nNel 1399, ventitreenne, Ladislao si lanci\u00f2 alla conquista del trono e riusc\u00ec ad occupare Napoli, mentre Luigi era impegnato nella lotta contro i principi pugliesi. Sopraffatto dalla determinazione del giovane Durazzesco, Luigi abbandon\u00f2 la propria causa e fece ritorno in Francia. Per Ladislao era giunto il momento di imporsi come unico e legittimo sovrano e per ottenere lo scopo non esit\u00f2 a perseguitare i nemici e stroncare le velleit\u00e0 dei filo-francesi. Spietato nella costruzione del suo potere, il giovane re si dimostr\u00f2 subito ancora pi\u00f9 scaltro e dispotico di suo padre Carlo, che pure aveva seminato terrore e morte nell'imporre il proprio dominio. All'alba del XV secolo, Ladislao I si affermava come capo politico e militare di straordinaria tempra, di indole spregiudicata e di grandi ambizioni.\nLa sua prima preoccupazione fu dunque quella di consolidare il potere monarchico su Napoli a spese dei baroni, obiettivo che non esit\u00f2 a perseguire commissionando l'assassinio di molti dei suoi rivali. La casata dei Sanseverino, ispiratrice della rivolta filo-francese, fu duramente punita con una sfilza di lutti che ne sfibrarono la capacit\u00e0 sovversiva.\nLadislao e il sogno di un Regno d'Italia.\nDomate le insidie interne, Ladislao volse ben presto la sua attenzione all'esterno dei confini del suo regno. Fu in questi anni che nacque in lui il sogno di costruire una grande realt\u00e0 statuale che comprendesse l'intera penisola italiana, unificata sotto la corona di Napoli e le insegne dei Durazzo. L'idea di un Regno d'Italia che precede di oltre quattrocento anni l'impresa risorgimentale e alla quale Ladislao dedicher\u00e0 tutti i propri sforzi nel corso della sua breve esistenza. Negli anni a venire, infatti, avrebbe approfittato della situazione di crisi in cui versava la composita realt\u00e0 politica italiana per espandere notevolmente il suo regno e il suo potere soprattutto a discapito dei domini papali, appropriandosi e disponendo a suo piacimento di molti dei territori pontifici.\nLa conquista dello Stato Pontificio.\nI propositi espansionistici del re cominciarono a palesarsi nel 1405, sotto il pontificato di Innocenzo VII, del quale Ladislao si professava difensore mentre mirava a sottrargli la sovranit\u00e0 sul Patrimonio di San Pietro. Il re condusse una vittoriosa campagna nel Lazio, giungendo a minacciare la stessa citt\u00e0 di Roma, sulla quale intendeva imporre la propria signoria e collocare la propria corte. Ma la citt\u00e0 seppe resistergli, soprattutto con l'avvento al trono di Pietro di papa Gregorio XII. Ladislao non abbandon\u00f2 i suoi propositi e nel 1408 torn\u00f2 alla carica, cingendo d'assedio Roma. In breve la citt\u00e0 fu costretta a consegnarsi al sovrano, cos\u00ec come pi\u00f9 tardi cadranno altre importanti roccaforti come Perugia. In poco tempo, il re di Napoli aveva di fatto esteso il suo controllo fino all'Umbria, dalla quale era pronto a muovere contro Firenze e gli Stati settentrionali, portando il confine settentrionale del Regno di Napoli fino alla rocca di Talamone sul mar Tirreno, dove si svilupper\u00e0 in seguito lo Stato dei Presidi.\nLa Lega tra Firenze e Siena.\nLa grave minaccia che Ladislao rappresentava per i comuni del centro Italia non in suo dominio (in Toscana) e quelli del nord Italia, port\u00f2 alla costituzione di una lega capeggiata dalle citt\u00e0 di Firenze e Siena, alle quali si aggiunsero i rappresentanti di altre citt\u00e0 come Bologna. Antipapa Alessandro V (che nel 1409 era stato eletto dal concilio pisano che aveva deposto Gregorio XII e Benedetto XIII nel vano tentativo di ricomporre lo Scisma d'occidente) si oppose strenuamente a Ladislao: dopo averlo scomunicato, richiam\u00f2 in Italia Luigi II d'Angi\u00f2 e lo nomin\u00f2 re di Napoli. Sempre nel 1409 le milizie della Lega tentarono, senza successo, la liberazione di Roma, mentre Ladislao vendeva alla Repubblica di Venezia i suoi diritti sul Regno di Dalmazia per la somma di 100.000 ducati.\nLa campagna di Ladislao procedeva secondo i suoi piani, ma la costituzione di un fronte compatto ed armato contro di lui rischiava di mandare a monte i suoi disegni di conquista. Mentre i nemici gli si opponevano con forza, Ladislao trov\u00f2 l'appoggio della citt\u00e0 di Genova, che strinse con lui un'alleanza in funzione antifrancese. Nel frattempo le deboli guarnigioni napoletane lasciate a difesa di Roma non furono in grado di respingere l'attacco delle forze alleate di Firenze e Siena e la citt\u00e0 si consegn\u00f2 loro ai primi del 1410, seguita da altri castelli della zona fra i quali Tivoli. Malgrado le perdite, Ladislao resisteva bene agli urti e la sua minaccia continuava a far tremare l'Italia. Pochi mesi dopo la perdita di Roma, Luigi d'Angi\u00f2 fece ritorno dalla Francia con nuovi rinforzi, mentre il Concilio di Pisa, alla morte di Alessandro V, eleggeva l'antipapa Giovanni XXIII.\nLo scontro con Luigi II d'Angi\u00f2.\nNel 1411 Ladislao sigl\u00f2 la pace con Firenze e Siena, togliendo dal suo cammino due rivali scomodi. A continuare la guerra contro di lui restarono solo Luigi d'Angi\u00f2 e Giovanni XXIII, il quale rientr\u00f2 a Roma e prese possesso della sede vaticana. Lo scontro fra il re di Napoli e l'Angioino francese vide la vittoria dell'esercito napoletano: per il pretendente si avvicinava l'ora di abbandonare l'impresa. Fiaccati nel morale dalle sconfitte e dalle malattie, i soldati di Luigi fecero pressioni perch\u00e9 si mettesse fine alle ostilit\u00e0. In agosto, il Duca d'Angi\u00f2 rinunciava per la seconda volta ad accaparrarsi il trono di Ladislao e faceva ritorno in Francia, dove mor\u00ec nel 1417.\nI progetti del re di Napoli incontravano ormai l'opposizione del solo Giovanni, che per\u00f2 non disponeva di risorse militari sufficienti a frenare l'avanzata del nemico. Fu cos\u00ec che l'antipapa si decise ad avviare trattative con Ladislao per giungere ad un compromesso ed evitare lo scontro armato. Nel giugno del 1412 i due siglarono la pace: Giovanni rinunciava definitivamente a sostenere Luigi d'Angi\u00f2 e investiva Ladislao del Regno di Napoli. Questa pace segn\u00f2 in apparenza la fine dell'impresa del sovrano napoletano. In realt\u00e0, Ladislao l'accett\u00f2 con l'intento di guadagnare tempo e rafforzare la propria supremazia militare in vista di una nuova campagna di conquista. Nel giugno del 1413, infatti, il re marciava nuovamente verso Roma alla testa del suo esercito, comandato dal capitano di ventura lucano Angelo Tartaglia e, quasi senza colpo ferire, entrava nella citt\u00e0 e la saccheggiava.\nCon una certa facilit\u00e0 prese possesso di altri importanti presidi e in breve l'intero Stato della Chiesa fu di nuovo nelle sue mani. Agli inizi del 1414 Ladislao era pronto ad invadere le regioni del nord Italia e Firenze, quest'ultima divenendo nuovamente suo primo bersaglio. La diplomazia fiorentina tent\u00f2 tutte le strade per evitare lo scontro, riuscendo a strappare un accordo di pace al re, il quale a sua volta progettava una nuova campagna militare per asservire il resto della penisola.\nLa morte.\nI progetti dell'ambizioso sovrano erano destinati a non realizzarsi mai. Colpito da una malattia, re Ladislao I rientr\u00f2 a Napoli, dove mor\u00ec il 6 agosto 1414 all'et\u00e0 di appena 38 anni. In molti hanno sollevato il dubbio che la sua morte non sia avvenuta per cause naturali, bens\u00ec per avvelenamento, messo in atto da Firenze per liberarsi della sua minaccia. In realt\u00e0, si sa che la morte fu dovuta a una malattia infettiva dell'apparato genitale (forse alla prostata), causata dalle abitudini sessuali dissolute e promiscue. Con la sua scomparsa, senza lasciare eredi, la corona di Napoli pass\u00f2 alla sorella Giovanna, che regn\u00f2 fino alla morte, nel 1435, ultima sovrana della Casa d'Angi\u00f2 di Napoli. L'imponente monumento sepolcrale nella Chiesa di San Giovanni a Carbonara, fatto erigere dalla sorella Giovanna, ne custodisce le spoglie.\nDiscendenza.\nNel corso della sua vita Ladislao ebbe tre mogli. Il 21 settembre 1389, all'et\u00e0 di 13 anni, nel castello di Gaeta, spos\u00f2 Costanza Chiaramonte (o Clermont) (figlia del Conte di Modica e Vicario del Regno di Sicilia Manfredi Chiaramonte), ripudiata appena tre anni dopo. Nel febbraio del 1403, a Napoli, prese in moglie Maria di Lusignano, principessa di Cipro e Gerusalemme, figlia del re Giacomo I. Matrimonio breve anche questo, visto che la consorte mor\u00ec l'anno successivo alle nozze. Pi\u00f9 romanzesca la vicenda del terzo matrimonio di Ladislao. Nel 1406 il re era alle prese con una serie di conflitti armati per sottomettere il Principato di Taranto e la Contea di Lecce, di cui era titolare Maria d'Enghien, vedova di Raimondo Orsini del Balzo.\nI tentativi di asservire con la forza la principessa si rivelarono vani, poich\u00e9 le milizie del re non riuscirono ad espugnare il suo castello. Ladislao decise allora di cambiare tattica: avvi\u00f2 accurati negoziati attraverso i quali riusc\u00ec a convincere Maria a sposarlo, mettendo cos\u00ec fine allo scontro. Le nozze furono celebrate a Taranto il 23 aprile 1407. In questo modo, Ladislao assunse personalmente il titolo di Principe di Taranto, sottraendolo al legittimo erede Giovanni Antonio, figlio di Maria e Raimondo. Malgrado i tre matrimoni, Ladislao non ebbe figli legittimi. I suoi discendenti furono Rinaldo d'Angi\u00f2-Durazzo, principe di Capua (solo a titolo onorifico, senza ricevere vitalizi), e Maria, morta in tenera et\u00e0. Rinaldo si spos\u00f2 con Lisola Castaldo, da cui ebbe un figlio, Francesco, e varie figlie, tra cui Camilla, andata in sposa a Pietro Di Sangro. Mor\u00ec a Foggia e fu ivi sepolto. Di Francesco si sa solo che si spos\u00f2 ed ebbe un figlio chiamato Rinaldo come l'avo, il quale spos\u00f2 nel 1493 Camilla Tomacelli e venne sepolto anch'esso a Foggia.\nIl motto \"Aut Caesar, aut nihil\".\nGi\u00e0 dalle prime battute della sua lunga campagna di conquista dell'Italia, Ladislao adott\u00f2 il motto \"Aut Caesar, aut nihil\" (O Cesare, o nulla), passato poi alla storia come il grido di battaglia di Cesare Borgia, che qualche decennio dopo la morte di Ladislao tenter\u00e0, anche lui invano, di costruire un grande regno. In effetti non \u00e8 difficile notare qualche similitudine tra i caratteri dei due personaggi, entrambi spregiudicati e sanguinari, disposti a tutto pur di conquistare il potere e la gloria."}
{"id": "322121", "revid": "767487", "url": "https://it.wikipedia.org/wiki?curid=322121", "title": "Wallace &amp; Gromit - La maledizione del coniglio mannaro", "text": "Wallace &amp; Gromit - La maledizione del coniglio mannaro (\"The Curse of the Were-Rabbit\") \u00e8 un film d'animazione del 2005 creato in \"stop-motion\" diretto da Nick Park e dalla sua casa di produzione DreamWorks Animation e Aardman Features.\nIl film, i cui protagonisti sono i due personaggi Wallace e Gromit, gi\u00e0 protagonisti di alcuni cortometraggi di successo, vinse il premio Oscar 2006 come \"miglior film d'animazione\".\nTrama.\nIl bizzarro inventore Wallace e il suo cane Gromit hanno una nuova professione: in occasione del Concorso di verdura gigante, un evento che premia chi coltiva l'ortaggio pi\u00f9 grande, hanno creato la societ\u00e0 \"Anti-Pesto\", che libera gli orti dei cittadini dai conigli catturandoli e imprigionandoli senza ucciderli. A un certo punto si impegnano a liberare da un grande numero di conigli la tenuta di Lady Campanula Tottington, dove si terr\u00e0 il festival, usando un valido macchinario che aspira i conigli in un serbatoio, ed in tale occasione si attirano l'inimicizia del borioso Lord Victor Quartermaine, spasimante non ricambiato di Campanula (il quale, appassionato di caccia, era arrivato per uccidere i conigli, ma era finito risucchiato nel macchinario), e del suo bulldog Philip.\nPoco dopo Wallace e Gromit si accorgono che nelle gabbie per conigli della loro casa non c'\u00e8 pi\u00f9 spazio per ospitarne di nuovi. Wallace decide di risolvere il problema facendo ai conigli un lavaggio del cervello tramite una delle sue bizzarre invenzioni, il \"Manipola-mente Tomatico\", un sistema ancora non sperimentato per rimuovere idee e pensieri indesiderati dalla mente. Egli collega il macchinario alla sua testa ed al contenitore con i conigli, per poi generare ed immettere nel sistema delle onde mentali contenenti il pensiero che la verdura \u00e8 cattiva: cos\u00ec facendo i conigli dovrebbero iniziare ad odiare le verdure e ad adorare il formaggio, esattamente come Wallace. A causa di un incidente, per\u00f2, un coniglio viene aspirato dentro il Manipola-mente, che viene poi distrutto da Gromit per liberare il padrone. Quando al coniglio coinvolto viene offerta una carota, la rifiuta inorridito: il trattamento sembra essere riuscito e Wallace, contento, battezza il coniglio Cuccio.\nQuella notte, dopo che la Luna piena \u00e8 apparsa nel cielo, gli orti della citt\u00e0 vengono devastati da un'enorme bestia contro cui le misure di sicurezza approntate da Wallace non riescono a fare nulla, motivo per cui Wallace e Gromit vengono etichettati come incompetenti e si attirano l'odio dei cittadini. Il parroco del paese, che ha visto la bestia, la descrive come un enorme coniglio mannaro; Quartermaine dichiara di poterla uccidere, ma Campanula convince tutti a dare agli Anti-Pesto una seconda possibilit\u00e0. I protagonisti provano quindi ad usare come esca un grosso pupazzo a forma di coniglio femmina animato da Gromit, che si rompe dopo poco; Wallace si allontana per sistemarlo ma non fa pi\u00f9 ritorno. Poco dopo Gromit vede l'enorme coniglio mannaro, inizia ad inseguirlo e riesce a prenderlo al lazo, ma alla fine la bestia gli sfugge. La mattina seguente i due scoprono che Cuccio si \u00e8 trasformato in una sorta di grosso coniglio antropomorfo; convinto che il mostro sia Cuccio, Wallace lo fa chiudere da Gromit in una gabbia molto resistente e si reca da Campanula per comunicarle che il coniglio mannaro sarebbe stato messo in cattivit\u00e0, quindi si potrebbe tranquillamente svolgere il festival.\nPi\u00f9 tardi Quartermaine tende a Wallace e Gromit un'imboscata ed intende malmenare Wallace, accusandolo di avergli rubato Campanula (avendo trovato l'amata in compagnia del protagonista), ma all'improvviso sale la Luna e si scopre che la terribile bestia \u00e8 Wallace, che si trasforma nel coniglio mannaro nelle notti di Luna piena. Dopo aver aggredito Quatermaine, il coniglio mannaro fugge via. A quel punto Quartermaine decide di eliminare il rivale e si reca dal parroco per farsi dare l'unica arma in grado di uccidere un coniglio mannaro del genere: un proiettile d'oro massiccio.\nAlla notte del festival, i cittadini si rifiutano di partecipare all'evento perch\u00e9 hanno capito che in realt\u00e0 il mostro \u00e8 ancora in libert\u00e0; Campanula, innervosita e rassegnata, permette a Quartermaine di ucciderlo. Poco dopo Wallace si trasforma di nuovo nel coniglio mannaro e Quartermaine riesce apparentemente a sparargli, quindi i cittadini organizzano nuovamente il festival; in realt\u00e0 il cacciatore ha colpito il costume da coniglio femmina con dentro Gromit. Quartermaine imprigiona quindi Gromit e, andato al festival, rivela ai presenti che la bestia \u00e8 ancora viva e libera e che vorrebbe usare le loro verdure come esche per catturarla. Gromit viene liberato da Cuccio, che lo porta al festival guidando l'auto; l\u00ec il cane attira il coniglio mannaro utilizzando l'enorme zucchina che lui stesso aveva amorevolmente preparato per il concorso. Il coniglio mannaro rapisce Campanula, la porta in cima al maniero dei Tottington e le fa capire di essere, in realt\u00e0, Wallace; quando Quartermaine sopraggiunge, Campanula lo stordisce con dello spray per fiori, permettendo alla bestia di fuggire. Mentre Gromit e Philip si danno battaglia su due aeroplani giocattolo, Quartermaine cerca di uccidere il coniglio mannaro usando come proiettile il premio dorato del festival, avendo finito le munizioni avute dal parroco; quando sembra riuscirci, Gromit sopraggiunge con il suo aereo e ferma il colpo, ma subito dopo inizia a precipitare, venendo salvato da Wallace, che si butta gi\u00f9 dal tetto del maniero, afferra l'aeroplanino e si schianta su un tendone. Campanula colpisce Quartermaine con una gigantesca carota, facendogli perdere i sensi; mentre \u00e8 svenuto, Gromit lo traveste con il costume da coniglio femmina, lo lascia libero e si diverte a guardarlo sfuggire alla folla inferocita che lo crede il coniglio mannaro.\nWallace, morente, si ritrasforma del tutto in umano, e Gromit lo fa rinsavire facendogli annusare del formaggio. Colpita dall'impegno dei due, Campanula assegna il premio alla zucchina gigante di Gromit, ringrazia Wallace per averla liberata dallo sgradito corteggiamento di Quartermaine e decide di coinvolgerlo in un grande progetto che le \u00e8 appena venuto in mente: trasformare la sua tenuta in una riserva protetta per tutti i conigli dei dintorni, incluso Cuccio.\nProduzione.\nA differenza di altre opere precedenti della Aardman, in questo film ci sono in effetti delle sequenze in grafica computerizzata, soprattutto in momenti in cui sarebbe stato impossibile utilizzare dei pupazzi (ad esempio la scena in cui i conigli fluttuano all'interno dell'aspiratore creato da Wallace). Per ovviare al problema e mantenere continuit\u00e0 tra queste sequenze e il resto del film, la Aardman ha sviluppato un software di modellazione 3D che riproduce fedelmente l'aspetto della plastilina modellata a mano, con tanto di segni come impronte e graffi.\nDistribuzione.\nIl film \u00e8 uscito nelle sale italiane il 3 marzo 2006 distribuito dalla United International Pictures.\nAccoglienza.\nIncassi.\nIl budget del film \u00e8 di 30 milioni di dollari mentre l'incasso totale \u00e8 di 192.600.000 di dollari.\n\u00c8 il secondo film in stop-motion con il maggior incasso di sempre nella storia del cinema dopo \"Galline in fuga\" (sempre prodotto da DreamWorks e Aardman).\nCritica.\nIl film ha ricevuto una valutazione di approvazione del 95% su Rotten Tomatoes, sulla base di 176 recensioni, con una valutazione media di 8,1/10. Nel consenso critico del sito si legge: \"\"La maledizione del coniglio mannaro\" \u00e8 un'avventura sottilmente commovente e meravigliosamente eccentrico con Wallace e Gromit\". Il film ha ricevuto un punteggio di 87 su 100 su Metacritic, sulla base di 38 recensioni, indicando \"plauso universale\"."}
{"id": "322122", "revid": "27723", "url": "https://it.wikipedia.org/wiki?curid=322122", "title": "Alexander F. I. Forbes", "text": ""}
{"id": "322123", "revid": "17351", "url": "https://it.wikipedia.org/wiki?curid=322123", "title": "Aereo a decollo verticale", "text": ""}
{"id": "322125", "revid": "184755", "url": "https://it.wikipedia.org/wiki?curid=322125", "title": "Banco Ambrosiano", "text": "Il Banco Ambrosiano \u00e8 stata una delle principali banche private cattoliche italiane.\nFondato nel 1896, \u00e8 fallito nel 1982 a seguito di uno dei pi\u00f9 gravi dissesti bancari italiani nel XX secolo, stimato in 1,2-1,3 miliardi di dollari, sotto la presidenza di Roberto Calvi, soprannominato \"Il banchiere di Dio\".\nIl Banco Ambrosiano aveva sede a Milano, in Piazza Paolo Ferrari 10.\nStoria.\nLe origini.\nL'istituto, nato nel 1896 per volont\u00e0 dell'avvocato camuno Giuseppe Tovini, conobbe sin dall'inizio un apprezzabile successo, sfruttando il momento del decollo economico in et\u00e0 giolittiana. Per preservarne il carattere di \"banca cattolica\", agli aspiranti dipendenti veniva richiesto all'atto dell'assunzione il certificato di battesimo unitamente ad un attestato di fede emesso dal parroco della propria parrocchia di appartenenza.\nLa gestione dei primi 60 anni di vita dell'istituto fu improntata ad una grande prudenza sul mercato bancario: presso l'Ambrosiano depositavano i propri averi i ricchi borghesi milanesi e le diocesi lombarde. Importante quota viene detenuta dai fratelli Vismara, componenti di una ricca famiglia industriale della Brianza.\nL'ascesa di Roberto Calvi.\nEntrato come semplice impiegato alla fine degli anni cinquanta del Novecento, Roberto Calvi lavora nel settore degli affari esteri della banca, emergendo per gli importanti risultati raggiunti. A seguito delle dimissioni dell'allora presidente in carica Canesi nel 1971, Calvi viene nominato amministratore delegato (figura creata \"ad hoc\"). Di qui in poi assumer\u00e0 tecnicamente (prima) e formalmente (poi) il controllo della banca, diventando presidente nel 1975. Nel corso della sua presidenza, Calvi cre\u00f2 decine di societ\u00e0 finanziarie in paradisi fiscali ed entr\u00f2 in un pericoloso gioco di finanziamenti internazionali a realt\u00e0 politiche ed economiche al limite della legalit\u00e0.\nIl crack finanziario.\nLa prima crisi del Banco risale al 1977. All'alba del 13 novembre Milano si svegli\u00f2 tappezzata di cartelloni in cui si denunciavano presunte irregolarit\u00e0 del Banco Ambrosiano. Artefice del gesto era stato Michele Sindona, che voleva vendicarsi di Calvi, a cui aveva chiesto senza successo i soldi per \"tappare i buchi\" delle sue banche.\nPer alcuni mesi, a partire dal 17 aprile 1978, alcuni ispettori della Banca d'Italia analizzarono la situazione del Banco Ambrosiano e denunciarono molte irregolarit\u00e0, segnalate al giudice Emilio Alessandrini, il quale venne per\u00f2 ucciso il 29 gennaio 1979 da un commando di terroristi di estrema sinistra appartenenti a Prima Linea. Il 24 marzo il governatore della Banca d'Italia Paolo Baffi e il vice direttore generale Mario Sarcinelli, artefici dell'ispezione, vennero accusati dai magistrati Luciano Infelisi e Antonio Alibrandi di alcune irregolarit\u00e0 e posti agli arresti (domiciliari per Baffi), salvo essere completamente prosciolti nel 1983, in seguito all'accertamento dell'assoluta infondatezza delle accuse mosse a loro carico.\nIn seguito il Banco si trov\u00f2 ad affrontare una prima crisi di liquidit\u00e0, che risolse ricevendo finanziamenti dalla BNL e dall'ENI per circa 150 milioni di dollari, mentre una seconda crisi di liquidit\u00e0 nel 1980 fu risolta grazie a un nuovo finanziamento dell'ENI di 50 milioni di dollari, per ottenere i quali Calvi, come risulta dagli atti processuali, pag\u00f2 tangenti a Claudio Martelli e Bettino Craxi.\nIl \"castello di carte\" dell'Ambrosiano croll\u00f2 nel 1981 con la scoperta della loggia P2 che lo proteggeva: Calvi, rimasto senza protezioni ad affrontare lo scandalo, cerc\u00f2 l'intervento del Vaticano e dello IOR, ma poco meno di due mesi dopo, il 21 maggio 1981, venne arrestato per reati valutari, processato e condannato. Il 18 giugno 1982 il presidente Calvi viene ritrovato impiccato sotto il ponte dei frati neri (Blackfriars bridge) di Londra.\nQuattro giorni dopo la misteriosa morte del banchiere, il ministro del Tesoro Beniamino Andreatta, su proposta della Banca d'Italia allora guidata da Carlo Azeglio Ciampi, dispone lo scioglimento degli organi amministrativi dell'istituto. Sul Banco grava un buco finanziario di 1.200 miliardi di lire.\nIl 6 agosto 1982 il (vecchio) Banco Ambrosiano viene messo in liquidazione.\nLa rifondazione.\nIl Nuovo Banco Ambrosiano.\nUn gruppo di banche pubbliche (BNL, IMI, Istituto San Paolo di Torino) e private (Banca Cattolica del Veneto, Banca Popolare di Milano, Banca San Paolo di Brescia, Credito Emiliano e Credito Romagnolo) accettano di partecipare alla rifondazione della banca apportando nuovo capitale per 600 miliardi di lire. L'istituto (denominato \"Nuovo Banco Ambrosiano\") si accolla cespiti, perdite e debiti pregressi e il 6 agosto 1982 viene affidato alla presidenza di Giovanni Bazoli.\nIl 9 agosto riaprono gli sportelli con le nuove insegne. Sotto la regia di Bazoli e con la guida di Pierdomenico Gallo il gruppo inizia faticosamente a crescere. Una prima svolta, dopo due anni di sofferenze e bilanci in perdita, avviene nel 1984, con la vendita della casa editrice Rizzoli alla Gemina, societ\u00e0 finanziaria di casa Agnelli, che batte la concorrenza di una cordata guidata dal fiscalista Victor Uckmar. Successivamente a questa vendita l'IMI esce dal capitale del NBA.\nIl Banco Ambrosiano Veneto.\nLa ricostruzione si conclude negli anni successivi con l'acquisizione di banche locali del Sud e grazie alla fusione nel 1990 con la Banca Cattolica del Veneto di Vicenza, che d\u00e0 vita al Banco Ambrosiano Veneto. L'istituto aveva la direzione generale a Milano e sede legale e sociale a Vicenza.\nVicende processuali.\nAi tempi della gestione di Roberto Calvi, il maggiore azionista del Banco era l'Istituto per le Opere di Religione (IOR). Roberto Calvi in un processo, tre anni prima della sua morte, dichiar\u00f2: \"il Banco Ambrosiano non \u00e8 pi\u00f9 mio da tempo\". . Vennero consegnate dallo IOR, su richiesta di Calvi, delle lettere di patronage (garanzia di copertura del debito) relative a societ\u00e0 offshore in paradisi fiscali come il Lussemburgo, Panama o il Liechtenstein controllate dallo IOR e fortemente indebitate con il Banco Ambrosiano. Queste lettere garantivano la copertura del debito estero delle suddette societ\u00e0 offshore per un altro anno a partire da quel momento. In cambio Calvi firm\u00f2 all'allora presidente della Banca Vaticana, l'arcivescovo Paul Marcinkus, una manleva, ossia una dichiarazione che tutte le azioni passate e future relative al Banco Ambrosiano fossero unica responsabilit\u00e0 di Calvi. Le societ\u00e0 offshore si potevano creare con un capitale minimo (a Panam\u00e1, ad esempio, il costo da sostenere per crearne una era di 285 dollari) e potevano indebitarsi per centinaia di milioni di dollari.\nIn una lettera del 5 giugno 1982 rilasciata dal figlio diversi anni dopo e pubblicata nel libro di Raffaella Notariale, Calvi scrive anche a papa Giovanni Paolo II cercando aiuto:\nI commissari della Banca d'Italia chiesero all'arcivescovo Marcinkus di saldare il debito, ottenendo una risposta negativa.\nLa Banca Vaticana, senza ammettere alcuna responsabilit\u00e0, pag\u00f2 volontariamente, definendolo \"contributo volontario\", 250 milioni di dollari. Il debito delle societ\u00e0 offshore controllate dallo IOR nei confronti del Banco Ambrosiano era di 1,2 miliardi di dollari. Furono incriminati, per bancarotta fraudolenta, sia l'arcivescovo Marcinkus che diversi ecclesiastici. La Corte di cassazione stabil\u00ec che, in accordo all'articolo 11 dei Patti Lateranensi, \"gli enti centrali della Chiesa Cattolica sono esenti da ogni ingerenza da parte dello Stato italiano\"."}
{"id": "322132", "revid": "4", "url": "https://it.wikipedia.org/wiki?curid=322132", "title": "Rete senza fili", "text": ""}
{"id": "322135", "revid": "339392", "url": "https://it.wikipedia.org/wiki?curid=322135", "title": "Winslow Leech", "text": ""}
{"id": "322136", "revid": "112408953", "url": "https://it.wikipedia.org/wiki?curid=322136", "title": "Lega delle Dieci Giurisdizioni", "text": "La Lega delle Dieci Giurisdizioni venne fondata l'8 giugno 1436, tra le giurisdizioni che appartenevano fino a quel momento al contado di Toggenburgo.\nStoria.\nAlla morte dell'ultimo conte di Toggemburg avvenuta il 30 aprile del 1436 e con il timore che con la spartizione del contado per motivi ereditari, la regione venisse divisa, queste comunit\u00e0 solennemente si giurarono reciproco aiuto e solidariet\u00e0. \nL'inizio del patto porta queste parole \"Noi, le undici Giurisdizioni, cio\u00e8: Giurisdizione e popolo di Davos, terra e Giurisdizione di Klosters, Castiel, Schiers, la Giurisdizione di Schiers, Malans, Maienfeld, terra e popolo di Belfort, di Churwalden, dello Schanfigg Anteriore e di Langwies, rendiamo noto a tutti quelli che leggono questo documento, o che lo sentono leggere, che noi abbiamo giurato di assisterci a vicenda con la vita e con i nostri beni. Nessuna Giurisdizione deve fare patto o lega senza che le altre lo sappiano e siano d'accordo\". \nNel testo figurano undici giurisdizioni, in quanto quella di Schiers, che viene riportata due volte era divisa in due distinte entit\u00e0 politiche, una gi\u00e0 libera e l'altra soggetta ai canonici di Coira. In seguito essi riuscirono a riscattarsi da Coira e ad integrarsi nei comuni di Schiers e Seewis. \nL'alleanza fu il risultato della volont\u00e0 dei singoli comuni, senza la partecipazione di signori feudali, vi fu comunque il consenso di Elisabeth von Matsch, vedova di Friedrich VII. \nNonostante questa alleanza non fu possibile in seguito evitare la suddivisione del territorio. Ai conti von Monfort pass\u00f2 la maggior parte del territorio, ai conti von Matsch la Prettigovia anteriore, ai baroni von Brandis Maienfeld e Malans. I von Matsch nel 1470 acquistarono i possedimenti dei conti von Monfort per poi rivenderli nel 1477 ai duchi d'Austria. L'Austria li riuni in un unico baliaggio, detto delle otto giurisdizioni. Esso era amministrato da un balivo che risiedeva nella fortezza di Castels presso Luzein. \nLa signoria di Maienfeld venne ceduta nel 1509 alle Tre Leghe (Lega Grigia, Lega Caddea, Lega delle Dieci Giurisdizioni) che ne fecero un loro baliaggio. Quindi, Maienfeld si trov\u00f2 nella strana situazione di partecipare indirettamente, essendo membro della Lega delle Dieci Giurisdizioni, alle deliberazioni su se stessa. \nAmpia autonomia era data dall'Austria al baliaggio per quanto riguardava l'amministrazione e la politica locale, mentre continuava ad amministrare l'alta giustizia e la riscossione di tributi. L'alleanza tra le tre leghe le vede operare militarmente fin dal 1486 e adottare un'unica costituzione nel 1524. \nA differenza delle altre due essendo un baliaggio austriaco non ottenne lo statuto di Paese alleato della Confederazione. Ma strinse alleanze con il Vallese nel 1600, con Berna nel 1602 e con Zurigo nel 1607. Solo nel 1652 al completo riscatto dei diritti nei confronti dell'Austria, la Lega delle Dieci Giurisdizioni fece parte a pieno titolo del Libero Stato delle Tre Leghe."}
{"id": "322137", "revid": "767487", "url": "https://it.wikipedia.org/wiki?curid=322137", "title": "Spiral Tribe", "text": "Gli Spiral Tribe nascono come \"sound system\" tekno nella prima met\u00e0 degli anni novanta. Il gruppo mosse i suoi primi passi nei quartieri occidentali di Londra, viaggi\u00f2 per tutta l'Europa, in America Latina e in Asia in particolare nello Stato di Goa in India.\nLa loro musica e i loro ideali, insieme agli scritti attorno al concetto delle Zone Temporaneamente Autonome (TAZ) di Hakim Bey, sono alla base della formazione di tutta la cultura dei \"rave\" (\"free party\", teknival..) del mondo: il termine \"free\" nell'accezione non indica \"gratis\", bens\u00ec lo spirito \"libero\" con cui la festa viene e veniva organizzata, portando spesso a rendere gratuito l'ingresso a questo tipo di manifestazioni musicali.\nStoria.\nIl festival di Castlemorton.\nDopo 2 anni di attivit\u00e0, e l'organizzazione di eventi in quasi tutta l'Inghilterra, nel 1992 tredici membri del gruppo furono arrestati immediatamente dopo il festival di Castlemorton, una delle feste rave pi\u00f9 grandi mai fatte nel Regno Unito (7 giorni non-stop), patria natale di questo genere di feste; alla fine del processo furono condannati ponendo le basi per il successivo Criminal Justice and Public Order Act 1994. Il loro processo divenne uno dei pi\u00f9 lunghi e costosi casi della storia legale inglese, durato quattro mesi e cost\u00f2 ai contribuenti 4 milioni di sterline.\nLa diffusione in Europa.\nNel 1993, dopo essere stati prosciolti da tutte le accuse relative ai fatti di Castlemorton, qualcuno della Tribe and\u00f2 in Francia. Da qui il collettivo si disperse lentamente per tutta l'Europa continuando a suonare singolarmente con altri sound system, alcuni membri presero la residenza in Germania e nei Paesi Bassi, lavorando nella Labworks e in altre etichette di produzione tekno, altri del collettivo si unirono alla major Big Life.\nDurante l'estate del 1994 i membri della Spiral Tribe organizzarono per tutta Europa un gran numero di free party che potevano arrivare a durare giorni e giorni (dette teknival), normalmente non interrotte neanche all'arrivo delle forze dell'ordine.\nL'Italia.\nAttorno al 1996, parte dei componenti della Spiral Tribe si trasfer\u00ec in Italia, dove il movimento delle feste illegali era ancora in evoluzione e meno perseguitato dalla legge al contrario di quello che accadeva gi\u00e0 in Francia e Regno Unito, dove gli arresti e i sequestri degli impianti audio non erano rari. La prima tappa nello stivale fu Bologna, all'interno di tre spazi sociali, il Livello 57, il Link ed il Mattoids: qua ebbero la possibilit\u00e0 di dare vita ad alcuni party non stop, tra cui uno in collaborazione con la Mutoid Waste Company.\nSuccessivamente si trasferirono a Roma, dove dalla fine del 1997 fino all'estate 1998, vissero in un grande spazio occupato chiamato Fintech, dal nome dell'omonima fabbrica, dove le grandi feste nei capannoni industriali abbandonati e fatiscenti divennero punto di ritrovo di giovani da tutta l'Europa. In questo periodo Kaos e Sirius23, componenti della Spiral Tribe, insieme ad alcuni tra i Facom unit e gli Okupe (OQP), fondarono la Sound Conspiracy continuando a fare feste in Italia e in Europa sotto questo nome. Da qui partirono con i loro furgoni in direzione India per tornare in Europa dopo un anno.\nI primi anni del Duemila.\nNei primi anni duemila, molti dei partecipanti di allora sono ancora considerati tra i musicisti di spicco nella scena tekno: tra questi possiamo ricordare Crystal Distortion, 69db, Ixindamix, MeltDown Mickey, Kaos (Sound Conspiracy) e ancora altri.\nNel 2005 insieme ai Desert storm, Sound Conspiracy, Tomahawk e Teknocrates, creano un progetto di nome \"World Traveller Adventures\", producono un DVD che documenta free parties svolti a Sarajevo durante la guerra, in Africa e in India, tutte mete raggiunte con vecchi camion partendo da citt\u00e0 europee. Sempre a marzo nello stesso anno partecipano alla \"Aid Asia Compilation\", il cui ricavato viene devoluto in aiuto delle popolazioni colpite dallo tsunami.\nLa Network23.\nGli Spiral Tribe fondarono una propria etichetta musicale di nome Network23 che inizi\u00f2 a muovere i suoi primi passi in Repubblica Ceca grazie al basso costo delle incisioni, rimanendo in attivit\u00e0 dal 1994 al 1996. A partire dal 1994, in Repubblica Ceca si svolgeva ogni anno uno dei pi\u00f9 grandi teknival, il CzechTek, durante il quale non era difficile riascoltare uno di quei vinili incisi a bassa qualit\u00e0 audio da Network23).\nL'organizzazione del teknival ceco decise di non svolgere pi\u00f9 la festa a partire dal 2007. La motivazione riportata sul sito ufficiale della tribe consisteva nel denunciare la perdita di quegli ideali legati ai free party, sostituiti lentamente da una cultura pi\u00f9 legata al business ed agli interessi personali.\nSimbologia.\n23.\nLa spiral tribe in ogni loro disco, flyers, gadget o altro che li rappresentasse come la loro etichetta Network23 (nome anche di una televisione punk inglese del periodo) hanno sempre posto il numero 23 che rappresenta in numerologia l'enigma, la casualit\u00e0 degli eventi ed \u00e8 il numero approssimativo dei componenti della spiral tribe e non di come alcuni credono dei componenti arrestati a Castlemorton.\nLa spirale.\nLa spirale nella cultura celtica \u00e8 un simbolo antichissimo che sta a simboleggiare l'espansione, la crescita e lo sviluppo. Nei suoi molteplici significati la spirale rappresenta l'universo e l'infinito, il sole e il suo movimento e pi\u00f9 importante la strada da seguire per andare alla ricerca di se stessi."}
{"id": "322138", "revid": "123893125", "url": "https://it.wikipedia.org/wiki?curid=322138", "title": "Mauro Pesce", "text": "Biografia.\nMauro Pesce nasce a Genova il 21 marzo 1941. Si laurea in Filosofia a Roma nel 1964 con una tesi sulla \"Nouvelle Th\u00e9ologie\". Inizia a specializzarsi a Roma in Storia della filosofia moderna sotto la guida di Tullio Gregory. Dal 1967 \u00e8 assistente di Storia della Chiesa a Bologna presso la cattedra coperta da Giuseppe Alberigo. Dal 1967 al 1980 \u00e8 stato membro dell'Istituto per le Scienze religiose di Bologna, fondato da Giuseppe Dossetti e allora diretto da Giuseppe Alberigo. Ha studiato filosofia, come laico, presso la Pontificia Universit\u00e0 Gregoriana (1959-1962). Ha studiato esegesi biblica nelle universit\u00e0 di Bonn e W\u00fcrzburg (1968-1970) e ebraico e letteratura rabbinica presso la Hebrew University di Gerusalemme (1972-1973). Professore incaricato e poi associato di materie cristianistiche dal 1973 al 1986. Dal 1987 \u00e8 stato professore ordinario di storia del Cristianesimo all'Universit\u00e0 di Bologna, prima nella Facolt\u00e0 di Scienze Politiche e poi nella Facolt\u00e0 di Lettere e Filosofia, dove \u00e8 stato presidente del corso di laurea specialistica in antropologia culturale ed etnologia. Nel 1979, in seguito ad un'idea di Reinhard Neudecker, ha preso l'iniziativa di dar vita all'Associazione italiana per lo studio del giudaismo. \nNel 1988 fonda il Centro interdipartimentale di studi sull'Ebraismo e sul Cristianesimo (CISEC) dell'Universit\u00e0 di Bologna. Ha fondato e diretto il dottorato in \"Studi religiosi: Scienze sociali e studi storici delle religioni\" dell'Universit\u00e0 di Bologna dal 2000 al 2011, che ha conferito, unico fra le universit\u00e0 statali italiane, il titolo di dottore di ricerca in campo biblico a una serie di giovani biblisti come Mara Rescio, Luigi Walt, Daniele Tripaldi, Eliana Stori, Francesco Calzolaio, Matteo Tubiana, Federico Adinolfi, Facundo Troche. Dal 2000 al 2010 \u00e8 stato coordinatore nazionale di progetti di ricerca di interesse nazionale (PRIN) nel campo della cristianistica, a cui ha partecipato circa un centinaio di specialisti italiani. \u00c8 stato professore invitato presso numerose universit\u00e0 straniere (tra cui Brown University, Yale University, \u00c9cole Pratique des Hautes \u00c9tudes, Paris). Dal novembre 2011 ha lasciato l'Universit\u00e0 di Bologna. \u00c8 membro della \"Society of Biblical Literature\", dove ha condiretto la ricerca su \"The Construction of Christian Identities\" dal 2004 al 2013, della \"Studiorum Novi Testamenti Societas\", della \"Associazione Biblica italiana\". Dirige dal 1984 la rivista \"Annali di Storia dell'Esegesi\". \u00c8 condirettore insieme con Peter Arzt (Universit\u00e0 di Salzburg) e John S. Kloppenborg (Universit\u00e0 di Toronto) del \"Papyrologisches Kommentar zum Neuen Testament\" (PKNT) edito da Vandenhoeck-Ruprecht (G\u00f6ttingen). \nBiblista e storico del cristianesimo, Pesce ha prodotto pubblicazioni nel campo dell'esegesi neotestamentaria, della storia dell'esegesi biblica moderna, della storia del cristianesimo antico e moderno e dei rapporti tra scienza e teologia nel XVII secolo. Insieme con l'antropologa Adriana Destro ha iniziato in Italia una interpretazione storica e antropologica delle origini cristiane, che si \u00e8 concretata in una decina di libri e in un centinaio circa di articoli pubblicati o tradotti in diverse lingue, tutti scritti insieme con Adriana Destro: \"Antropologia delle origini cristiane\" (quarta edizione 2008); \"Forme culturali del cristianesimo nascente\" (2000.); \"Come\" \"nasce una religione\" (2005); \"L'uomo Ges\u00f9\". \"Luoghi, giorni, incontri di una vita\" (2008); \"La morte di Ges\u00f9\" (2014); \"Il Battista e Ges\u00f9. Due movimenti giudaici nel tempo della crisi\" (2021). \"Inchiesta su Ges\u00f9,\" in cui Pesce espone, nel 2006, la situazione delle ricerche sul Ges\u00f9 storico, ha suscitato un ampio dibattito ed \u00e8 all'origine di una rinascita di studi in Italia su questo argomento. Pesce ha continuato a pubblicare ulteriori ricerche sul Ges\u00f9 storico, in particolare: \"Da Ges\u00f9 al cristianesimo\" nel 2011, tradotto in varie lingue; il libro\" La Morte di Ges\u00f9\" e \"Il racconto e la scrittura. Introduzione alla lettura dei vangeli\", scritti ambedue a quattro mani con Adriana Destro; \"Chi ha paura del Ges\u00f9 storico?\" (2015); \"Ges\u00f9 e i suoi seguaci\" (2019); nonch\u00e9 una serie di saggi reperibili sul suo sito web (www.mauropesce.net) e sul suo sito in Academia.edu.\nOpere.\nMauro Pesce ha al suo attivo circa 300 pubblicazioni su riviste nazionali e internazionali. Alcune sue opere sono state tradotte in inglese, tedesco, francese, spagnolo, portoghese, bulgaro e greco moderno. I principali libri pubblicati sono:"}
{"id": "322139", "revid": "7", "url": "https://it.wikipedia.org/wiki?curid=322139", "title": "Isaac B. Singer", "text": ""}
{"id": "322140", "revid": "287204", "url": "https://it.wikipedia.org/wiki?curid=322140", "title": "Cratere Zenone", "text": "Zenone (o Zeno) \u00e8 un cratere lunare intitolato al filosofo ellenistico Zenone di Cizio. \u00c8 posizionato vicino al lato nordoccidentale della Luna. Si estende a est-sudest del cratere Mercurio. Pi\u00f9 a est di Zenone, lungo il bordo, si trova il ben formato cratere Boss.\nIl bordo di Zenone \u00e8 leggermente distorto ed ha ricevuto qualche erosione da impatto. C'\u00e8 una depressione nella superficie contigua al bordo orientale che forma una sporgenza. Piccoli crateri si estendono sul bordo meridionale e sulla parte interna della parete settentrionale. Il cratere 'Zenone B' \u00e8 contiguo alla parte esterna del bordo sudoccidentale, ed il distorto 'Zenone A' \u00e8 a sua volta legato al bordo occidentale di 'Zenone B'.\nCrateri correlati.\nAlcuni crateri minori situati in prossimit\u00e0 di Zeno sono convenzionalmente identificati, sulle mappe lunari, attraverso una lettera associata al nome."}
{"id": "322141", "revid": "30610", "url": "https://it.wikipedia.org/wiki?curid=322141", "title": "Aritmetica modulare", "text": "L'aritmetica modulare (a volte detta aritmetica dell'orologio poich\u00e9 su questo principio si basa il calcolo delle ore a cicli di 12 o 24) rappresenta un importante ramo della matematica. Trova applicazioni nella crittografia, nella teoria dei numeri (in particolare nella ricerca dei numeri primi) ed \u00e8 alla base di molte delle pi\u00f9 comuni operazioni aritmetiche e algebriche.\nSi tratta di un sistema di aritmetica degli interi, in cui i numeri \"si avvolgono su loro stessi\" ogni volta che raggiungono i multipli di un determinato numero \"n\", detto modulo. Per capire, si pensi al funzionamento di un orologio in formato da 12 ore: trascorse quest'ultime \"si ricomincia\" dal numero 1 a contare le ore. Dire \"sono le 3 del pomeriggio\" (formato 12 ore) equivale a dire \"sono le 15\" (formato 24 ore). Tradotto in termini matematici, significa che 15 \u2261 3 (mod 12). Si legge, \"15 \u00e8 congruente a 3, modulo 12).\nL'aritmetica modulare e la notazione usuale delle congruenze vennero formalmente introdotte da Carl Friedrich Gauss nel suo trattato \"Disquisitiones Arithmeticae\", pubblicato nel 1801.\nLa relazione di congruenza.\nL'aritmetica modulare si basa sul concetto di congruenza modulo \"n\". Dati tre numeri interi \"a\", \"b\", \"n\", con \"n\"\u00a0\u2260\u00a00, diciamo che \"a\" e \"b\" sono congruenti modulo \"n,\" oppure che \"a\" \u00e8 congruo a \"b\" modulo \"n\", se la differenza (\"a\"\u00a0\u2212\u00a0\"b\") \u00e8 un multiplo di \"n\". In questo caso scriviamo\nPer esempio, possiamo scrivere\npoich\u00e9 38 \u2212 14 = 24, che \u00e8 un multiplo di 12.\nNel caso entrambi i numeri siano positivi, si pu\u00f2 anche dire che \"a\" e \"b\" sono congruenti modulo \"n\" se hanno lo stesso resto nella divisione per \"n\". Quindi possiamo anche dire che 38 \u00e8 congruo a 14 modulo 12 poich\u00e9 sia 38 sia 14 hanno resto 2 nella divisione per 12.\nPropriet\u00e0 delle congruenze.\nRelazione di equivalenza.\nLa congruenza \u00e8 una relazione di equivalenza tra numeri interi, come si evince dalle seguenti propriet\u00e0:\nInvarianza rispetto alle operazioni aritmetiche.\nUn'altra importante caratteristica della relazione di congruenza \u00e8 il fatto di essere preservata dalle usuali operazioni aritmetiche tra interi:\nLe classi di resto modulo \"n\".\nLe propriet\u00e0 riflessiva, simmetrica e transitiva descritte sopra indicano che la relazione di congruenza modulo \"n\" \u00e8 una relazione di equivalenza e definisce quindi un insieme quoziente.\nLa divisione euclidea di un intero \"a\" per \"n\", per cui\novvero\nconsente di suddividere l'insieme formula_16 degli interi in formula_17 classi (sottoinsiemi) secondo la seguente relazione di equivalenza: si dice che un intero formula_18 \u00e8 equivalente a formula_19 se e solo se la differenza formula_20 \u00e8 un multiplo relativo di formula_17. Si definisce cos\u00ec l'insieme quoziente di formula_16 rispetto a tale relazione di equivalenza e formato dalle \"n\" classi\nchiamate classi di resto modulo formula_17.\nCiascuna classe di resto [\"r\"] rappresenta, oltre a \"r\" stesso, tutti i numeri interi della forma \"a\" = \"k\"\u00d7\"n\" + \"r\" per qualche intero \"k\".\nAd esempio, nella congruenza modulo 7, la classe di resto [5] rappresenta, oltre al numero 5, anche il numero 12 (=1\u00d77 + 5), il numero 19 (=2\u00d77 + 5), il numero 2308 (=329\u00d77 + 5) ecc. Inoltre [5] rappresenta anche il numero -2 (= -1\u00d77 + 5), il numero -9 (= -2\u00d77 + 5) e cos\u00ec via.\nL'aritmetica delle congruenze modulo \"n\".\nLe invarianze descritte sopra rispetto a somma e moltiplicazione indicano che queste operazioni sono ben definite anche al quoziente. Queste operazioni continuano a soddisfare le propriet\u00e0 commutativa, associativa e distributiva. Gli elementi neutri per l'addizione e la moltiplicazione sono le classi [0] e [1].\nLe classi modulo \"n\" con la somma formano un gruppo abeliano: pi\u00f9 precisamente, formano un gruppo ciclico finito. Con somma e prodotto formano un anello. Diversamente da quanto accade per i numeri interi, il prodotto di due elementi non nulli pu\u00f2 essere nullo. Ad esempio:\nQuesto non succede per\u00f2 quando \"n\" \u00e8 un numero primo: infatti in questo caso le classi formano un dominio d'integrit\u00e0 e anche un campo.\nTra le propriet\u00e0 delle operazioni troviamo le seguenti:\nRadici primitive.\nA causa dell'eventuale presenza dei divisori dello 0, generalmente formula_29 non \u00e8 un gruppo con il prodotto. Infatti i divisori dello 0 non hanno inversi. Invece quando non esistono divisori dello 0 non nulli, cio\u00e8 nei casi con \"n\" primo, la moltiplicazione forma un gruppo moltiplicativo e l'anello formula_30 \u00e8 un campo. Tuttavia se ci si restringe alle classi i cui rappresentati sono coprimi con \"n\", questa propriet\u00e0 riappare. \u00c8 facile dimostrarlo facendo ricorso all'identit\u00e0 di B\u00e9zout: se \"a\" \u00e8 coprimo con \"n\", esistono due interi \"x\" e \"y\" tali che\novvero, riducendo modulo \"n\",\ne quindi ogni \"a\" ha un inverso. Inoltre la moltiplicazione continua a essere interna all'anello e a possedere le propriet\u00e0 associativa e commutativa, e la classe [1] \u00e8 l'elemento neutro.\nUn risultato importante, trovato gi\u00e0 da Gauss, \u00e8 che questo gruppo \u00e8 ciclico se e solo se \"n\" \u00e8 2, 4, la potenza di un numero primo dispari oppure il doppio della potenza di un numero primo dispari. I generatori di questo gruppo ciclico sono a volte detti \"radici primitive\" modulo \"n\".\nPolinomi in aritmetica modulare.\nAnche in formula_30 \u00e8 possibile, attraverso le operazioni definite prima, parlare di polinomi. Le propriet\u00e0 di questi differiscono in molti casi dalle propriet\u00e0 \"abituali\" osservate quando si considerano polinomi su campi come formula_34 o formula_35, oppure su anelli come formula_36. Ad esempio, il principio di identit\u00e0 dei polinomi (due polinomi assumono valori uguali se e solo se i loro coefficienti sono ad uno ad uno uguali) non vale, sebbene valga una sua versione modificata.\nAnche nello studio di questo soggetto, cos\u00ec come nella maggior parte dell'aritmetica modulare, si distinguono due tipi molto diversi di comportamento di formula_30: quando \"n\" \u00e8 primo e quando \"n\" \u00e8 composto. In quest'ultimo caso, non essendo formula_30 n\u00e9 un campo n\u00e9 un dominio d'integrit\u00e0, il comportamento dei polinomi pu\u00f2 essere molto \"strano\": ad esempio, la congruenza polinomiale di 2\u00ba grado formula_39 ha quattro soluzioni (1, 3, 5 e 7) quando in campi infiniti come i razionali, i reali o i complessi il numero delle soluzioni non pu\u00f2 superare il grado del polinomio.\nIrriducibilit\u00e0.\nGli anelli formula_40 forniscono anche un modo per studiare l'irriducibilit\u00e0 dei polinomi a coefficienti interi e quindi, per il lemma di Gauss, anche di quelli a coefficienti razionali. Infatti se un polinomio \u00e8 riducibile nell'anello formula_41 dei polinomi a coefficienti interi come \"f\"(x)=\"g\"(x)\"h\"(x), allora lo stesso vale modulo un qualsiasi primo \"p\":\nformula_42\nQuesta propriet\u00e0 pu\u00f2 essere sfruttata per costruire un criterio di irriducibilit\u00e0: se un polinomio non si fattorizza in formula_43, con \"p\" primo che non divide il coefficiente del termine di grado massimo, allora non si fattorizza, ovvero \u00e8 irriducibile, nell'anello formula_41.\nIl viceversa non \u00e8 vero: formula_45 \u00e8 irriducibile in formula_41, ma in formula_47 si fattorizza come\nEquazioni diofantee.\nAllo stesso modo dello studio dell'irriducibilit\u00e0 dei polinomi, nello studio delle equazioni diofantee si studia a volte la stessa equazione modulo un intero \"n\" per fornire condizioni necessarie alla risolubilit\u00e0 dell'equazione stessa. Ad esempio l'equazione\nnon pu\u00f2 avere soluzioni intere, perch\u00e9 se esistesse una soluzione formula_50 questa sarebbe tale anche nell'anello delle congruenze modulo 7; cio\u00e8 dovrebbe essere risolubile la congruenza\nche non ha soluzioni, perch\u00e9 i possibili valori che assume formula_53 sono 0, 1 e 6."}
{"id": "322143", "revid": "154893", "url": "https://it.wikipedia.org/wiki?curid=322143", "title": "Hangeul", "text": ""}
{"id": "322144", "revid": "287204", "url": "https://it.wikipedia.org/wiki?curid=322144", "title": "Cratere Zagut", "text": "Zagut \u00e8 un cratere lunare intitolato all'astronomo, matematico e storico ispano-ebreo Abraham Zacuto. Si trova nel settore sudorientale della Luna, un settore ricco di crateri. \u00c8 praticamente circondato da altri crateri: il cratere Wilkins a nordovest, il cratere Lindenau a est, il cratere Rabbi Levi a sud-est, ed il cratere Celsius a sud-ovest.\nIl bordo di Zagut \u00e8 rovinato ed irregolare, in particolare nella parte settentrionale e orientale. Il bordo orientale \u00e8 sormontato da Zagut E, un cratere con un fondo irregolare e pianeggiante. Anche il fondo di Zagut \u00e8 relativamente pianeggiante, ed il centro \u00e8 occupato dal cratere Zagut A invece che da un rilievo.\nCrateri correlati.\nAlcuni crateri minori situati in prossimit\u00e0 di Zagut sono convenzionalmente identificati, sulle mappe lunari, attraverso una lettera associata al nome."}
{"id": "322146", "revid": "2175", "url": "https://it.wikipedia.org/wiki?curid=322146", "title": "Diacritico", "text": ""}
{"id": "322147", "revid": "174925", "url": "https://it.wikipedia.org/wiki?curid=322147", "title": "Teorema cinese del resto", "text": "In matematica, il termine teorema cinese del resto comprende diversi risultati in algebra astratta e teoria dei numeri.\nCongruenza simultanea di interi.\nLa formulazione originale del teorema, contenuta in un libro scritto nel III secolo dal matematico cinese Sun Tsu e successivamente ripubblicata in un libro del 1247 scritto da Qin Jiushao, \u00e8 una affermazione riguardante le congruenze simultanee (si veda la voce aritmetica modulare). Si supponga che\n\"n\"1, ..., \"n\"\"k\" siano interi a due a due coprimi (il che significa che MCD(\"n\"\"i \", \"n\"\"j \") = 1 quando \"i\" \u2260 \"j\"). Allora, comunque si scelgano degli interi\n\"a\"1, ..., \"a\"\"k\", esiste un intero \"x\" soluzione del sistema di congruenze\nInoltre, tutte le soluzioni \"x\" di questo sistema sono congruenti modulo il prodotto\n\"n\" = \"n\"1...\"n\"\"k\".\nSi pu\u00f2 trovare una soluzione \"x\" come segue. Per ogni \"i\" gli interi \"ni\" e \"n\"/\"ni\" sono coprimi, e utilizzando l'algoritmo di Euclide esteso si possono trovare due interi \"r\" e \"s\" tali che \"r ni\" + \"s\" \"n\"/\"ni\" = 1. Ponendo \"ei\" = \"s\" \"n\"/\"ni\", si ottiene\nper \"j\" \u2260 \"i\".\nUna soluzione del sistema di congruenze \u00e8 quindi\nTrovare le soluzioni.\nSi definisca il seguente sistema (con formula_4):\nformula_5\nSia formula_6\nSiano poi formula_10 le soluzioni alle congruenze formula_11; la soluzione sar\u00e0 data da:\nNel caso in cui formula_13 si sarebbe potuto scomporre il sistema di congruenze in un sistema pi\u00f9 grande rendendo ogni formula_14 primo. Ad esempio:\nformula_15\nsarebbe diventato\nformula_16\novvero\nformula_17\nEnunciato per domini ad ideali principali.\nPer un dominio ad ideali principali \"R\" il teorema cinese del resto assume la forma seguente: se \"u\"1, ..., \"uk\" sono elementi di \"R\" che sono a due a due coprimi, e \"u\" denota il prodotto \"u\"1...\"uk\", allora \nl'anello quoziente \"R/uR\" e il prodotto di anelli \"R/u\"1\"R\" x ... x \"R/ukR\" sono isomorfi mediante l'omomorfismo di anelli\ntale che\nL'isomorfismo inverso pu\u00f2 essere costruito come segue. Per ogni \"i\", gli elementi\n\"ui\" e \"u/ui\" sono coprimi, e per questo esistono due elementi \"r\" e \"s\" in \"R\" tali che\nSia \"ei\" = \"s u/ui\". Allora l'inverso di \"f\" \u00e8 la mappa\ntale che\nSi noti che questa formulazione \u00e8 una generalizzazione del teorema precedente riguardante le congruenze di interi: l'anello Z degli interi \u00e8 un dominio ad ideali principali, la suriettivit\u00e0 della mappa \"f\" mostra che ogni sistema di congruenze nella forma\npu\u00f2 essere risolto per trovare la \"x\", e la iniettivit\u00e0 della mappa \"f\" \nmostra che tutte le soluzioni \"x\" sono congruenti modulo \"u\".\nEnunciato per anelli generici.\nLa forma generale del teorema cinese del resto, che implica tutte le formulazioni precedenti, pu\u00f2 essere formulata per gli anelli e gli ideali. Se \"R\" \u00e8 un anello e \"I\"1, ..., \"Ik\" sono ideali (bilateri) di \"R\" che sono coprimi a due a due (il che significa che \"Ii\" + \"Ij\" = \"R\" ogni volta che \"i\" \u2260 \"j\"), allora il prodotto \"I\" di questi ideali \u00e8 uguale alla loro intersezione, e l'anello quoziente \"R/I\" \u00e8 isomorfo all'anello prodotto \"R\"/\"I\"1 x \"R\"/\"I\"2 x ... x \"R\"/\"I\"\"k\" mediante l'isomorfismo\ntale che\nApplicazioni del teorema cinese del resto.\nNell'algoritmo RSA i calcoli vengono fatti modulo formula_26, dove formula_26 \u00e8 un prodotto di due numeri primi formula_28 e formula_29. Di solito la dimensione di formula_26 \u00e8 di 1024, 2048 o 4096 bit, cosa che rende i calcoli molto lunghi. Usando il teorema cinese del resto questi calcoli possono essere trasportati dall'anello formula_31 all'anello formula_32. \nLa somma delle dimensioni in bit di formula_28 e formula_29 \u00e8 la dimensione in bit di formula_26, in questo modo i calcoli vengono molto semplificati.\nUn'altra applicazione potenziale del teorema cinese del resto \u00e8 il problema di contare i soldati in un esercito. Il generale pu\u00f2 fare allineare i soldati in gruppi di 2, 3, 5, 7, 11, e cos\u00ec via, e conta i soldati rimanenti che non possono formare gruppi completi. Dopo che \u00e8 stato fatto un numero sufficiente di questi test, il generale pu\u00f2 calcolare facilmente quanti soldati formano l'esercito, trasformando un conteggio che impiegherebbe alcune ore in un altro che impiega pochi minuti.\nIl fatto che un numero molto grande possa essere rappresentato da un piccolo numero di resti relativamente piccoli \u00e8 anche l'idea centrale dei sistemi di numeri residui."}
{"id": "322148", "revid": "767487", "url": "https://it.wikipedia.org/wiki?curid=322148", "title": "Ratataplan", "text": "Ratataplan \u00e8 un film del 1979 scritto, diretto e interpretato da Maurizio Nichetti, all'esordio nella regia di un lungometraggio.\nIl film, poetico e surreale, che l'autore considera paragonabile a un film muto, fu girato in ristrettezza di mezzi e con bassissimi costi (appena 100 milioni di lire); tuttavia ebbe un clamoroso successo di pubblico e giunse a incassare pi\u00f9 di sei miliardi di lire nel solo 1979. La quasi assenza di dialoghi in lingua italiana, sostituiti da una babele di lingue straniere o da puri suoni onomatopeici e ambientali sulla scuola di Jacques Tati, rese pressoch\u00e9 superfluo il doppiaggio della pellicola. Anche grazie a ci\u00f2 il film fu esportato letteralmente in tutto il mondo ed ebbe ovunque un eccellente riscontro di pubblico.\nIl personaggio di Colombo, interpretato da Maurizio Nichetti, \u00e8 un aperto omaggio ai comici classici: per circa un terzo della pellicola l'attore indossa il frac alla Charlie Chaplin; inoltre la sua malinconica impassibilit\u00e0 di fronte alle sfortune della vita gli valse il titolo di \"piccolo Buster Keaton longobardo\".\nIl nome Finlayson dato alla fittizia multinazionale \u00e8 con molta probabilit\u00e0 un omaggio all'attore James Finlayson partner artistico in tanti film con Laurel e Hardy\nTrama.\nLa vita non offre molte soddisfazioni al neolaureato ingegnere Colombo: a un colloquio di lavoro in cui ai candidati viene chiesto di disegnare un albero, \u00e8 l'unico a non essere assunto dall'azienda poich\u00e9 il suo disegno, invece d'essere monocromatico e schematico come vorrebbero i dirigenti, \u00e8 colorato e rigoglioso. Colombo vive in uno scassato ma vivace palazzo di ringhiera; ha per vicini una donna perennemente incinta, i membri della cooperativa teatrale \"Quelli di Grock\", una ragazza sempre intenta a trasportare mucchi di stracci e una sgangherata scuola di ballo frequentata da un'allieva di cui \u00e8 invaghito, ma che non lo degna di uno sguardo.\nEgli \u00e8 a suo modo un genio dell'elettronica e dell'automazione (si \u00e8 costruito un marchingegno che gli prepara la colazione e gliela porta a letto, e che gli porge i vestiti per la giornata), tuttavia il suo impiego \u00e8 quello di cameriere presso uno sperduto chiosco di bibite in cima alla Montagnetta di San Siro. La proprietaria \u00e8 una megera grassa e beona che, unica cliente di se stessa, passa le giornate a farsi servire birre da Colombo. La routine viene interrotta quando il manager di un vertice internazionale, il \"boss\" dei titoli di coda costretto su una sedia a rotelle, \u00e8 colto da malore: uno dei presenti al vertice telefona a un bar nei paraggi per far portare un bicchiere d'acqua, ma per errore compone il numero del chiosco.\nColombo si ritrova a dover attraversare di corsa tutta Milano portando su un vassoio il bicchiere d'acqua, che durante il percorso subisce una sequenza di ridicoli incidenti: viene dapprima versato nell'elmetto di un vigile urbano, poi degli imbianchini vi intingono per sbaglio i pennelli, viene sporcato dallo scarico di un camion, dei piccioni vi mangiano del becchime e infine vi cade dentro anche un insetto. Giunto a destinazione, l'intruglio viene comunque fatto bere al boss ormai cianotico, il quale non solo si riprende, ma miracolosamente si alza dalla sedia a rotelle ridendo e saltellando. Parrebbe quindi che la vita di Colombo sia a una svolta: al chiosco una lunga fila di paralitici \u00e8 in coda per bere l'intruglio miracoloso, che Colombo prepara riproducendo sapientemente sul posto tutta la trafila di disavventure capitate in precedenza. Ma sul pi\u00f9 bello giunge anche il boss, che compra a suon di milioni l'intero chiosco per trasformarlo in santuario.\nLa megera, che gi\u00e0 si dava arie da santona, \u00e8 entusiasta del progetto mentre Colombo si trova repentinamente ridotto alla disoccupazione. L'ingegnere, per sbarcare il lunario, s'improvvisa violinista per la squinternata cooperativa teatrale che ha sede presso il suo condominio. La sua vita per\u00f2 non migliora di molto: l'impresario, severo e arcigno, giunge in cortile per chiamare a raccolta gli attori e partire alla volta di uno spettacolo ma, non vedendoli arrivare, sale nel disordinato appartamento dove dormono ammassati e li sveglia a suon di tromba; questi si precipitano a rigovernare i piatti, lanciandoseli da una parte all'altra della cucina in una sorta di esilarante catena di montaggio, e sono infine caricati in malomodo sul furgoncino.\nColombo, che si ritrova a dormire nel bidone dell'immondizia condominiale, \u00e8 risvegliato a sua volta in modo assai brusco. Dopo grotteschi incidenti di percorso la compagnia giunge nel cortile di una localit\u00e0 rurale dispersa nella nebbia, ove allestisce un patetico spettacolo (l'improbabile \"Magic Show\") in mezzo a galline, oche e vacche. L'impresario nel frattempo non fa altro che divorare qualsiasi cosa gli capiti a tiro, perfino i fiori che gli porgono dei bimbi del posto. Gli spettatori, dapprima solo perplessi di fronte all'insulsa messinscena del tutto priva di capo e di coda, imbracciano in seguito pale e forconi e costringono gli attori a una lunga e rovinosa fuga a piedi.\nTornato a casa stremato, Colombo viene nuovamente snobbato dalla ballerina di cui \u00e8 invaghito, che viceversa si precipita a soccorrere un vicino di casa. Decide quindi di passare all'azione ma, troppo timido per corteggiare la ragazza in prima persona, costruisce con mezzi di recupero un automa telecomandato fatto a propria immagine: vestitolo di tutto punto e inviatolo sulla balconata, per suo tramite riesce finalmente ad attrarre l'attenzione dell'allieva della scuola di ballo. I due escono per andare in discoteca; Colombo, rimasto a casa a pilotare l'automa, segue su uno schermo l'evoluzione della serata, che sembra procedere bene fino a quando il sistema di controllo esplode: l'automa s'incanta e ordina in continuazione al cameriere \"da bere per due\", seduto di fianco alla ragazza ormai completamente ubriaca.\nAllertata dal boato dell'esplosione, la ragazza che raccoglie continuamente stracci si precipita in casa di Colombo. Constatate le sue buone condizioni di salute, dapprima gli esprime la propria simpatia per la sua casa cos\u00ec allegra e stravagante, e poi l'invita a seguirla in un magazzino colmo di coloratissimi stracci. L\u00ec i due giocano a turno a travestirsi e a rotolarsi, trovando finalmente entrambi la felicit\u00e0 in modo del tutto inatteso.\nGenesi dell'opera.\nI venti minuti centrali del lungometraggio, relativi all'improvvisato spettacolo teatrale tenuto presso una cascina rurale, sono tratti direttamente dal cortometraggio di Maurizio Nichetti \"Magic Show\", risalente all'anno precedente. Curiosamente, \"Magic Show\" fu girato in estate, mentre la sezione centrale di \"Ratataplan\" fu girata negli stessi luoghi, con gli stessi attori e con identico copione ma in pieno inverno.\nProduzione.\nLe scene in cui l'ingegner Colombo sostiene l'esame per la multinazionale FINLAYSON &amp; CO LTD. furono girate presso gli uffici dell'allora centro dirigenziale dell'Alfa Romeo ad Arese.\nIncassi.\nIl film \u00e8 stato l'undicesimo maggiore incasso nella stagione cinematografica italiana 1979-80 con oltre 6 miliardi di lire."}
{"id": "322149", "revid": "392357", "url": "https://it.wikipedia.org/wiki?curid=322149", "title": "Vittorio Tamagnini", "text": "Biografia.\nCarriera da dilettante.\nInizi\u00f2 a boxare a quattordici anni inaugurando, insieme a Carlo Saraudi, la storia del pugilato civitavecchiese. Esord\u00ec ufficialmente a Cagliari il 17 maggio 1927.\nAppena diciottenne conquist\u00f2 il titolo italiano dilettanti nel 1928 a Milano, nella categoria dei pesi gallo. Fu designato a rappresentare l'Italia ai Giochi olimpici di Amsterdam e fu il primo pugile italiano a vincere una medaglia d'oro olimpica. Batt\u00e9 ai punti il messicano Fidel Ortiz, il britannico John Garland, l'irlandese Frank Traynor e, in finale, lo statunitense John Daley.\nCarriera da professionista.\nEsord\u00ec tra i professionisti nel 1929 e nel 1930 conquist\u00f2 il titolo italiano dei pesi piuma, battendo Luigi Quadrini.\nL'anno seguente fall\u00ec un tentativo di conquista del titolo europeo dei piuma, a Barcellona, contro l'espertissimo pugile di casa Jos\u00e9 Girones.\nIl 25 giugno 1932, al Palazzo dello Sport della Fiera di Milano, per decisione unanime, batt\u00e9 il campione del mondo dei pesi gallo, il leggendario Panama Al Brown, seppure in un match al limite dei piuma e non valido per il titolo. Grazie a tale impresa, fu il primo pugile italiano che riusc\u00ec a battere un campione del mondo in carica.\nNel 1935, a Parigi, Tamagnini fall\u00ec un secondo tentativo di conquistare la cintura europea dei piuma, sconfitto ai punti da Maurice Holtzer.\nConquist\u00f2 finalmente il titolo continentale, nella categoria dei leggeri, il 10 ottobre 1936 battendo il belga Raymond Renard, per knock-out tecnico alla settima ripresa. Lo difese a Parigi contro il francese Gustave Humery (KO al 5\u00ba round), a Berlino contro il tedesco Rudy Kretzschmar (ai punti) e lo mantenne fino al 22 aprile 1937, quando fu sconfitto a Parigi dal francese Maurice Arnault (Kot all'11\u00ba round).\nRimase inattivo per tutta la durata della Seconda guerra mondiale, per poi salire un'ultima volta vittoriosa sul ring della sua Civitavecchia, il 23 settembre 1945, battendo ai punti in sei riprese Guerrino Cosmi.\nDegna di nota \u00e8 la sua partecipazione al film \u201cLo smemorato\u201d pellicola del 1936 con Angelo Musco."}
{"id": "322150", "revid": "125378583", "url": "https://it.wikipedia.org/wiki?curid=322150", "title": "Massimo Introvigne", "text": "\u00c8 il fondatore e direttore del Centro studi sulle nuove religioni (CESNUR), una rete internazionale di studiosi di nuovi movimenti religiosi, e dal 5 gennaio al 31 dicembre 2011 ha avuto nell'ambito dell'Organizzazione per la sicurezza e la cooperazione in Europa (OSCE) il ruolo di Rappresentante per la lotta contro il razzismo, la xenofobia e la discriminazione, con un'attenzione particolare alla discriminazione contro i cristiani e i membri di altre religioni. Dal giugno 2012 al dicembre 2016 \u00e8 stato coordinatore dell'Osservatorio della Libert\u00e0 Religiosa costituito dal Ministero degli esteri italiano in collaborazione con Roma Capitale.\nIntrovigne \u00e8 membro della sezione di Sociologia della religione dell'Associazione italiana di sociologia ed \u00e8 autore di oltre settanta libri, tra i quali l\"'Enciclopedia delle religioni in Italia\", e centinaia di articoli nel campo della sociologia della religione. \u00c8 stato il responsabile nazionale di Alleanza Cattolica fino al 2016.\n\u00c8 anche consulente in materia di propriet\u00e0 industriale, specializzato in propriet\u00e0 intellettuale.\nBiografia.\nCome egli stesso ha riferito in una relazione parzialmente autobiografica presentata al congresso annuale 2008 dell'American Academy of Religion a Chicago, gli interessi di Massimo Introvigne per le religioni non cristiane risalgono alla giovinezza e alla lettura di romanzi di avventura di autori come Emilio Salgari, Rudyard Kipling e Luigi Ugolini (autore nel 1950 del romanzo \"L'isola non trovata\"), nei quali erano descritti l'Induismo, l'Islam e altre religioni allora poco conosciute in Italia. Anche l'enciclopedia a dispense \"Le grandi religioni del mondo\", pubblicata nel 1964 dall'editore Rizzoli, che acquistava devotamente in edicola all'et\u00e0 di nove anni, ha esercitato su di lui, secondo quanto riferisce nella relazione citata, un'influenza duratura.\nDecisiva per la maturazione dei suoi interessi \u00e8 poi, secondo la stessa fonte, la frequentazione del liceo presso una scuola torinese intellettualmente stimolante, l'Istituto sociale retto dai Gesuiti negli anni 1970-1973. Sono anni di vigoroso dibattito politico e religioso, e Introvigne frequenta l'Istituto Sociale negli stessi anni di Piero Fassino, di Michele Vietti (di cui sposer\u00e0 la cugina, la studiosa dell'Islam Silvia Scaranari; i due si separeranno nel 2016) e di altre future personalit\u00e0 della politica e della cultura. Durante gli anni di studio all'Istituto Sociale, conosce nel 1972 Alleanza Cattolica, un'associazione di laici della Chiesa cattolica alla quale aderisce e in cui, fin da allora, ha continuativamente militato. Negli stessi anni inizi\u00f2 un percorso di avvicinamento alla Fraternit\u00e0 Sacerdotale San Pio X, fondata da Mons. Lefebvre, con cui ruppe nel 1981 non condividendone la critica radicale del Concilio Vaticano II.\nHa in seguito conseguito un baccellierato in Filosofia presso la Pontificia Universit\u00e0 Gregoriana e la laurea in Giurisprudenza presso l'Universit\u00e0 degli Studi di Torino. Durante gli anni della Gregoriana soggiorna, da laico, presso l'Almo collegio Capranica, dove ha come compagni fra gli altri l'attuale arcivescovo Salvatore Fisichella e l'attuale vescovo di Latina, gi\u00e0 segretario della Conferenza Episcopale Italiana, monsignor Mariano Crociata, nonch\u00e9 numerosi altri ecclesiastici che occupano oggi ruoli di rilievo nella Chiesa cattolica.\nLa sua tesi in giurisprudenza a Torino su John Rawls, poi pubblicata dall'editore Giuffr\u00e9 nel 1983 con il titolo \"I due principi di giustizia nella teoria di Rawls\", \u00e8 la prima in Italia su questo filosofo statunitense, ed \u00e8 diretta dal filosofo del diritto Enrico di Robilant, con la cui cattedra Introvigne collabora dal 1979 al 1985, spostando gradatamente i suoi interessi dalla filosofia alla sociologia della politica, e dall'interesse sociologico per la politica a quello per le religioni.\nSi specializza sulla tematica delle minoranze religiose, di cui emerge nel corso degli anni ottanta come uno dei pi\u00f9 prolifici studiosi italiani. A partire dalla partecipazione nel 1987 al congresso della Mormon History Association a Oxford, un'organizzazione internazionale di studiosi della storia del Mormonismo, dove inizia un'amicizia con lo storico svizzero Jean-Fran\u00e7ois Mayer e con l'avvocato e storico statunitense Michael W. Homer, che sar\u00e0 decisiva per la fondazione del CESNUR, comincia a essere conosciuto anche internazionalmente, pure se le sue posizioni in tema di minoranze religiose non sono da tutti condivise.\nHa insegnato presso l'Athenaeum Pontificium Regina Apostolorum e nell'anno accademico 2005-2006 presso la Pontificia Universit\u00e0 della Santa Croce. Dal 2013 al 2016 ha insegnato Sociologia dei movimenti religiosi e Sociologia della religione presso l'Universit\u00e0 Pontificia Salesiana di Torino. Nella seconda edizione del suo \"Nuovo manuale di sociologia della religione\" Roberto Cipriani, gi\u00e0 presidente dell'Associazione Italiana di Sociologia, definisce Introvigne \"uno dei sociologi della religione (italiani) pi\u00f9 noti all'estero e tra i maggiori specialisti mondiali di nuovi movimenti religiosi\".\nIntrovigne \u00e8 stato fra i fondatori dello studio legale Jacobacci &amp; Associati di Torino, specializzato in diritto della propriet\u00e0 intellettuale, di cui \u00e8 tuttora consulente; \u00e8 socio della parallela societ\u00e0 Jacobacci &amp; Partners, che si occupa del deposito di marchi e brevetti. \u00c8 anche uno dei soci - pur senza responsabilit\u00e0 operative e di gestione - di Terrazza Solferino, societ\u00e0 che ha restaurato e gestisce per iniziative imprenditoriali e culturali l'omonimo immobile Liberty a Torino. Ha avuto quattro figli dalla moglie Silvia Scaranari, da cui si \u00e8 separato nel 2016.\nDurante i propri studi Introvigne ha raccolto una grande collezione di libri riguardanti studi sulle religioni minori, l'esoterismo e lo gnosticismo. I volumi (pi\u00f9 di 70.000) sono resi disponibili al pubblico attraverso la biblioteca del CESNUR, il centro internazionale da lui fondato nel 1988 che riunisce specialisti accademici di minoranze religiose di tutto il mondo.\nDal 2008 al 2016 \u00e8 stato reggente nazionale vicario della citata associazione Alleanza Cattolica, che ha lasciato nel 2016 ed \u00e8 stato uno dei membri fondatori del think tank Fondazione Res Publica, promosso nel 1999 da Silvio Berlusconi e strettamente connesso al partito Il Popolo della Libert\u00e0. Introvigne \u00e8 stato anche membro dell'Unione dei Democratici Cristiani e Democratici di Centro (UDC) da cui per\u00f2 (come emerge dalla sua FAQ sulla legge elettorale) ha preso le distanze a partire dalle elezioni politiche del 2008 e dalla rottura fra la stessa UDC e la coalizione guidata da Silvio Berlusconi. In occasione delle elezioni regionali del 2010 in Piemonte Introvigne ha promosso, con Alleanza Cattolica, una vasta campagna a sostegno del candidato di centro-destra Roberto Cota, poi eletto, criticando particolarmente l'UDC per il suo sostegno alla candidata di centro-sinistra Mercedes Bresso. Nel febbraio 2010 \u00e8 stato nominato tra i diciannove membri del Comitato per l'Islam Italiano, costituito con funzioni consultive, in relazione alle questioni attinenti alla presenza in Italia di minoranze islamiche, presso il Ministero dell'Interno.\nDall'8 dicembre 2010 al 2016 ha collaborato al quotidiano in rete \"La [Nuova] Bussola Quotidiana\". Dal 2018 dirige il quotidiano online di informazioni sulla religione in Cina \"Bitter Winter\".\nNel gennaio 2011 \u00e8 stato nominato responsabile delle discriminazioni religiose dal ministro degli Esteri della Lituania, Audronius Azubalis, presidente di turno per l'anno 2011 dell'Organizzazione per la sicurezza e la cooperazione in Europa OSCE, incarico che ha svolto fino al 31 dicembre 2011.\nAttivit\u00e0.\nIntrovigne \u00e8 l'autore di pi\u00f9 di 70 libri, tra i quali \"Le Nuove Religioni\" (1989) e \"I Mormoni\" (1991), e curatore di nove opere collettive nel campo della sociologia delle religioni. Nel 2001 \u00e8 stato l'autore principale del libro \"Enciclopedia delle religioni in Italia\", uno dei libri italiani di questo campo pi\u00f9 famosi, che nel 2006 ha avuto una seconda edizione ampiamente rivista con il titolo \"Le religioni in Italia\", e una terza nel 2013, ancora con il titolo \"Enciclopedia delle religioni in Italia\". Nel 2010 ha pubblicato un'ampia sintesi, di oltre 400 pagine, dei suoi numerosi studi sul satanismo con il titolo \"I satanisti. Storia, riti e miti del satanismo\" (2010). Ha anche scritto centinaia di articoli pubblicati da riviste scientifiche in oltre 12 paesi nel mondo.\nNell'ambito della sociologia delle religioni, Introvigne \u00e8 noto soprattutto per il suo contributo alla teoria dell'economia religiosa, fondata da Rodney Stark e Lawrence Iannaccone negli Stati Uniti. Questa teoria sociologica applica metodi derivati dalla scienza economica allo studio della religione come fenomeno sociale, e usa in particolare la metafora del \"mercato religioso\" dove \"aziende religiose\" competono per la lealt\u00e0 di \"consumatori religiosi\". Peraltro, come Introvigne sottolinea, questa teoria non riduce la religione al puro marketing ma al contrario d\u00e0 particolare rilievo al \"prodotto\" che le \"aziende religiose\" vendono, cio\u00e8 alle dottrine.\nCon Rodney Stark, Introvigne ha pubblicato nel 2003 \"Dio \u00e8 tornato. Indagine sulla rivincita delle religioni in Occidente\" (Piemme, Casale Monferrato) e con Lawrence Iannaccone, nel 2004, \"Il mercato dei martiri. L'industria del terrorismo suicida\" (Lindau, Torino). Il contributo specifico di Introvigne alla teoria dell'economia religiosa emerge dal volume del 2004 \"Fondamentalismi. I diversi volti dell'intransigenza religiosa\" (Piemme, Casale Monferrato), dove applica alla questione del fondamentalismo i principi della teoria dell'economia religiosa. Questa teoria critica la nozione di secolarizzazione e ritiene che la religione non sia affatto in declino in Occidente, come appunto invece sostengono le teorie della secolarizzazione. Nell'aprile 2013 Introvigne ha lanciato dopo una ricerca la teoria sociologica dell'\"effetto Francesco\", secondo cui la popolarit\u00e0 del nuovo Papa indurrebbe molte persone lontane da anni dalla religione a riavvicinarsi alla Chiesa Cattolica. La teoria, poi illustrata nel volume \"Il segreto di Papa Francesco \"(Sugarco, Milano 2013), ha avuto grande eco sulla stampa, anche non specializzata, di numerosi Paesi.\nNel 2014 ha dato alle stampe il volume \"S\u00ec alla famiglia\" nel quale sostiene una piena legittimazione dei diritti della convivenza nell'ordinamento italiano, mentre sposa la posizione di papa Francesco in tema di coppie omosessuali, invitando i cattolici ad astenersi dal giudicare il prossimo.\n\u00c8 stato uno dei primi intellettuali italiani ad aver adottato l'espressione\"fondamentalismo cattolico\" per denotare una corrente di persone ostili nei confronti dei pontefici succedutisi nella seconda met\u00e0 del Novecento, che considerano infedeli alla Tradizione cattolica.\nNel 2018, Oxford University Press ha pubblicato un suo studio storico-sociologico sui \"Fratelli Stretti\", branca fondamentalista della Chiesa cristiana evangelica dei fratelli, un'opera che prosegue l'analisi di Introvigne sulla categoria del fondamentalismo.\nCesnur.\nIntrovigne ha fondato nel 1988 a Torino il \"CESNUR\" (Centro Studi sulle Nuove Religioni), un centro di ricerca sul pluralismo religioso e sulle minoranze religiose, che si occupa di osservare e valutare la nascita e l'espansione dei movimenti religiosi e, pi\u00f9 in generale, del pluralismo religioso in Italia e nel mondo. La sua biblioteca rappresenta la pi\u00f9 ampia collezione europea di volumi sulle minoranze religiose e la seconda al mondo.\nIl CESNUR, \u00e8 stato descritto da Roberto Gervaso de \"Il Giornale\" come \"l'approdo insostituibile e inesauribile per chi vuole conoscere le religioni.\" Introvigne \u00e8 stato egli stesso a lungo editorialista del quotidiano \"Il Giornale\" - con cui collabora ancora occasionalmente - durante la direzione di Maurizio Belpietro.\nOSCE e Osservatorio della Libert\u00e0 Religiosa.\nDal 5 gennaio al 31 dicembre 2011 Introvigne, che si \u00e8 a lungo occupato di discriminazione e intolleranza contro i cristiani, ha svolto nell'ambito dell'OSCE il ruolo di Rappresentante per la lotta contro il razzismo, la xenofobia e la discriminazione, con un'attenzione particolare alla discriminazione contro i cristiani e i membri di altre religioni. Tra le sue attivit\u00e0, l'organizzazione di un vertice a Roma il 12 settembre 2011 sui crimini di odio contro i cristiani. Intervenendo alla riunione dei 56 ministri degli Esteri dell'OSCE a Vilnius il 6 dicembre 2011 mons. Dominique Mamberti, Segretario per i Rapporti con gli Stati della Santa Sede, ha ricordato il vertice di Roma ed elogiato l'\u00abopera eccezionale svolta sotto la Presidenza lituana per combattere l'intolleranza contro i cristiani\u00bb, riferendosi all'anno 2011 in cui, appunto sotto la Presidenza lituana, la responsabilit\u00e0 per la lotta all'intolleranza contro i cristiani \u00e8 stata di Introvigne. Nel giugno 2012 il Ministero degli Esteri italiano, facendo riferimento alla sua esperienza all'OSCE, lo ha nominato responsabile, con il titolo di coordinatore, del nuovo Osservatorio della Libert\u00e0 Religiosa, che il Ministero ha promosso in collaborazione con Roma Capitale, carica che ha mantenuto fino al 2016.\nLa seconda conferenza internazionale dell'OSCE si \u00e8 svolta a partire dal 18 maggio 2015 a Vienna sulle tematiche relative alla prevenzione e repressione dell'intolleranza, della discriminazione e dei crimini di odio contro i cristiani con la partecipazione di delegazioni di 57 Paesi e molte organizzazioni non governative. Ad Introvigne l'OSCE ha affidato la relazione di apertura.\nCespoc.\nIntrovigne \u00e8 stato anche fra i fondatori del CESPOC, il Centro Studi sulla Popular Culture, un centro internazionale che collezionava, catalogava e studiava fascicoli popolari, romanzi popolari e fumetti e che disponeva a sua volta di un'ampia biblioteca. Il CESPOC ha cessato le attivit\u00e0 nel 2013, ma la sua biblioteca \u00e8 stata assorbita da quella del CESNUR.\nNel 2008 Introvigne, con altri, ha pubblicato sul sito del CESNUR una bibliografia di oltre 11.000 fumetti dove appaiono vampiri pubblicati in lingua inglese dal 1935 al 2000.\nGroupe de Th\u00e8bes.\nIntrovigne ha pure fatto parte del \"Groupe de Th\u00e8bes\", con R\u00e9mi Boyer, Triantaphyllos Kotzamanis, Robert Amadou, Jean-Pierre Giudicelli de Cressac Bachelerie, G\u00e9rard Kloppel, Christian Bouchet, Paolo Fogagnolo, Jean-Marie d'Ansembourg e altri. Il Gruppo aveva lo scopo di fare incontrare, a porte chiuse, studiosi dell'esoterismo e dirigenti di movimenti esoterici.\nLe critiche a Dan Brown.\nA partire dal 2005 Introvigne \u00e8 emerso come uno dei maggiori critici dell'opera del romanziere statunitense Dan Brown \"Il codice da Vinci\", sia con il libro \"Gli Illuminati e il Priorato di Sion\" sia con decine di conferenze tenute in tutta Italia e anche all'estero. Il libro di Introvigne \u00e8 stato tradotto anche in francese, spagnolo e croato.\nNel 2009 e 2010 Introvigne con una serie di articoli e quindi con il libro \"Il simbolo ritrovato\" (2010) ha continuato la sua critica a Dan Brown accusando il romanzo \"Il simbolo perduto\" di pregiudizi sfavorevoli nei confronti della Chiesa cattolica e favorevoli alla massoneria. Lo stesso Dan Brown, intervistato a proposito delle critiche di Introvigne, ha dichiarato: \"L'obiezione di questo critico corrisponde a verit\u00e0: sono molto pi\u00f9 benevolo nei confronti della massoneria che del Vaticano\".\nIl suo pensiero sulla crisi dell'Europa.\nNel 2006 Introvigne ha pubblicato \"Il dramma dell'Europa senza Cristo. Il relativismo europeo nello scontro delle civilt\u00e0\", un libro che non si presenta come storico-sociologico ma come un'esposizione delle sue idee personali sulla crisi dell'Europa, alla luce del magistero di Benedetto XVI. Il libro - come riferito dallo stesso Introvigne in un articolo che nel gennaio 2007 \u00e8 stato invitato a scrivere per la diffusa rivista cattolica \"Orientamenti Pastorali\" - ha dato origine a decine di seminari e gruppi di studio in tutta Italia, sia all'interno sia all'esterno di Alleanza Cattolica. Per aiutare il lavoro di questi gruppi di studio Introvigne ha pubblicato nel 2008 il volume \"Il segreto dell'Europa. Guida alla riscoperta delle radici cristiane\". Sempre nel 2008, ha pubblicato \"Una battaglia nella notte. Plinio Corr\u00eaa de Oliveira e la crisi del secolo XX nella Chiesa\", un'opera dove applica le categorie sociologiche dell'economia religiosa alla crisi nella Chiesa cattolica prima e dopo il Concilio ecumenico Vaticano II, utilizzando come finestra l'opera del pensatore cattolico brasiliano Plinio Corr\u00eaa de Oliveira.\nEsoterismo e arte moderna.\nNell'ambito dei suoi studi sui nuovi movimenti religiosi e l'esoterismo, a partire dal 2013 Introvigne si \u00e8 dedicato particolarmente a mostrare i collegamenti fra l'esoterismo, in particolare nella versione diffusa dalla Societ\u00e0 Teosofica, e l'arte moderna partecipando a eventi e progetti internazionali dedicati a questo tema come \"Enchanted Modernities\", \"Theosophical Appropriations\" e altri.\nSatanismo.\nNel 2016, Introvigne ha pubblicato in inglese un voluminoso studio storico e sociologico sul satanismo, \"Satanism: A Social History\" (Leiden, Brill). Il libro \u00e8 stato salutato dai critici come una storia definitiva del satanismo dal Seicento ai nostri giorni. Lo storico svedese Per Faxneld, scrivendo sulla rivista online della American Academy of Religion, \"Reading Religion\", ha notato che il libro rappresenta un'opera nuova, e non una semplice traduzione, rispetto ai precedenti lavori di Introvigne sul satanismo in italiano e in inglese, e consacra lo studioso italiano \"tra i padri fondatori del campo degli studi sul satanismo\". Faxneld aggiunge che \"Introvigne naturalmente non \u00e8 solo questo, ma \u00e8 uno dei nomi pi\u00f9 importanti nello studio delle nuove religioni in generale\". Nello stesso tempo, lo studioso svedese critica la definizione di satanismo di Introvigne come troppo restrittiva, ma conclude che \"il libro di Introvigne \u00e8 la migliore, pi\u00f9 dettagliata e pi\u00f9 ampia panoramica del satanismo prodotta fino ad oggi\" e che \u00e8 \"destinato a diventare un'opera di riferimento fondamentale non solo per lo studio del satanismo ma nei campi pi\u00f9 vasti delle nuove religioni e dell'esoterismo occidentale\". La nota sociologa britannica Eileen Barker, nella sua recensione del volume, ha affermato di credere a Introvigne quando afferma di aver \"raccolto quanto pi\u00f9 materiali fosse possibile ottenere sul satanismo\" e, riguardo al saggio, di ritenere che Introvigne abbia messo insieme \"una conoscenza impressionante dei fatti, delle ipotesi e anche delle falsificazioni con un'abile, e spesso divertente, miscela tra analisi teorica e comprensione sia delle piccole manie sia delle straordinarie profondit\u00e0 dell'immaginazione umana\". La Barker ha anche notato che, curiosamente, \"se contiamo le pagine bianche alla fine, il volume consta esattamente di 666 pagine\".\nCritiche.\nCritiche sono state rivolte ad Introvigne per avere testimoniato in favore di Scientology in occasione di un processo tenuto a Lione nel 1996. Introvigne ha risposto di avere testimoniato \"su\" e non \"per\" Scientology, e di avere rifiutato non solo qualunque compenso ma anche lo stesso rimborso delle spese di viaggio a Lione. La posizione di Introvigne riguardo a Scientology rimane comunque controversa, in quanto \u00e8 pi\u00f9 aperta alla possibilit\u00e0 che si tratti effettivamente di una religione rispetto a quelle di molti critici.\nCritiche sono state rivolte ad Introvigne in passato anche per la sua appartenenza all'associazione Alleanza Cattolica, che ha peraltro lasciato nel 2016, poich\u00e9 intaccherebbe la sua neutralit\u00e0 nei riguardi delle religioni. Introvigne ha sempre risposto che le sue attivit\u00e0 in Alleanza Cattolica e quelle nel CESNUR \u2014 di cui fanno parte anche ricercatori che si dichiarano agnostici o che sono personalmente protestanti, ortodossi e di altre appartenenze religiose \u2014 sono indipendenti fra loro e non vanno confuse.\nNei mesi di maggio e giugno 2007 Introvigne ha criticato il documentario \"Il Vaticano e i crimini sessuali\" (\"Sex crimes and the Vatican\"), del senatore e attivista per i diritti gay irlandese Colm O'Gorman. Introvigne \u00e8 intervenuto con numerosi articoli sui quotidiani \"Avvenire\", \"Il Foglio\", \"Il Giornale\", alcuni dei quali poi raccolti in un volume. Dal momento che i testi di Introvigne sono stati pubblicati sul sito del CESNUR, alcuni critici hanno obiettato che, pi\u00f9 che come ricercatore indipendente, Introvigne appare qui come un difensore militante della Chiesa cattolica. Introvigne ha replicato che, se certo egli non fa mistero del suo essere cattolico, la critica del documentario \u00e8 stata condotta con argomenti rigorosamente laici, che fanno riferimento a errori di fatto, e l'appello che lo studioso ha lanciato contro il documentario, sottoscritto da ventiquattro parlamentari e numerosi intellettuali, ha tra i firmatari anche un buon numero di non cattolici e di non credenti. Introvigne ha continuato a occuparsi della questione dei preti pedofili in occasione delle polemiche emerse nel 2010, con una serie di articoli sui quotidiani \"Avvenire\", \"Il Giornale\" e \"Libero\" raccolti nel volume \"Preti pedofili\" (2010).\nUno dei punti principali su cui si discute riguarda l'atteggiamento di Introvigne circa il lavaggio del cervello e le informazioni che fornisce su questo argomento attraverso il CESNUR. Introvigne ha risposto alle critiche sul tema in un volume dal titolo \"Il lavaggio del cervello: realt\u00e0 o mito?\".\nUn critico di Introvigne \u00e8 Miguel Martinez. La controversia inizia con la pubblicazione dello studio \"Defectors, Ordinary Leavetakers and Apostates: A Quantitative Study of Former Members of New Acropolis in France\". Martinez \u00e8 un ex membro di alto livello di Nuova Acropoli, e il suo punto di vista sull'organizzazione Nuova Acropoli \u00e8 stato in forte contrasto rispetto a quello presentato da Introvigne. Di Introvigne contesta altres\u00ec la posizione sugli apostati.\nUn critico che, al contrario del Martinez, condivide la stessa fede cattolica di Introvigne, ma \u00e8 da lui lontanissimo quanto a scelte culturali e politiche, \u00e8 Luigi Copertino, il quale ha dedicato al sociologo torinese e al Cesnur un intero capitolo di un libro - \"Spaghetticons - la deriva neoconservatrice della destra cattolica italiana\" (Rimini, 2008) - il cui obiettivo \u00e8 stato quello di denunciare gli stretti contatti di tutto l'ambiente del conservatorismo cattolico, di ascendenze tradizionaliste, con i settori neoconservatori e neoliberisti statunitensi. La critica del Copertino, tuttavia, non muoveva affatto da posizioni di sinistra cattolica ma da posizioni cattolico-tradizionaliste bench\u00e9 fortemente attente alle radici anche sociali e solidariste del tradizionalismo cattolico nell'ambito politico ed economico. Con il pontificato di Papa Francesco, questa critica appare datata, se si considera come Introvigne ha espresso consenso alla dottrina sociale di Papa Bergoglio e in particolare alle sue critiche al neocapitalismo di matrice statunitense, avvicinandosi cos\u00ec alle posizioni di alcuni suoi critici del passato."}
{"id": "322152", "revid": "101768", "url": "https://it.wikipedia.org/wiki?curid=322152", "title": "Zsigmondy", "text": ""}
{"id": "322155", "revid": "1929898", "url": "https://it.wikipedia.org/wiki?curid=322155", "title": "Terra della Regina Vittoria", "text": "Terra delle Regina Vittoria (in inglese: \"Victoria Land\") \u00e8 una regione dell'Antartide situata a sud della Nuova Zelanda e cos\u00ec chiamata da James Clark Ross in onore della sovrana britannica Vittoria. \nConfina a ovest con il Mare di Ross e a est con la Terra di Wilkes. Nella Terra della Regina Vittoria si trovano alcune catene dei monti Transantartici e alcune aree deglaciate dette oasi."}
{"id": "322157", "revid": "32116", "url": "https://it.wikipedia.org/wiki?curid=322157", "title": "Cacodemon", "text": ""}
{"id": "322159", "revid": "77358", "url": "https://it.wikipedia.org/wiki?curid=322159", "title": "Organizzazione Borderline", "text": ""}
{"id": "322160", "revid": "466539", "url": "https://it.wikipedia.org/wiki?curid=322160", "title": "Festival di Bayreuth", "text": "L'annuale Festival di Bayreuth (Bayreuther Festspiele), a Bayreuth, in Baviera (Germania), \u00e8 dedicato esclusivamente alla rappresentazione dei drammi del compositore tedesco Richard Wagner. Wagner stesso concep\u00ec e promosse l'idea di uno speciale Festival per rappresentare il monumentale ciclo \"Der Ring des Nibelungen\" (\"L'anello del nibelungo\") e \"Parsifal\".\nLe rappresentazioni hanno luogo in un teatro appositamente costruito, il Festspielhaus di Bayreuth. Wagner supervision\u00f2 personalmente la progettazione di questo teatro, che presentava le innovazioni architettoniche necessarie per il particolare allestimento dei suoi lavori. Innanzi tutto, la grande orchestra era posizionata in una specie di buca scavata sotto il palcoscenico (il \"golfo mistico\") che la nascondeva completamente allo sguardo degli spettatori. Anche il direttore d'orchestra restava invisibile, bandendo quindi il retorico rituale degli applausi ad ogni sua apparizione sul podio. Inoltre, per la prima volta nella storia della lirica, all'inizio della recita venivano spente le luci, coinvolgendo il pubblico in un'atmosfera di religiosa attenzione. Infine, i palchi laterali, il palco reale e le eleganti decorazioni presenti in tutti i teatri dell'epoca erano sostituiti da una platea semicircolare e da semplici panche di legno.\nIl Festival \u00e8 diventato meta di pellegrinaggio per wagneriani entusiasti, che spesso devono aspettare anni prima di riuscire a procurarsi un biglietto.\nOrigini del Festival.\nL'idea di rappresentare la sua tetralogia dell\"'Anello del Nibelungo\" non nei normali teatri del tempo ma in forma di \"evento\" unico e irripetibile (inizialmente il compositore pensava ad un'unica rappresentazione completamente gratuita e popolare in un teatro di legno appositamente costruito, che poi avrebbe dovuto essere bruciato) Wagner l'aveva gi\u00e0 concepita fin dagli anni '40, ma riusc\u00ec a realizzarla solo 30 anni pi\u00f9 tardi dopo innumerevoli difficolt\u00e0.\nDal punto di vista materiale, le origini del Festival si individuano nell'interesse di Wagner a raggiungere l'indipendenza finanziaria. Nel 1865, la crisi del rapporto col suo mecenate - Luigi II di Baviera - costrinsero il musicista a lasciare Monaco. Wagner pens\u00f2 quindi di costruire il teatro a Norimberga, che avrebbe tra l'altro realizzato gli ideali espressi nei \"Maestri cantori\". Dietro consiglio di Hans Richter, per\u00f2, la scelta cadde su Bayreuth, che ai suoi occhi presentava tre vantaggi: per prima cosa, la citt\u00e0 gi\u00e0 vantava uno splendido teatro: il Teatro dell'Opera fatto costruire dal margravio Federico e da sua moglie, Friederike Sophie Guglielmina (sorella del re di Prussia Federico II) nel 1747. Inoltre, la citt\u00e0 di Bayreuth si trovava al di fuori delle regioni dove Wagner non godeva pi\u00f9 dei diritti d'autore, diritti che aveva venduto nel 1864 per alleviare le pressanti preoccupazioni finanziarie. Infine, la tranquilla cittadina non aveva una vita culturale che potesse competere con l'auspicabile \"dominio\" wagneriano.\nNell'aprile del 1870, Wagner e sua moglie Cosima visitarono Bayreuth. Ma, una volta ispezionato, il Teatro dell'Opera apparve inadeguato. Era stato costruito per le orchestre barocche del XVIII secolo ed era perci\u00f2 inadatto alle complesse messe in scena che i drammi di Wagner richiedevano. Ci\u00f2 nonostante, il governo cittadino si dimostr\u00f2 disponibile ad aiutare il compositore nella costruzione di un teatro interamente nuovo, e il Festival fu programmato per il 1873.\nDopo un infruttuoso incontro col cancelliere tedesco Otto von Bismarck, Wagner si impegn\u00f2 in un massiccio tour al fine di trovare il denaro necessario e gli artisti pi\u00f9 adatti. Un'iniziale sottoscrizione pubblica si rivel\u00f2 per\u00f2 una delusione. Come parte dello sforzo per assicurare le coperture finanziarie, Wagner e l'amico Emil Heckel fondarono alcune piccole \"Societ\u00e0 Wagneriane\" a Lipsia, Berlino e Vienna.\nNonostante i ripetuti appelli fondati sul ruolo di Wagner come rappresentante culturale del nuovo Reich, le societ\u00e0 e gli altri mezzi di finanziamento erano costantemente a secco. Wagner si appell\u00f2 nuovamente a Bismarck, ma il pragmatico cancelliere gli rifiut\u00f2 ancora una volta ogni aiuto.\nDisperato, Wagner torn\u00f2 a rivolgersi al suo antico patrono, Luigi II, il quale - inorridito all'idea che Wagner potesse essere aiutato dai prussiani - gli assegn\u00f2 100.000 gulden vincolati per\u00f2 sul piano legale: la somma avrebbe dovuto essere restituita entro 18 mesi dall'inaugurazione del Festival (vent'anni dopo, la famiglia del musicista non aveva ancora finito di estinguere il prestito). La costruzione del teatro fu affidata al celebre architetto Gottfried Semper e i lavori iniziarono immediatamente - sotto la pioggia - il giorno di Pentecoste del 1874. Il debutto fu posticipato di un anno a causa dei ritardi nella costruzione.\nLa storia dei primi festival.\nSin dalla sua apertura nell'estate del 1876, il Festival di Bayreuth \u00e8 stato un vero e proprio fenomeno socio-culturale. All'inaugurazione era presente una lista di ospiti illustri: il Kaiser Guglielmo I, l'imperatore del Brasile Dom Pedro II, il re Ludwig II di Baviera (il quale, per la verit\u00e0, assistette in segreto solo alle prove generali, probabilmente per evitare di incontrare il Kaiser), altri esponenti della nobilt\u00e0 e compositori famosi come Anton Bruckner, Edvard Grieg, P\u00ebtr Il'i\u010d \u010cajkovskij e Franz Liszt. Era pure presente Friedrich Nietzsche, il devoto ammiratore che aveva dedicato al musicista \"Richard Wagner a Bayreuth\" - una delle Considerazioni inattuali pubblicate proprio in quell'anno - e che, per\u00f2, aveva gi\u00e0 intrapreso il cammino che lo port\u00f2 al totale rinnegamento.\nDal punto di vista artistico, il festival fu un grande successo (\u00ab...a Bayreuth abbiamo assistito a qualcosa che i nostri nipoti e i loro figli ancora ricorderanno.\u00bb, scrisse \u010cajkovskij, che assistette al Festival in qualit\u00e0 di corrispondente per un giornale russo.) Dal punto di vista finanziario, come al solito, fu un vero disastro. Wagner abbandon\u00f2 il progetto originario di tenere un secondo Festival l'anno seguente e si rec\u00f2 a Londra per condurre una serie di concerti, nel tentativo di recuperare il debito accumulato. Il teatro rimase chiuso per sei anni e sopravvisse grazie agli interventi statali e al continuo supporto di influenti wagneriani, tra cui il generoso Luigi II.\nFin dai suoi inizi, il Festival ha attratto i pi\u00f9 importanti cantanti e direttori d'orchestra del mondo, molti dei quali si esibirono gratuitamente. Tra questi Hans Richter, che diresse la prima del ciclo dell\"'Anello\" nel 1876 con l'assistenza del giovane Engelbert Humperdinck, la regia del compositore, Lilli Lehmann e Heinrich Vogl. Un altro fu il grande direttore d'orchestra Hermann Levi, scelto personalmente da Wagner per dirigere la prima del \"Parsifal\" nel 1882, durante la seconda edizione del Festival (l'ultima cui assistette Wagner, che mor\u00ec il 13 febbraio del 1883). Levi, figlio di un rabbino e fervente ammiratore del Maestro, divenne il principale direttore del teatro per i successivi due decenni. Felix Mottl, coinvolto nel Festival dal 1876 al 1901, vi diresse \"Tristan und Isolde\" nel 1886.\nAll'alba del nuovo secolo, fino agli anni '20, le rappresentazioni di Bayreuth si caratterizzarono per la pi\u00f9 stretta osservanza alle tradizioni dei tempi in cui Wagner era in vita. Fu soprattutto la vedova del compositore, Cosima - a lui sopravvissuta per oltre quarant'anni - a insistere su questo punto. Era proibito eliminare anche una sola nota dalle enormi partiture (i famigerati \"tagli\") e si evitarono innovazioni nella messa in scena. Wagner aveva sempre insistito per avere animali veri sul palco nelle scene in cui erano previsti, e Cosima fece lo stesso. A partire dal 1928, per\u00f2, vennero installati i primi microfoni di registrazione, incidendo per la prima volta un'esecuzione dal vivo: era il \"Tristano\" diretto da Elmendorff, mutilato da parecchi \"tagli\".\nBayreuth e il Terzo Reich.\nNegli anni '20, poco prima dell'ascesa del Partito Nazista, Winifred Wagner (alla guida del festival dopo la morte del marito Siegfried, figlio del compositore, avvenuta nel 1930) divenne un'ardente sostenitrice e un'intima amica di Adolf Hitler. Durante i mesi della sua prigionia, Hitler pot\u00e9 scrivere il Mein Kampf sui fogli di carta che Winifred gli passava, e villa Wahnfried ospit\u00f2 pi\u00f9 volte le visite del F\u00fchrer. A causa di questi legami, oltre che - ovviamente - dei discussi legami ideologici tra il Nazismo e il pensiero wagneriano, Bayreuth fu considerata come uno dei cuori pulsanti del Terzo Reich, e fu in grado di mantenere la sua indipendenza artistica contrariamente ad altri teatri d'opera, trasformati in meri strumenti di propaganda. L'arte di Wagner, gi\u00e0 di per s\u00e9, era considerata da Hitler come fondamentale, e non c'era dunque bisogno di manipolarla travisandone il significato. Se mai, annull\u00f2 la possibilit\u00e0 che in Wagner potesse celarsi un richiamo a tendenze politiche di stampo anche opposto al Nazismo, cosa, questa, che Hitler non prese mai personalmente in considerazione.\nCuriosamente, il F\u00fchrer assistette a rappresentazioni che includevano anche cantanti ebrei e stranieri, ben dopo il loro allontanamento da ogni altro palcoscenico tedesco. \nL'influenza di Winifred fu cos\u00ec forte su Hitler che egli scrisse persino una lettera ad Arturo Toscanini - antifascista - per pregarlo di dirigere il Festival. Toscanini rifiut\u00f2 ma comunque diresse nel 1930 \"Tristan und Isolde\" e \"Tannh\u00e4user\" e nel 1931 \"Parsifal\" e \"Tannh\u00e4user\". \nDal 1933 al '42, il Festival fu diretto principalmente da Karl Elmendorff.\nWilhelm Furtw\u00e4ngler nel 1931 diresse \"Tristan und Isolde\", nel 1936 Der Ring des Nibelungen, \"Parsifal\" e \"Lohengrin\", nel 1937 \"Der Ring des Nibelungen\" e \"Parsifal\" e nel 1943 Die Meistersinger von N\u00fcrnberg.\nFu proprio sotto il Terzo Reich che a Bayreuth si fece la prima rottura con la tradizione, abbandonando i set ottocenteschi ormai rovinati creati da Wagner. Molti protestarono per il cambiamento, compresi famosi direttori d'orchestra come lo stesso Toscanini e Richard Strauss che nel 1894 vi diresse \"Tannh\u00e4user\" e nel 1933 (nella vecchia versione) e 1934 (nella nuova versione) \"Parsifal\", e persino alcuni membri della famiglia Wagner. \nSecondo il loro parere, qualsiasi cambiamento equivaleva a un sacrilegio nei confronti del Maestro. Tuttavia, Hitler approv\u00f2 tali innovazioni, aprendo in questo modo la via agli ulteriori cambiamenti dei decenni successivi.\nDurante la guerra, il Festival venne direttamente gestito dal Partito, che organizzava concerti per i feriti tornati dal fronte (gli \"ospiti del F\u00fchrer\").\nLa Nuova Bayreuth.\nI due terzi della citt\u00e0 di Bayreuth furono distrutti dai bombardamenti nelle ultime fasi della guerra, compresa la villa della famiglia Wagner, \"Haus Wahnfried\". \nIl teatro fu risparmiato ma venne provocatoriamente utilizzato dagli Alleati come music-hall per spettacoli afro-americani (i soldati di guarnigione si portarono via come souvenir i tre corni da caccia utilizzati in una scena del \"Crepuscolo\", strumenti che furono rimpiazzati solo vent'anni dopo durante l'incisione della \"Tetralogia\" di Solti). \nDopo la guerra, Winifred Wagner fu condannata dal tribunale di denazificazione per il suo sostegno al Nazismo. La corte la sollev\u00f2 anche dall'amministrazione del Festival, e i suoi poteri passarono ai suoi due figli maggiori, Wieland e Wolfgang Wagner.\nIl Festival riapr\u00ec nel 1951 non senza accesissime polemiche. \nIl primo presidente della Repubblica Federale Tedesca, Theodor Heuss, vedeva in Bayreuth l'ingombrante strascico di un passato da dimenticare, e si rifiut\u00f2 di presenziarvi. \nSi pens\u00f2 anche ad una sovrintendenza internazionale del teatro guidata da Thomas Mann e, del resto, ben pochi direttori erano disposti a ridiscendere in quel golfo mistico. \nAlla fine, si trovarono disponibili l'antinazista Hans Knappertsbusch e il pi\u00f9 giovane Herbert von Karajan, pure interessato da un processo di denazificazione. \nAl primo si deve la riapertura assoluta, nel 1951, inaugurata da quella memorabile interpretazione del \"Parsifal\" che rester\u00e0 come pietra miliare nella storia della discografia. Al secondo si deve la registrazione del \"Tristano\" nel '52. \nSono gli anni d'oro del rinascente Festival, che vede la partecipazione di artisti quali Wolfgang Windgassen, Hermann Uhde, Astrid Varnay, Birgit Nilsson, George London, Clemens Krauss e tutta la lista che oggi costituisce il patrimonio delle registrazioni storiche effettuate dal vivo.\nSotto la direzione di Wieland Wagner, la \"Nuova Bayreuth\" entr\u00f2 in una fase a dir poco rivoluzionaria. La pesante, immobile e - per certi versi - antipatica atmosfera che si respirava all'interno della casta familiare che dirigeva il teatro, cominci\u00f2 ad aprirsi a nuove idee. Il Festival aveva bisogno di pubblico, non solo di wagneriani eletti e sempre pi\u00f9 settari. I collegamenti radiofonici cominciarono a diffondere le esecuzioni dal vivo, mentre i pullman delle case discografiche sostavano sempre pi\u00f9 spesso all'esterno del teatro. Sparirono i set elaborati e legati a scenografie di carattere naturalistico, a favore di produzioni minimaliste e post-moderne. In confronto, i cambiamenti attuati da Hitler apparvero poca cosa. Per la prima volta nella storia del Festival, il pubblico fischi\u00f2 alla fine delle rappresentazioni. Wieland fu criticato in particolar modo per la messa in scena dei \"Maestri Cantori\" del 1956, che spogli\u00f2 l'opera della sua magniloquenza; i conservatori non gradirono la rottura di questa \"sacra tradizione germanica\".\nWieland difendeva i cambiamenti presentandoli come un tentativo di creare un \"palcoscenico invisibile\" che consentisse agli spettatori di sperimentare a pieno gli aspetti sociali del dramma, senza l'appesantimento e la distrazione dei set elaborati. Altri sostenevano che spogliando le opere di Wagner dai loro aspetti tedeschi e storici, Wieland stesse in realt\u00e0 cercando di distanziare Bayreuth dai compromessi politici del suo recente passato e di creare produzioni di respiro pi\u00f9 universale. A distanza di qualche tempo, molti dei critici giunsero ad apprezzare la bellezza unica della reinterpretazione di Wieland. Essa spogli\u00f2 le recite da qualsiasi inutile orpello - orpello che, nei tempi moderni, risultava perfino ridicolo se paragonato coi fenomenali effetti speciali cinematografici - coinvolgendo lo spettatore esclusivamente con la musica e la recitazione, come se la vicenda si svolgesse pi\u00f9 nell'immaginazione che sulla scena. In fondo, era la stessa idea che aveva avuto Wagner, portata alle estreme conseguenze.\nLe produzioni innovative di Wieland portavano automaticamente a fare il confronto con quelle del fratello minore Wolfgang, che i critici all'unanimit\u00e0 giudicavano poco ispirate. Se le messe in scena di Wieland erano radicali, quelle di Wolfgang erano piuttosto conservative. Sebbene anch'egli fosse minimalista nell'approccio, Wolfgang risuscit\u00f2 molti degli elementi naturalistici e romantici delle produzioni pre-belliche. Perci\u00f2, quando Wieland mor\u00ec prematuramente di cancro nel 1966, molti si chiesero se Bayreuth avesse un futuro. Si cominci\u00f2 a mettere in dubbio la supremazia di Bayreuth sugli altri teatri d'opera tedeschi, e qualcuno sugger\u00ec che le rappresentazioni wagneriane pi\u00f9 interessanti si dovevano cercare altrove.\nNel 1973, alle prese con le critiche crescenti e con aspri scontri all'interno della famiglia Wagner, l'organizzazione del Festival fu trasferita alla nuova Fondazione Richard Wagner. A capo di essa erano i membri della famiglia Wagner e altri nominati dallo Stato. In qualit\u00e0 di Presidente, Wolfgang Wagner rimase a capo dell'amministrazione, posizione che comunque non era mai stata messa in dubbio.\nLa \"Wagner Werkstatt\".\nMentre Wolfgang Wagner continu\u00f2 ad amministrare il festival, all'inizio degli anni Settanta le produzioni venivano curate da un ristretto gruppo di nuovi e giovani direttori d'orchestra e registi, che formava ci\u00f2 che Wolfgang chiamava \"Werkstatt Bayreuth\" (l\"'Officina di Bayreuth\"). L'idea alla base di ci\u00f2 era trasformare il festival in un'opportunit\u00e0 per direttori e registi di sperimentare nuovi metodi di messa in scena delle opere. Il cambiamento fu necessario, poich\u00e9 era impossibile per Wolfgang amministrare e contemporaneamente dirigere artisticamente il festival. Si dimostr\u00f2 anche un'occasione per Bayreuth per rinnovarsi ad ogni produzione. Ingmar Bergman, che aveva curato una famosa versione svedese di \"Die Zauberfl\u00f6te\" di Mozart, declin\u00f2 l'invito a dirigere il festival.\nLa produzione pi\u00f9 significativa della \"Werkstatt Bayreuth\" fu senza dubbio il Ring del Centenario (1976) per la regia del francese Patrice Ch\u00e9reau e la direzione musicale di Pierre Boulez. \nChereau si serv\u00ec di uno scenario ottocentesco rivisitato per presentare l'interpretazione di George Bernard Shaw del Ring come metafora sociale dello sfruttamento della classe lavoratrice da parte della classe capitalista nell'800. \nSi vide cos\u00ec Wotan col cappello a cilindro e i nibelunghi tratteggiati come gli schiavi-operai sotto la gigantesca ruota della Rivoluzione Industriale. Il pubblico si divise fra coloro che ritennero la produzione offensiva e coloro che la giudicarono il miglior Ring di sempre. L'acceso contrasto tra sostenitori e detrattori non aveva precedenti nella storia del Festival. La recitazione e la parte musicale, comunque, furono senza dubbio fra i migliori mai visti nella storia del dramma.\nAltri notevoli direttori che parteciparono alla \"Werkstatt Bayreuth\" furono Jean-Pierre Ponnelle, Sir Peter Hall della Royal Shakespeare Company, Goetz Friedrich e Harry Kupfer, entrambi dell'Opera di Stato di Berlino, dell'allora Germania est. In conclusione, la decisione di Wolfgang di introdurre registi sperimentatori aiut\u00f2 Bayreuth a ringiovanirsi e a ristabilire la sua reputazione di leader mondiale nel campo dell'opera wagneriana.\nBayreuth nel XXI secolo.\nIl festival \u00e8 stato amministrato per 57 anni da Wolfgang Wagner, che, sebbene ultraottantenne, ha rifiutato di ritirarsi fino all'aprile 2008, nonostante i 21 membri del consiglio di amministrazione abbiano votato nel 2001 perch\u00e9 sua figlia, Eva Wagner-Pasquier, gli succedesse. Wolfgang al contrario ha progettato di lasciare la sua eredit\u00e0 alla seconda moglie, Gudrun, e alla loro figlia Katharina. Wagner ha rassegnato le dimissioni l'8 aprile 2008, ma la notizia \u00e8 stata diffusa solo tre settimane dopo.\nNonostante le faide familiari per il controllo, il festival attira migliaia di ammiratori di Wagner a Bayreuth ogni estate. Accaparrarsi un biglietto \u00e8 estremamente difficile, poich\u00e9 la domanda (stimata a 500.000) supera abbondantemente l'offerta (58.000 posti); il tempo di attesa \u00e8 tra i cinque e i dieci anni. Sebbene i biglietti siano assegnati prevalentemente tramite lotteria, una preferenza viene data ai membri della Societ\u00e0 degli Amici di Bayreuth (finanziatori), patroni celebri, e wagneriani entusiasti.\nUna nuova produzione del \"Ring\" \u00e8 presentata ogni cinque-sette anni, dopo un anno in cui non viene presentata alcuna parte della Tetralogia. Negli anni in cui c'\u00e8 il \"Ring\", vengono messi in scena solo altri tre drammi, altrimenti cinque.\nDirettori del Festival.\nI direttori artistici del festival (\"Festspielleiter\") sono stati sempre membri della famiglia Wagner (dal 1973 in rappresentanza della Fondazione Wagner).\nDiscografia.\nUna rappresentazione a Bayreuth costituisce indubbiamente l'ideale per quanto concerne la suggestione dell'ambiente e dell'acustica, dove l'abbondante orchestrazione viene attutita dal golfo mistico e si amalgama perfettamente con la voce dei cantanti. Ma nelle incisioni discografiche tale effetto risulta sensibilmente sbilanciato, relegando la musica (che in Wagner \u00e8 fondamentale) ad un sottofondo di spesso non facile ascolto. Le voci dei cantanti sovrastano irreparabilmente certe sfumature e passaggi orchestrali, specialmente nelle incisioni storiche monofoniche. Non \u00e8 sempre vero, quindi, che una registrazione effettuata nel tempio wagneriano sia per forza migliore di un'incisione dell'orchestra Filarmonica di Vienna, o di quelle di Berlino o di Chicago (orchestre tecnicamente superiori, basti ascoltare l'energia e lo splendore sonoro che animano la \"Tetralogia\" o il \"Tannhauser\" diretti a Vienna da Georg Solti, paragonati ai pi\u00f9 sfocati \"Ring\" di Bayreuth). Un discorso a parte meritano le recite del \"Parsifal\", la cui orchestrazione fu scritta su misura da Wagner per il golfo mistico del suo teatro (valgano come esempio i due memorabili \"Parsifal\" firmati da Knappertsbusch a Bayreuth nel 1951 e nel 1962).\nCD.\nProduzioni storiche.\n(1950) dir. Vittorio Gui - si tratta di una registrazione in lingua italiana con Maria Callas, il cui valore \u00e8 per\u00f2 inficiato dai tanti tagli-(1951) dir. Hans Knappertsbusch - (1953) dir. Clemens Krauss - (1956) dir. Hans Knappertsbusch - (1960) dir. Hans Knappertsbusch - (1962) dir. Hans Knappertsbusch - (1964) dir. Hans Knappertsbusch; questa \u00e8 l'ultima testimonianza discografica del grande \"Kna\" a Bayreuth; infatti, morir\u00e0 nel 1965\n(1953) dir. Joseph Keilberth - (1954) dir. Eugen Jochum - (1958) dir. Andr\u00e9 Cluytens\n(1928) dir. Karl Elmendorff - (1952) dir. Herbert von Karajan - (1953) dir. Eugen Jochum - (1966) dir. Karl Bohm\n(1943) dir. Hermann Abendroth - (1952) dir. Hans Knappertsbusch - (1956) dir. Andr\u00e9 Cluytens - (1960) dir. Hans Knappertsbusch\n(1952) dir. Joseph Keilberth - (1953) dir. Clemens Krauss - (1956, 1957, 1958) dir. Hans Knappertsbusch - (1966) dir. Karl Bohm\n(1942) dir. Karl Elmendorff - (1951) dir. Hans Knappertsbusch\n(1930) dir. Karl Elmendorff - (1954) dir. Joseph Keilberth - (1962) dir. Wolfgang Sawallisch\n(1955) dir. Hans Knappertsbusch - (1955, 1956) dir. Joseph Keilberth"}
{"id": "322161", "revid": "92920", "url": "https://it.wikipedia.org/wiki?curid=322161", "title": "Equazione diofantea lineare", "text": "Un'equazione diofantea lineare \u00e8 un'equazione diofantea in cui le relazioni tra le variabili sono di tipo lineare.\nEquazione diofantea lineare in due variabili.\nCriterio di risolubilit\u00e0.\nPrima di esaminare alcuni metodi di risoluzione delle equazioni diofantee lineari, vediamo un criterio per la loro risolubilit\u00e0.\nTeorema\nSiano formula_1, formula_2, formula_3 numeri interi.\nL'equazione formula_4 ha soluzioni intere se e solo se formula_3 \u00e8 divisibile per il massimo comun divisore di formula_1 e formula_2, cio\u00e8 se e solo se formula_8.\nDimostrazione\nSia formula_9 e ricordiamo che l'identit\u00e0 di B\u00e9zout afferma che esistono due numeri interi formula_10 e formula_11 tali che\nSupponiamo che formula_13 divida formula_3.\nMoltiplichiamo entrambi i membri dell'equazione per il numero intero formula_15 ed otteniamo\nse ne conclude che la coppia formula_17 \u00e8 soluzione dell'equazione diofantea.\nSupponiamo viceversa che l'equazione possegga una soluzione data dalla coppia formula_18. L'espressione formula_19 \u00e8 una combinazione lineare di interi divisibili per formula_13 e quindi fornisce un intero, uguale a formula_3, divisibile per tale intero. (c.v.d.)\nRiducibilit\u00e0 ai coefficienti coprimi.\nOgni equazione diofantea risolubile, che scriviamo formula_4, si pu\u00f2 ridurre ad un'equazione diofantea della forma formula_23\navente i coefficienti coprimi.\nAbbiamo infatti che, se poniamo:formula_24\notteniamo\nin cui formula_28.\nRisoluzione con l'algoritmo di Euclide.\nVediamo ora un metodo risolutivo che si basa sull'algoritmo di Euclide per la ricerca del massimo comun divisore fra due o pi\u00f9 numeri interi.\nProcediamo per gradi e prima di risolvere l'equazione \"ridotta\" formula_4 con formula_30, occupiamoci della risoluzione dell'equazione \"particolare\" formula_31.\nPossiamo supporre che formula_1 sia maggiore di formula_2 e implementiamo l'algoritmo di Euclide. Poniamo formula_34 e formula_35:\nformula_40\nformula_45.\nL'ultimo resto \u00e8 formula_46 in accordo con il fatto che formula_1 e formula_2 sono primi fra loro. Dobbiamo ora ottenere una rappresentazione di formula_31 tramite un processo che deriva dall'algoritmo. Iniziamo dal fondo e scriviamo formula_46 come combinazione lineare di formula_51 e formula_52\nformula_53.\nLa penultima equazione formula_43 \u00e8 equivalente a\ne, sostituendo la penultima nell'ultima, otteniamo\nAbbiamo cos\u00ec ottenuto formula_46 come combinazione lineare di formula_58 e di formula_52.\nDalla terz'ultima equazione formula_41 abbiamo che\ne, analogamente a quanto fatto in precedenza, otteniamo formula_46 come combinazione lineare di formula_63 e di formula_58.\nIl processo continua fino a quando si arriva ad avere formula_46 come combinazione lineare di formula_66 e di formula_67. I coefficienti della combinazione lineare, che indichiamo con formula_68 e formula_69, costituiscono una soluzione dell'equazione\nformula_70.\nPartiamo ora dall'uguaglianza che sappiamo essere vera formula_71 e moltiplichiamo entrambi i membri per formula_72\nformula_73\nformula_74\nformula_75.\nQuesto equivale a dire che la coppia formula_76 \u00e8 soluzione dell'equazione formula_77.\nLa soluzione trovata non \u00e8 l'unica soluzione dell'equazione formula_77. Infatti abbiamo\nformula_77\nformula_80\nformula_81.\nQuesta uguaglianza mostra che il prodotto formula_82 \u00e8 divisibile per formula_83. Dal momento che formula_84 e formula_83 sono primi fra loro, possiamo concludere che formula_86 \u00e8 divisibile per formula_83, ovvero esiste un intero formula_88 tale che\nformula_89.\nSostituendo questa relazione nella precedente otteniamo:\nformula_81\nformula_91\novvero formula_92.\nIn conclusione le soluzioni dell'equazione formula_77 sono date da\nformula_94\ncon formula_88 intero.\nEsempio.\nApplichiamo il metodo descritto all'equazione formula_96. Consideriamo quindi l'equazione formula_97 e implementiamo l'algoritmo di Euclide alla coppia formula_98 e formula_99:\nformula_100\nformula_101\nformula_102\nRiscriviamo le tre uguaglianze mettendo in evidenza i resti\nformula_103\nformula_104\nformula_105\nPartiamo dall'ultima e sostituiamo a ritroso i valori:\nformula_106.\nQuindi abbiamo formula_107 e formula_108.\nUna volta trovata una soluzione dell'equazione formula_97, che indichiamo con formula_110, per ottenere una soluzione dell'equazione formula_96 bastano tre moltiplicazioni per uno stesso fattore.\nMoltiplicando per formula_112 i due membri di formula_113, otteniamo che una soluzione dell'equazione formula_96 \u00e8 data dalla coppia formula_115.\nLa soluzione generale dell'equazione formula_96 \u00e8 data da\nformula_117\nRisoluzione con le frazioni continue.\nMostriamo ora come si possano usare le frazioni continue per risolvere l'equazione diofantea formula_77.\nIl nostro avvicinamento a questa meta avverr\u00e0 gradualmente, attraverso facili passaggi, che culmineranno infine nel metodo per la risoluzione di ogni equazione risolubile della forma\nformula_77.\nL'equazione indeterminata \"ax-by=\u00b11\".\nImpariamo dapprima a risolvere l'equazione formula_120 con formula_121.\nTeorema\nL'equazione formula_120, dove formula_84 e formula_83 sono interi positivi primi fra loro, ha infinite soluzioni intere formula_125.\nDimostrazione\nTrasformiamo dapprima formula_126 in una frazione continua aritmetica limitata o semplice\nformula_127\ne calcoliamo le ridotte formula_128.\nLe ultime due\nformula_129\nsono la chiave della soluzione. Queste infatti soddisfano la relazione fondamentale\nformula_130\ne poich\u00e9 formula_131 e formula_132, si ha\nformula_133.\nSe formula_134 \u00e8 pari, cio\u00e8 se abbiamo un numero pari di quozienti parziali\nformula_135, formula_136 e l'ultima equazione scritta diventa\nformula_137.\nConfrontando questa con l'equazione data formula_120, si vede che una\nsoluzione di questa \u00e8\nformula_139.\nQuesta, tuttavia, \u00e8 una soluzione particolare e non la soluzione\ngenerale. Indicheremo le soluzioni particolari con formula_110.\nD'altra parte se formula_134 \u00e8 dispari cos\u00ec che formula_142, possiamo\nmodificare lo sviluppo\nformula_143\nsostituendo\nformula_144 con formula_145 se formula_146\no sostituendo\nformula_147 con formula_148 se formula_149.\nCio\u00e8, se lo sviluppo ha un numero dispari di quozienti parziali, si\npu\u00f2 trasformare in formula_150 se formula_146 o in formula_152 se formula_149; in entrambi i casi il numero dei quozienti diviene pari.\nUsando questa frazione continua, in entrambi i casi, ricalcoliamo\nformula_154, formula_155 e l'equazione formula_137 \u00e8 di nuovo soddisfatta.\nCome gi\u00e0 visto nella sezione precedente la soluzione generale \u00e8\nformula_157\nEsempio.\nTrovare le soluzioni intere dell'equazione indeterminata\nformula_158.\nQui gli interi formula_159 e formula_160 sono primi fra loro\ne l'equazione ha soluzioni intere. \nLa frazione continua corrispondente a formula_161 cio\u00e8 formula_162 ha un numero dispari di quozienti parziali, ma pu\u00f2 essere sostituita da\nformula_163, sviluppo equivalente con un numero pari\ndi quozienti.\nCalcoliamone le ridotte.\nformula_164\nQui formula_165, formula_166, formula_167, e\nquindi, per la\nformula_157,\nla soluzione generale dell'equazione \u00e8\nformula_169\nOsservazione.\nIl metodo per risolvere l'equazione\nformula_170 con formula_171\n\u00e8 del tutto analogo a quello usato per risolvere l'equazione formula_172 con formula_121.\nBasta trasformare formula_174 in una frazione continua aritmetica limitata\ncon un numero dispari di ridotte.\nLa soluzione generale di \"ax-by=c\" con MCD\"(a,b)=1\".\nImparato a risolvere l'equazione\nformula_120\ndove formula_84 e formula_83 sono interi primi fra loro, \u00e8 facile risolvere\nl'equazione\nformula_178\nnella quale formula_72 \u00e8 intero. Come abbiamo gi\u00e0 visto nei paragrafi precedenti la soluzione generale di formula_178 \u00e8\nformula_181\nLa soluzione generale di \"ax+by=c\" con MCD\"(a,b)=1\".\nLa discussione di questa equazione \u00e8 simile, ad eccezione di alcune lievi\nmodifiche, a quella dell'equazione formula_178. Sempre supponendo che\nformula_84 e formula_83 siano interi positivi, troviamo dapprima una soluzione\nparticolare dell'equazione\nformula_77 con formula_121.\nPer fare ci\u00f2, sviluppiamo formula_174 in frazione continua con un\nnumero pari di quozienti parziali.\nDalla tavola delle ridotte\nprendiamo formula_188 e formula_189. Allora vale\nformula_137,\ncome in precedenza.\nL'artificio consiste ora nello scrivere l'equazione data nella forma\nformula_191.\nCambiamo l'ordine dei termini ed otteniamo\nformula_192.\nQuindi formula_83 divide la quantit\u00e0 che figura a sinistra; ma formula_121 e quindi formula_83, che non ha divisori comuni con formula_84 (salvo formula_197), deve dividere formula_198 che equivale a dire che esiste un intero formula_88 tale che\nformula_200\no anche che\nformula_201.\nSostituendo si ottiene\nformula_202\nla quale, risolta nella variabile formula_203, d\u00e0\nformula_204.\nViceversa, qualunque sia l'intero formula_88, sostituendo in formula_206 si ha\nformula_207\ne l'equazione formula_77 \u00e8 soddisfatta.\nQuindi la sua soluzione generale \u00e8\nformula_209\nEsempio.\nRisolviamo ora con le frazioni continue l'equazione diofantea formula_96. Sviluppiamo formula_211 in frazione continua, ottenendo\nformula_212\nQuindi\nformula_213.\nLa frazione ha un numero pari di coefficienti parziali, quindi non dobbiamo modificarla.\nLe ridotte della frazione continua sono:\nformula_214.\nIn conclusione la soluzione generale dell'equazione diofantea formula_96 \u00e8 data da\nformula_216."}
{"id": "322162", "revid": "36019", "url": "https://it.wikipedia.org/wiki?curid=322162", "title": "San Patrignano", "text": ""}
{"id": "322172", "revid": "4252", "url": "https://it.wikipedia.org/wiki?curid=322172", "title": "Giovanni (vescovo di Arezzo)", "text": "Fu il trentacinquesimo vescovo di Arezzo. Il periodo in cui resse la diocesi fu probabilmente fra gli anni 867 e 900.\nIl periodo storico in cui visse fu tra i pi\u00f9 difficili per le principali istituzioni del mondo occidentale: il papato e l'impero. Giovanni godette della fiducia sia dei vari papi che dei vari imperatori che in quel periodo succedettero, spesso drammaticamente, l'uno all'altro.\nSpesso svolse compiti diplomatici: papa Adriano II, ad esempio, lo chiam\u00f2 a far parte della missione inviata presso i fratelli Carlo il Calvo e Ludovico il Germanico per tutelare la posizione dell'imperatore Ludovico II, loro nipote al quale non riconoscevano gran parte del territorio dell'impero. Dopo la morte di quest'ultimo i due fratelli iniziarono una guerra per disputarsi titolo e possedimenti. Papa Giovanni VIII si schier\u00f2 per Carlo il Calvo ma, al proseguire della lotta, il vescovo Giovanni fu chiamato a partecipare a un concilio voluto dal papa per dirimere la questione, dato che la Cristianit\u00e0 era sotto la minaccia dell'avanzata musulmana. Il concilio si tenne fra il 21 giugno e il 15 luglio 876 a Ponthion e si risolse a favore di Carlo il Calvo.\nDopo questi eventi Giovanni rimase probabilmente alcuni anni presso la sua sede di Arezzo.\nNell'899 \u00e8 citato fra i partecipanti ad un sinodo tenutosi a Roma, convocato dal papa Giovanni IX.\nSotto la cura di Giovanni la diocesi risent\u00ec positivamente del credito di cui il vescovo godeva presso il papa e l'imperatore e ottenne donazioni e riconoscimenti. Furono risolte anche alcune dispute di confine nei confronti della diocesi di Siena.\nGiovanni fu anche uomo di fede: viene tramandata una sua omelia \"De Assunptione Beatae Mariae\" che testimonia questo suo aspetto. Favor\u00ec, inoltre, la presenza nella diocesi dei monasteri benedettini. Fu fondato sotto il suo episcopato il Monastero di Santa Flora e Lucilla, in seguito alla traslazione delle reliquie delle sante da Ostia ad Arezzo, che sormontava l'omonima collina presso Arezzo."}
{"id": "322198", "revid": "1456895", "url": "https://it.wikipedia.org/wiki?curid=322198", "title": "Sasuke Uchiha", "text": " \u00e8 un personaggio immaginario della serie manga e anime \"Naruto\", scritto e disegnato dal mangaka Masashi Kishimoto.\n\u00c8 stato concepito per essere il migliore amico di Naruto Uzumaki, il protagonista della serie, possedendo numerose caratteristiche, sia fisiche che psicologiche, totalmente opposte a quest'ultimo. Diverse riviste specializzate hanno espresso critiche positive sul personaggio, altre invece lo vedono come lo stereotipo del \"rivale\" di questi, paragonabile a quello di molti altri sh\u014dnen.\nNonostante questo giudizio misto della critica, Sasuke \u00e8 un personaggio estremamente popolare tra i fan della serie: nelle classifiche della rivista giapponese \"Sh\u014dnen Jump\", dalla prima apparizione ad oggi, ha sempre occupato le prime quattro posizioni, raggiungendo il primo posto in pi\u00f9 occasioni.\nAll'inizio viene presentato come una figura positiva oltre che fondamentale nello sviluppo della trama; il giovane ninja fa parte del Team 7, ma al termine della prima parte del manga abbandona i propri compagni diventando un antieroe, consumato dall'odio e dalla sete di vendetta (questi sentimenti, di fatto, lo cambieranno totalmente, rendendolo irriconoscibile agli occhi di tutto il villaggio).\nIl personaggio.\nCreazione e sviluppo.\nDurante lo sviluppo iniziale di \"Naruto\", Kishimoto non aveva intenzione di creare Sasuke. Dopo aver discusso con il proprio editore sul futuro della serie, tuttavia, gli fu consigliato di creare una sorta di rivale per il protagonista del manga: l'autore lesse quindi una grande quantit\u00e0 di manga per raccogliere spunti su come poter creare una rivalit\u00e0 efficace, condensando infine le sue idee nella relazione tra Naruto e Sasuke. Kishimoto \u00e8 sempre stato attento a non rendere il personaggio troppo emotivo, in modo da poterlo contrastare efficacemente con Naruto. Con il modo di comportarsi da \"genio freddo\" del ragazzo, l'autore sent\u00ec di aver trovato un rivale ideale per Naruto.\nDisegnare Sasuke \u00e8 stato causa di un certo numero di problemi, rendendolo di fatto il personaggio pi\u00f9 difficile da creare. Siccome l'autore inizialmente non aveva idee sull'aspetto del viso, i primi schizzi mostrano un'eccessiva maturit\u00e0 per un personaggio coetaneo di Naruto. Una volta trovato un volto adatto, l'autore lavor\u00f2 sull'aspetto generale del personaggio. I primi disegni lo mostravano con un gran numero di collane e altri oggetti attorno a braccia e gambe, risultato dell'abitudine di Kishimoto di dare ai suoi personaggi il maggior numero di ornamenti possibili. Il disegnatore per\u00f2 si rese conto di non poter disegnare un personaggio cos\u00ec complesso su base settimanale e quindi semplific\u00f2 il progetto degli abiti fino ad un semplice contrasto cromatico con quelli di Naruto.\nNel raffigurare Sasuke l'autore commette spesso errori e imperfezioni, perdendo in alcuni casi l'aspetto giovanile del personaggio. I capelli, originariamente tenuti corti per risparmiare tempo, si sono progressivamente allungati nel corso della serie, aumentando l'ammontare di tempo necessario a disegnare il personaggio. A met\u00e0 della prima parte del manga Kishimoto disegn\u00f2 un nuovo vestito per Sasuke con varie cinture attorno a braccia e gambe; a causa del tempo necessario a disegnarle, il disegnatore ritorn\u00f2 ancora una volta al vestito originale. Nonostante la fatica nel disegnarlo, questo \u00e8 diventato il personaggio che l'autore ama di pi\u00f9 raffigurare.\nNel disegnare l'aspetto di Sasuke nella seconda serie, l'obiettivo era di renderlo un personaggio \"freddo\": per questo l'autore tent\u00f2 di dargli diversi stili di abbigliamento e tra i vari tentativi si nota una shimenawa intorno alla vita per preservare lo stile di vestiario di Orochimaru; altri tentativi includono un vestito a collo alto e un'uniforme militare per mostrare \"pulizia\". Alla fine l'autore opt\u00f2 per uno stile tradizionale giapponese.\nPersonalit\u00e0.\nQuando Sasuke viene inserito nel Team 7 assieme a Naruto e Sakura Haruno dimostra subito una notevole indifferenza verso i propri compagni, lasciando trasparire un forte senso di autonomia: Sasuke ritiene infatti che essi non possano aiutarlo in alcun modo nell'assassinio di Itachi, di cui comunque non parla esplicitamente all'inizio del manga. Questa prima impressione sui suoi compagni si riveler\u00e0 errata in quanto Sakura si rivela essere un'ottima fonte di informazioni e la competizione con Naruto lo aiuta a diventare pi\u00f9 forte. Sebbene mantenga un atteggiamento chiuso e freddo, la fiducia di Sasuke verso i compagni aumenta durante la prima parte del manga; il ragazzo si avvicina emotivamente ai suoi compagni e inizia a rischiare la propria vita per il loro bene, nonostante sia cosciente del fatto che con la sua morte non potrebbe pi\u00f9 vendicarsi di Itachi.\nNonostante Sasuke viva nel Villaggio della Foglia un periodo di felicit\u00e0, il giovane ninja mantiene sempre vivo il desiderio di affinare le proprie abilit\u00e0: durante la prima parte del manga si scontra con avversari sempre pi\u00f9 forti, come Haku e Gaara, scoprendo a poco a poco i propri punti deboli e imparando a neutralizzarli. Inizialmente soddisfatto dei propri miglioramenti, presto si accorge che Naruto migliora ad un ritmo molto pi\u00f9 alto del suo: questo, unito ad una sconfitta subita in pochissimo tempo da suo fratello Itachi durante una sua incursione al Villaggio, portano Sasuke a credere che il suo ritmo di miglioramento stia calando e, tentando di aumentare la propria forza, inizia a trattare i suoi amici come avversari per potere testare al meglio le proprie abilit\u00e0. Insoddisfatto a causa dei suoi scarsi progressi e credendo che l'unico in grado di farlo diventare abbastanza forte da uccidere Itachi sia Orochimaru, Sasuke fugge dal Villaggio della Foglia alla fine della prima parte dell'opera.\nInizialmente Sakura tenta di farlo rimanere al villaggio, ma invano; in seguito anche Naruto, in un disperato tentativo di fermarlo, cerca di frapporsi tra lui e Orochimaru e Sasuke, credendo che la scomparsa del suo migliore amico lo avrebbe reso pi\u00f9 forte, tenta di ucciderlo. Alla fine dello scontro, tuttavia, pur avendo la possibilit\u00e0 di uccidere l'amico, Sasuke si allontana dal campo di battaglia senza toccare il ragazzo proprio per non dover seguire le orme di Itachi, recandosi invece da Orochimaru.\nNei due anni e mezzo trascorsi con il ninja leggendario il desiderio di Sasuke di uccidere Itachi diventa la sua unica ragione di vita tanto da arrivare a dare il suo corpo ad Orochimaru se questo significasse uccidere suo fratello. Dopo aver compreso di essere ormai superiore al proprio maestro, Sasuke si ribella ad Orochimaru e lo sconfigge: questo \u00e8 il coronamento del cambiamento di Sasuke, ormai molto lontano dal personaggio dei primi capitoli e pronto a tutto pur di perseguire il suo scopo; nonostante questo, per\u00f2, egli mantiene ancora una propria etica, definendo \"disgustosi\" gli illeciti esperimenti del suo maestro e rifiutandosi di uccidere, almeno inizialmente, i nemici di cui \u00e8 pi\u00f9 forte e che riesce a sconfiggere. Dopo essere riuscito nel suo scopo di portare Itachi alla morte, venendo a conoscenza di come questi \u00e8 stato manipolato da Konoha, Sasuke diventa facile preda delle parole e della malvagit\u00e0 di Tobi, venendo totalmente accecato dalla follia, tanto da rivolgere il proprio odio contro il Villaggio della Foglia.\nDopo aver abbattuto i suoi nemici (tra cui Madara e Kaguya con l'ausilio del suo migliore amico) e aver intrattenuto un colloquio con Itachi, Sasuke decide di rendere onore al fratello divenendo Hokage; egli ha per\u00f2 una concezione di Hokage diversa da quella del migliore amico: di fatto egli desidera portare su di s\u00e9 l'odio di tutto il villaggio (proprio come suo fratello aveva fatto in precedenza) in modo da controllare il mondo dei ninja dalle tenebre.\nEssendo comunque la reincarnazione di Indra \u00e8 evidente il legame di amicizia fraterna e rivalit\u00e0 con il suo compagno di squadra Naruto (come successe a Hashirama e Madara) e infatti, sin dall'inizio della storia, entrambi sono sempre stati portati ad aiutarsi come buoni fratelli ma anche a misurarsi l'uno con l'altro per aumentare le loro abilit\u00e0 come se questo desse loro una grande gioia e senso di soddisfazione.\nStoria.\nSasuke \u00e8 un membro del Clan Uchiha, figlio di Fugaku e Mikoto e fratello minore di Itachi.\nFin da piccolo dimostra grandi capacit\u00e0, ma nonostante questo cresce all'ombra dell'impareggiabile talento del fratello, che comunque \u00e8 sempre stato l'unico a riconoscere la sua bravura. Sasuke, in un primo momento, ammira molto Itachi ma allo stesso tempo \u00e8 invidioso delle sue abilit\u00e0, considerate uniche all'interno del clan: quando Itachi inizia ad allontanarsi dagli Uchiha, Sasuke riesce ad ottenere i primi riconoscimenti del padre, il quale gli insegna la Tecnica della Palla di Fuoco Suprema.\nUna notte, tornato dall'accademia, Sasuke scopre l'assassinio dei suoi genitori e dell'intero clan da parte di Itachi: questi gli dice di non averlo mai amato e, prima di fuggire dal Villaggio della Foglia, lo incoraggia affinch\u00e9 divenga pi\u00f9 forte e possa sfidarlo ad armi pari. Da quel momento Sasuke avr\u00e0 come unica ragione di vita il solo desiderio di uccidere Itachi e di vendicare il clan, inconsapevole delle verit\u00e0 che aveva portato Itachi a compiere quel gesto.\nConclusa in modo brillante l'accademia ninja ed essere stato promosso genin, Sasuke entra a far parte del squadra 7, capitanato da Kakashi Hatake, insieme a Naruto e Sakura. In occasione della prima missione nel Paese delle Onde dimostra immediatamente le sue doti eccezionali, tenendo testa a due Chunin del Villaggio della Nebbia inviati ad uccidere Tazuna, il costruttore di ponti che il suo team aveva l'incarico di proteggere e riesce a battersi alla pari con Haku attivando per la prima volta lo Sharingan fino a quando si sacrifica per proteggere Naruto, venendo apparentemente ucciso.\nTornato al Villaggio Sasuke partecipa con la sua squadra agli esami di selezione dei Chunin venendo preso di mira da Orochimaru che, desideroso di impossessarsi del suo corpo e dello Sharingan, lo marchia con il Segno maledetto. Durante gli scontri successivi Sasuke affronta Yoroi Akado e, in seguito, Gaara, ma lo scontro con quest'ultimo verr\u00e0 interrotto per poi continuare in maniera non ufficiale; il ninja della Sabbia sar\u00e0 successivamente sconfitto da Naruto, accorso in aiuto del compagno.\nDopo l'attacco al Villaggio della Foglia, Sasuke scopre che Itachi \u00e8 tornato al Villaggio e, desideroso di vendetta, si reca da lui per ucciderlo. Nonostante i suoi miglioramenti Sasuke viene facilmente sconfitto e umiliato dal fratello, il quale non lo reputa abbastanza forte per ucciderlo a causa del fatto che non lo odia abbastanza.\nSasuke, umiliato dalla cocente sconfitta nello scontro che attendeva da tutta la vita e dai progressi continui di Naruto, arriva cos\u00ec a capire di dover fare una scelta ben precisa per riuscire ad affrontare Itachi al meglio e aumentare la sua forza: allontanarsi da tutte le persone con le quali, fino a quel momento, aveva instaurato un legame poich\u00e9 quel tipo di sentimenti avrebbero ostacolato l'altro sentimento presente nel suo cuore, ovvero l'odio nei confronti del fratello, rischiando di non diventare abbastanza forte da poter portare a termine la vendetta per il suo clan.\nPi\u00f9 avanti confesser\u00e0 questa cosa anche a Naruto, durante il loro scontro alla Valle dell'Epilogo, in cui spiegher\u00e0 a questo che \u00e8 a causa dei legami che si soffre, ma lui, non avendo avuto una famiglia o dei fratelli, non pu\u00f2 capire cosa realmente significhi perdere per sempre quei legami. Naruto ammette di non sapere cosa si possa provare ma che Sasuke per lui \u00e8 come un fratello, essendo uno dei suoi primi legami, ed \u00e8 per questo che non ha intenzione di perderlo e di lasciarlo andare da Orochimaru. Sasuke dice a Naruto che tuttavia quest'ultimo, come lui, sa cosa voglia dire essere solo e che questo porta le persone ad essere forti; per questo motivo se fosse riuscito a spezzare il legame anche con lui, il suo migliore amico, diventerebbe ancora pi\u00f9 forte, oltre al fatto che fu Itachi a dirgli che, per arrivare ad ottenere il suo potere, avrebbe dovuto uccidere proprio il suo migliore amico.\nPensando dunque che quella sia la strada giusta per concentrarsi sul suo obiettivo, Sasuke decide di unirsi ad Orochimaru per diventare abbastanza potente da poter sconfiggere Itachi. Durante la sua fuga dal Villaggio viene fermato da Sakura la quale, innamorata da sempre di lui, decide di confessargli il suo amore, sperando di farlo rimanere; Sasuke per\u00f2, dopo averla ringraziata, tramortisce la ragazza, cos\u00ec da impedirle di seguirlo, posandola su una panchina. Si unisce quindi al Quartetto del Suono, che gli fa dono del secondo livello del Segno maledetto, ma durante il viaggio incontra Naruto, che arriva li per fermarlo. Nello scontro che segue riesce a prevalere sull'amico decidendo per\u00f2 di non ucciderlo, anche per non agire cos\u00ec come suo fratello gli aveva detto, scegliendo di ottenere il potere a modo suo.\nSasuke, dopo essere stato duramente allenato per circa tre anni da Orochimaru, verr\u00e0 trovato dal team 7 (formato da Yamato, Naruto, Sai e Sakura) che lo affronter\u00e0 per riportarlo alla foglia, ma nella lotta che ne segue Sasuke dimostra una netta superiorit\u00e0; il combattimento avr\u00e0 termine quando Kabuto e Orochimaru convincono Sasuke a lasciar perdere. In seguito Sasuke approfitta del rigetto di Orochimaru per ucciderlo (in verit\u00e0 Itachi, durante lo scontro con il fratello, utilizzando la spada Totsuka, uccider\u00e0 Orochimaru, sigillandolo in un'illusione eterna) e formare un nuovo team, formato da Suigetsu Hozuki, Karin Uzumaki e Jugo, il cui scopo \u00e8 l'uccisione di suo fratello maggiore. Durante la ricerca di Itachi, Sasuke \u00e8 costretto a confrontarsi con Deidara, vincendolo solo grazie al sacrificio di Manda. Dopo questa battaglia Itachi d\u00e0 appuntamento al fratello al covo degli Uchiha per risolvere i conti e qui si compie la durissima battaglia fratricida. Durante lo scontro Sasuke \u00e8 molto vicino alla morte ma infine sar\u00e0 Itachi a soccombere stroncato dalla malattia di cui soffriva. Al termine dello scontro e privo di sensi viene portato via da Tobi che gli rivela la verit\u00e0 sul fratello: egli fu commissionato dai consiglieri Danzo Shimura, Homura Mitokado e Koharu Utatane (nonostante i tentativi di mediazione del Terzo Hokage) di uccidere il suo intero clan pronto a mettere in atto un colpo di Stato contro la foglia dando inizio ad una guerra civile. Appresa la verit\u00e0 sul sacrificio del fratello e sulla via di disonore e solitudine che aveva intrapreso pur di salvare il villaggio Sasuke decide di distruggere la Foglia e, dopo aver ribattezzato il suo team in Falco, si unisce all'Organizzazione Alba.\nDopo lo scontro con Killer Bee, forza portante del Bue ad Otto Code, Sasuke parte per il villaggio, ma viene bloccato da Tobi che lo informa della distruzione della Foglia da parte di Pain e della nomina di Danzo come Sesto Hokage; Decide quindi di recarsi al summit dei Kage nel Paese del Ferro per vendicarsi contro Danzo, uno dei responsabili dello sterminio del suo clan. Qui, accompagnato dal resto del Team Taka, affronta il Raikage A, il Kazekage Gaara la Mizukage Mei Terumi, lo Tsuchikage Onoki venendo salvato da Tobi che ha intenzione di parlare ai Kage.\nNonostante la sua fuga Danzo viene rintracciato da Tobi che porta Sasuke sul luogo. Dopo un durissimo scontro, Sasuke riesce ad uccidere Danzo, ma viene a breve raggiunto dal Team 7 con cui Sasuke ingaggia un breve combattimento. A causa dell'uso del suo Sharingan Ipnotico la vista di Sasuke \u00e8 di molto deteriorata e all'arrivo in uno dei covi di Alba chiede a Tobi che gli vengano trapiantati gli occhi di Itachi. Dopo aver subito il trapianto Sasuke resta nel covo sorvegliato dallo Zetsu bianco.\nAl termine del periodo di convalescenza, Sasuke uccide lo Zetsu bianco originale per testare i suoi nuovi poteri. Si allontana quindi dal covo, ma \u00e8 presto raggiunto da alcune copie di Zetsu da cui apprende della guerra in corso. Dopo averle uccise, Sasuke \u00e8 deciso ad affrontare Naruto e a compiere la sua vendetta ma, durante il suo avvicinamento al conflitto, incontra il fratello maggiore Itachi, che dopo essere stato riportato in vita da Kabuto ed essersi liberato del suo controllo si sta dirigendo proprio da quest'ultimo. Sasuke segue quindi il fratello ritrovandosi a combattere al suo fianco contro Kabuto Yakushi. I due fratelli sconfiggono Kabuto, riuscendo a fermare la Tecnica della Resurrezione. Prima di scomparire del tutto, Itachi mostra la verit\u00e0 a Sasuke, ovvero ci\u00f2 che ha portato allo sterminio del clan Uchiha; grazie al fratello, Sasuke capisce di non doversi far manipolare da nessuno.\nNel frattempo arrivano Suigetsu e Jugo, che gli portano la pergamena da loro trovata; dopo averla letta, Sasuke resuscita Orochimaru, poich\u00e9 secondo lui \u00e8 l'unico che pu\u00f2 fare ci\u00f2 che c'\u00e8 scritto sulla pergamena, (spezzare il Sigillo del Diavolo) tramite la carne di Kabuto e il chakra del segno maledetto di Anko. I quattro precedenti Hokage vengono resuscitati da Orochimaru per dare la possibilit\u00e0 a Sasuke di riuscire a prendere una decisione sul suo futuro. Dopo essere venuto a conoscenza della storia di Hashirama e Madara, Sasuke decide di aiutare il villaggio nella Quarta Grande Guerra Ninja. Giunto quindi sul campo di battaglia, Sasuke dichiara apertamente di voler diventare Hokage, per poter cambiare il villaggio ed evitare cos\u00ec che la situazione in cui si trovano tutti loro, si ripeta in futuro. Subito il Team 7 si appresta ad affrontare il Decacoda. Sasuke e Naruto si concentrano da soli nello scontro verso Obito Uchiha, ormai divenuto forza portante della Decacoda. Nel momento in cui Obito viene sconfitto, Sasuke incontra Hashirama paralizzato che gli consegna una tecnica in grado di bloccare il chakra eremitico di Madara. Quando tenta di attaccare Madara viene trafitto dalla sua stessa spada nelle mani di Madara. Mentre \u00e8 in uno stato tra la vita e la morte incontra nella sua mente l'Eremita delle Sei Vie, Hagoromo (che sta parlando contemporaneamente a Naruto nella sua mente) con cui ha una conversazione in cui gli spiega molte cose tra cui l'origine del chakra e delle arti ninja, dei suoi figli (Indra e Ashura) e la guerra eterna tra di loro ma la cosa pi\u00f9 rilevante \u00e8 che gli dice di essere la reincarnazione di Indra, il figlio maggiore, mentre Naruto \u00e8 la reincarnazione di Ashura. Dopo aver finito la conversazione Hagoromo d\u00e0 a Sasuke il potere yin cioe il rinnegan mentre a Naruto d\u00e0 il potere yang ovvero la modalit\u00e0 eremita delle sei vie.\nDopo essere tornato nel mondo dei vivi combatte al fianco di Naruto contro Madara che ha assorbito, nel frattempo, il potere del Decacoda. In seguito Madara attiva lo Tsukuyomi infinito, intrappolando tutto il mondo in illusione, ma il Team 7 riesce a salvarsi grazie al susanoo perfetto di Sasuke. Obito controllato dallo Zetsu Nero attacca poi Madara alle spalle, il quale rivela di avergli fatto credere di proposito di essere stato creato da lui, ma in realt\u00e0 \u00e8 la volont\u00e0 della principessa Kaguya Ootsutsuki, madre dell'Eremita e vera orchestratrice del piano. In seguito Zetsu Nero racconta a Naruto e a Sasuke la sua storia, rivelando di aver cambiato le iscrizioni sulla stele degli Ucicha cos\u00ec da usarli a loro insaputa per far risorgere sua madre. Dopo un duro combattimento Naruto e Sasuke riescono a sconfiggere e a sigillare Kaguya con l'aiuto di Kakashi e Sakura. Subito dopo lo scontro per\u00f2 Sasuke rivela di aver intenzione di uccidere i cinque Kage e sigillare i nove cercoteri, essendo intenzionato a rivoluzionare l'intero mondo ninja per annientare l'oscurit\u00e0 dai villaggi ninja, oscurit\u00e0 che ha condotto alla morte gli Uchiha e suo fratello. \nNella Valle dell'Epilogo, Sasuke e Naruto ingaggiano cos\u00ec loro combattimento finale, che terminer\u00e0 con un pareggio e la perdita di un braccio per entrambi. Stremati e ormai senza pi\u00f9 neanche la forza di rialzarsi, alla fine, Sasuke ammette la sua sconfitta e decide di ritornare assieme a Naruto e gli altri al Villaggio della Foglia, dove Kakashi (divenuto Hokage) su richiesta di Naruto lo assolve dai precedenti crimini. Decide quindi di ripartire per seguire un percorso di redenzione, nonostante Sakura lo informi che Tsunade sta mettendo a punto un braccio nuovo per lui e Naruto ottenuto dalle cellule di Hahirama, tuttavia promette a Sakura di tornare. Uscito dal villaggio Sasuke incontra Naruto che gli consegna il vecchio coprifronte, segno che questa volta non sta lasciando il villaggio per abbandonarlo, ma sta partendo come un ninja di Konoha.\nAlcuni anni dopo la fine della guerra Sasuke sposa Sakura, da cui ha una figlia, Sarada Uchiha. Nell'ultimo capitolo del manga Sasuke non \u00e8 per\u00f2 presente al villaggio; egli viene visto viaggiare in una foresta, mentre a Konoha Naruto presenzia al summit dei Kage. Nel sequel Boruto Sasuke compie spesso missioni segrete fuori del villaggio e diventa il maestro di Boruto, figlio di Naruto. Il suo carattere resta scostante ed apparentemente anaffettivo, nonostante i sentimenti di affetto della sua nuova famiglia.\nCapacit\u00e0 ninja.\nSin dalla prima infanzia Sasuke viene definito un genio dai membri dello stesso clan Uchiha e successivamente anche dal suo maestro Kakashi, tanto che risulter\u00e0 il migliore del suo corso all'accademia ninja. Sasuke sviluppa in modo ossessivo le sue abilit\u00e0 inizialmente per ottenere la forza necessaria per uccidere suo fratello Itachi e in seguito per vendicarlo: a tal fine risulteranno fondamentali non solo gli insegnamenti di Kakashi e Orochimaru ma anche la rivalit\u00e0 con Naruto.\nDimostra fin da subito una grande abilit\u00e0 nelle arti marziali, tanto da costringere Kakashi a usare entrambe le mani durante il test dei campanelli, e in seguito, prima di prendere parte all'esame per diventare Chunin, riesce a migliorare ulteriormente copiando lo stile di Rock Lee. \u00c8 dotato di una velocit\u00e0 sovrumana, di riflessi incredibili e di una resistenza straordinaria, tanto da poter sostenere con esito vittorioso lunghe battaglie contro avversari molto potenti (come Itachi e Danzo) e anche dopo averne gi\u00e0 sostenute di estenuanti (come contro Kakashi e Naruto). Vanta inoltre un'abilit\u00e0 eccezionale nell'uso di ogni arma ninja come i kunai, gli shuriken (che utilizza in maniera magistrale anche quando legati assieme dal filo ninja) e la sua spada Kusanagi, nella quale pu\u00f2 anche infondere il suo chakra.\nNella prima parte del manga viene marchiato da Orochimaru con il Segno maledetto del Cielo, che ne migliora le capacit\u00e0 a scapito della sempre maggiore influenza su di lui del chakra del ninja leggendario, e dopo la fuga da Konoha il Quartetto del Suono gli consente di utilizzare il secondo livello di esso: quando Sasuke sfrutta questa versione del Marchio la sua pelle diventa grigio scuro, la sclera di entrambi gli occhi diventa di colore nero, i capelli crescono facendosi pi\u00f9 folti e assumendo una colorazione pi\u00f9 chiara e dal dorso si dispiegano due ali a forma di mani. Dopo la sanguinosa battaglia con Itachi Sasuke perde il Segno maledetto ma rimane compatibile con esso, come dimostra in varie occasioni quando viene salvato grazie a questo potere da Jugo. Sempre grazie all'addestramento con Orochimaru Sasuke ottiene l'immunit\u00e0 ai veleni e impara tutte le tecniche di quest'ultimo legate all'uso dei serpenti, ma in seguito allo scontro con Itachi le perde e infatti la sua Tecnica del Richiamo passa da questi ai falchi.\nPossiede una notevole abilit\u00e0 anche nell'uso delle arti illusorie, sebbene non al livello del fratello: con lo Sharingan di base riesce a salvarsi dalla Luna Insaguinata di Itachi ed \u00e8 stato in grado di dialogare con la Volpe nella mente di Naruto e assoggettare al suo volere il re dei serpenti Manda. Con lo Sharingan Ipnotico \u00e8 stato capace di immobilizzare Killer Bee, alcuni samurai e Shi, nonch\u00e9 creare un'illusione simile alla Luna Insaguinata del fratello, con cui ha distratto Danzo. Dopo aver ottenuto il Rinnegan l'abilit\u00e0 di Sasuke nell'uso delle Arti Illusorie aumenta a tal punto da assoggettare con un solo sguardo tutti e nove i cercoteri.\nCome tutti gli Uchiha presenta una predisposizione naturale per il chakra di tipo Fuoco, imparando a soli sette anni la tecnica della Palla di fuoco suprema, e in seguito apprende anche come utilizzare il chakra di tipo Fulmine, imparando da Kakashi il Mille Falchi e creandone numerose varianti.\nLo Sharingan.\nSasuke risveglia il proprio Sharingan all'et\u00e0 di sette anni, con una tomoe per occhio, dopo aver visto suo fratello Itachi assassinare i suoi genitori e tutto il clan; a causa del trauma, tuttavia, all'inizio del manga non \u00e8 in grado di attivarlo n\u00e9 ricorda di averlo fatto.\nLa prima vera attivazione dello Sharingan avviene durante lo scontro con Haku, presentando due tomoe nell'occhio destro e una nel sinistro: da allora Sasuke migliora costantemente la sua abilit\u00e0 oculare ottenendo due tomoe per occhio durante la prova dell'esame Chunin nella Foresta della Morte e tre in entrambi durante lo scontro con Naruto nella Valle della Fine che pone termine alla prima parte della storia. La sua padronanza nell'uso della abilit\u00e0 innata degli Uchiha migliora enormemente grazie all'allenamento con Orochimaru, tanto che quando penetra nella mente di Naruto per parlare con la Volpe questa asserisce che i suoi occhi emanano un chakra anche pi\u00f9 sinistro di quello di Madara Uchiha sebbene Sasuke non avesse ancora attivato lo Sharingan Ipnotico.\nDopo aver scoperto la verit\u00e0 su Itachi Sasuke risveglia lo Sharingan ipnotico, che \u00e8 dotato di tre potentissime tecniche:\nLo smodato utilizzo dello Sharingan Ipnotico, tuttavia, riduce Sasuke alla quasi totale cecit\u00e0, pertanto, dopo lo scontro con Danzo e il breve confronto con i suoi ex compagni del Team 7, il giovane Uchiha chiede a Tobi di trapiantargli gli occhi di Itachi in modo da ottenere lo Sharingan Ipnotico Eterno: il nuovo occhio si presenta come una sovrapposizione delle pupille dei due fratelli e dona a Sasuke un controllo e un potere ancora maggiori.\nIl Rinnegan.\nDurante la Quarta Guerra Ninja, dopo aver ottenuto una parte del potere dell'Eremita delle Sei Vie, Sasuke acquisisce nell'occhio sinistro il potere Yin e il Rinnegan, caratterizzato dalla presenza di sei tomoe come quello di Hagoromo. Con esso Sasuke ottiene l'abilit\u00e0 di poter toccare i ricevitori di chakra di Madara senza risentirne, di scorgere gli obiettivi situati nel Limbo e tre nuove tecniche: una di teletrasporto chiamata Amenotejikara, il Chibaku Tensei, il Bansho Tenin e tutte le tecniche peculiari del Rinnegan; sempre grazie a questo nuovo potere il suo Susano'o diventa impenetrabile allo Tsukuyomi Infinito. L'utilizzo di questo nuovo occhio appare comunque pi\u00f9 faticoso rispetto a quello dello Sharingan: tra un utilizzo e l'altro, infatti, Sasuke necessita di qualche minuto per ricaricarne il potere. Grazie al Rinnengan, Sasuke riesce ad utilizzare il Mondo Divino (o Mondo dei Deva) per sigillare contemporaneamente con il Chibaku Tensei i nove Cercoteri e il Mondo dei Preta per assorbire il chakra di Naruto con il semplice contatto; il potere Yin pu\u00f2 inoltre generare alcune Arti Illusorie tali da controllare tutti e nove i Cercoteri in una sola volta e l'Uchiha ha anche dato prova di poter usare l'arte oculare per convogliare i chakra di tutti e nove i Demoni all'interno del proprio Susano'o con un solo sguardo: in questo stato (in cui peraltro il Susano'o di Sasuke raggiunge una forma ancora diversa da quella precedente) egli pu\u00f2 utilizzare il colpo pi\u00f9 potente a sua disposizione, la Freccia di Indra, con cui riesce a contrastare due delle tecniche pi\u00f9 potenti di Naruto contemporaneamente. Sempre grazie al potere di Hagoromo, Sasuke diviene capace di lanciare assieme a Naruto una tecnica di sigillo potente abbastanza da relegarvi per sempre Kaguya.\nApparizioni in altri media.\nIn quanto uno dei personaggi principali della serie, Sasuke appare in quasi tutti i film basati sul mondo di Naruto, normalmente come co-protagonista o antagonista e spesso in missione con il Team 7 oppure al servizio di Orochimaru. Il secondo film di Naruto: Shipp\u016bden segna la prima apparizione di Sasuke con l'aspetto che ha nella seconda parte del manga. Appare anche in quasi tutti gli OAV prodotti per la serie.\nSasuke \u00e8 anche un personaggio giocabile in tutti i videogiochi ispirati alla serie. In alcuni di questi \u00e8 possibile sbloccare e utilizzare la modalit\u00e0 in cui utilizza la forza del segno maledetto di primo e secondo livello. Naruto Shippuden: Gekitou Ninja Taisen EX segna la prima apparizione di Sasuke con l'aspetto che ha nella seconda parte. Appare anche in alcuni spin-off in cui sono presenti altri personaggi di altri manga. Questi videogiochi includono \"Battle Stadium D.O.N\", \"Jump Super Stars\", \"Jump Ultimate Stars\", \"J-Stars Victory Vs\" e \"Jump Force\".\nIl personaggio inoltre \u00e8 protagonista di un manga spin-off della serie Naruto che \u00e8 intitolato \"Uchiha Sasuke no Sharingan Den\".\nPronuncia del nome.\nIl nome del personaggio in lingua originale \u00e8 pronunciato (\"Sask\u00e9\"), questo perch\u00e9 l'accentazione \u00e8 quasi inesistente in giapponese, quindi non ci si sofferma su nessuna vocale e la \"u\" viene detta talmente sottilmente che non si sente. Al contrario in lingua italiana, nella quale ogni parola ha un proprio accento, \u00e8 stato adattato come (\"Sas\u00f9ke\")."}
{"id": "322199", "revid": "767487", "url": "https://it.wikipedia.org/wiki?curid=322199", "title": "America (gruppo musicale)", "text": "Gli America sono un gruppo musicale anglo-statunitense caratterizzato da un rock leggero e vicino al sound della West Coast, molto popolari agli inizi degli anni settanta e degli anni ottanta soprattutto per alcuni successi quali \"A Horse with No Name\" che raggiunge la prima posizione nella Billboard Hot 100 per tre settimane, \"Sister Golden Hair\" del 1975 che arriva prima nella Billboard Hot 100, \"Survival\" e \"You Can Do Magic\", ma soprattutto la pi\u00f9 apprezzata \"Ventura Highway\" che gli ha fatto guadagnare l'ottavo posto nella Billboard Top 40 Pop Charts per le prime nove settimane dalla data di uscita.\nStoria.\nFigli di padri statunitensi, facenti parte di personale militare di stanza nella base USAF londinese di West Ruislip in Regno Unito, e madri britanniche, i tre futuri \"America\" si incontrarono a Londra a met\u00e0 degli anni sessanta, dove studiavano alla \"London Central High School\" di Bushey e militavano in due diverse band della scuola stessa.\nIn seguito, i tre decisero di formare un complesso rock dal nome \"America\". Le prime esibizioni del terzetto si svolgono in svariati pub dell'area londinese, con una sortita prestigiosa alla celeberrima \"Roundhouse\", dove i Pink Floyd avevano tenuto i loro primi concerti.\nIl loro primo LP fu registrato ai Trident Studios e ai Morgan Studios di Londra e prodotto da Ian \"Sammy\" Samwell, che era noto per i successi che aveva scritto per Cliff Richard, con l'assistenza di Jeff Dexter.\nL'album era stato inizialmente pubblicato soltanto in Europa con un successo non esaltante, ma senza il brano di successo \"A Horse with No Name\". Samwell aiut\u00f2 il gruppo ad inciderlo e convinse la casa discografica Warner Brothers a pubblicare la nuova canzone su un EP che ottenne grande successo e vasta popolarit\u00e0 sia negli Stati Uniti sia in Europa.\nL'album \"America\" fu pubblicato di nuovo con \"A Horse with No Name\" e rapidamente ottenne il disco di platino insieme agli altri pezzi di successo \"I Need You\", \"Sandman\" e \"Riverside\". Il loro secondo album, chiamato appunto \"Homecoming\", vide il gruppo fare ritorno negli Stati Uniti per le registrazioni. La canzone pi\u00f9 famosa era \"Ventura Highway\".\nIl quarto album del gruppo, \"Holiday\", fu realizzato con George Martin, che era stato in precedenza produttore per i Beatles e che lavorer\u00e0 col trio anglo-statunitense fino al 1979. L'album successivo, \"Hearts\", conteneva \"Sister Golden Hair\" e \"Daisy Jane\".\nDan Peek lasci\u00f2 il gruppo dopo l'incisione di \"Harbor\" nel 1977. Nel 1979 all'apice della loro carriera si esibiscono in un Central Park di New York \"sold out\" in una esibizione sponsorizzata dalla bevanda Dr Pepper. Per l'occasione verr\u00e0 girato un documentario.\nIl duo restante produsse molti altri album e un successo radiofonico, \"You Can Do Magic\", che raggiunse l'8\u00aa posizione nella classifica pop statunitense nel 1982. L'ultimo successo nella top-40 hit \u00e8 stato \"The Border\", che ha raggiunto la 33\u00aa posizione l'anno successivo.\nGli America hanno proseguito con un costante lavoro dal vivo e sporadiche incisioni dopo il loro distacco dalla casa discografica Capitol Records a met\u00e0 degli anni ottanta. Nel 1990, quando la manifestazione ancora prevedeva la doppia interpretazione dei pezzi in gara in italiano e in versione internazionale, hanno partecipato al Festival di Sanremo proponendo la canzone \"Last Two to Dance\", versione inglese della canzone di Sandro Giacobbe \"Io vorrei\". Beckley ha pubblicato nel 1999 da solista l'album \"Van Go Gan\".\nNella sua carriera dopo aver abbandonato gli America, Dan Peek si \u00e8 convertito al cristianesimo e ha pubblicato alcuni album di successo su pezzi di musica religiosa contemporanea. La sua autobiografia \"An American Band\" racconta il periodo di maggior successo degli America e sul suo cammino spirituale.\nDan Peek \u00e8 morto nel sonno nella sua casa in Missouri, nel luglio del 2011, all'et\u00e0 di sessant'anni.\nIl programma relativo ai concerti del gruppo \u00e8 visibile sul sito ufficiale del gruppo.\nCon la pubblicazione del sedicesimo album in studio \"Here and Now\" del 2007, la band allega un disco di loro successi registrati dal vivo, in modo da far conoscere il loro sound ad un pubblico giovane e per catturare l'energia delle canzoni prodotte sul palco. Nel 2008 viene pubblicato un live del concerto di Wildwood Springs, tenuto nel 2007 nello stato del Missouri. Nel 2011 il duo torna in studio e viene pubblicato \"Back Pages\", contenente dodici cover di canzoni che hanno influenzato il gruppo, da Dylan agli Zombies.\nNel 2019 in occasione del cinquantesimo anniversario dalla fondazione della band tornano ad effettuare un tour mondiale e pubblicano la raccolta America 50Th Anniversary: The Collection."}
{"id": "322200", "revid": "33689", "url": "https://it.wikipedia.org/wiki?curid=322200", "title": "Personaggi di Doom", "text": "Questa lista dei personaggi di Doom fornisce un elenco descrittivo in ordine alfabetico dei personaggi e dei nemici presenti nei videogiochi della serie \"Doom\", quali \"Doom\" e \"The Ultimate Doom\", ', \"Final Doom\", \"Doom 3\", con la sua espansione ', ed il pi\u00f9 recente reboot.\nUomini.\nDoomguy/Doom Slayer.\nDoomguy \u00e8 il nome con cui solitamente viene indicato il personaggio controllato dal giocatore, vale a dire il protagonista della serie dei giochi dal primo a Final e poi nel ritorno nel reboot. Il background del personaggio \u00e8 molto limitato: il manuale di \"Doom\" lo presenta come un soldato del corpo dei Marine, inviato su Marte come punizione per aver aggredito un superiore. Il personaggio guadagna un nome solamente nei romanzi ispirati alla serie: nella prima quadrilogia il suo nome \u00e8 Flynn Taggart. Nel reboot il Doomguy viene chiamato Doom Slayer e, a differenza dei precedenti giochi, non viene rivelato molto sulla sua identit\u00e0, tranne che abbia combattuto molte battaglie contro i demoni per poi venire sigillato da questi in un sarcofago, recuperato dallo scienziato della UAC Samuel Hayden in una spedizione. Verr\u00e0 risvegliato dallo stesso Hayden per contrastare la dottoressa Olivia Pierce nel portare i demoni su Marte.\nDoom Marine.\nIl protagonista di Doom 3. \u00c8 un caporale dei marine che salv\u00f2 Marte dai demoni grazie al Cubo delle Anime. Recentemente \u00e8 apparso in Quake Champions, il che indicherebbe che coesiste con Doomguy.\nElizabeth McNeil.\nLa dottoressa Elizabeth McNeil \u00e8 un personaggio che viene solo nominato in \"Doom 3\" ed \u00e8 la persona che ha avvertito i vertici della UAC circa gli incidenti verificatisi su Marte e la condotta anomala di Betruger. Compare successivamente in \"Doom 3: Resurrection of Evil\", come coordinatrice della squadra scientifica che sta indagando su un misterioso segnale emanato da una zona di Marte.\nElliot Swann.\nIl consigliere Elliot Swann \u00e8 un personaggio introdotto in \"Doom 3\". Swann viene inviato su Marte dalla UAC per controllare l'andamento delle ricerche di Betruger, a seguito di lamentele circa la condotta dello scienziato e dei numerosi incidenti verificatisi alla base marziana. Ferito in un attacco da alcuni demoni, viene dichiarato deceduto quando i Marine giunti su Marte al termine del gioco ne individuano i resti.\nDottor Cloud.\nIl dottor Cloud \u00e8 un personaggio minore di \"Doom 3: Resurrection of Evil\", uno scienziato collega della dottoressa McNeil.\nJack Campbell.\nJack Campbell, anch'egli introdotto in \"Doom 3\" \u00e8 un marine veterano, di mezza et\u00e0 con capelli rasati corti, giunto su Marte assieme a Swann come sua guardia del corpo. Sebbene armato con un temibile BFG 9000, Campbell viene ucciso dai demoni, riuscendo ad avvertire Doomguy con le sue ultime parole che i demoni hanno sottratto la sua arma.\nMalcolm Betruger.\nIl Dottor Malcolm Betruger fa la sua prima apparizione in \"Doom 3\" ed \u00e8 lo scienziato a capo delle ricerche sul teletrasporto nella base UAC di Marte. Sospettato da Elliot Swann di essere coinvolto in qualche losco piano, a causa dei numerosi incidenti verificatisi nella base, Betruger si rivela essere posseduto dalle forze demoniache ed intento ad attuare un piano di invasione da parte dei demoni. Compare anche in \"Resurrection of Evil\" sotto forma demoniaca.\nOlivia Pierce.\nLa dottoressa Olivia Pierce \u00e8 la principale antagonista del \"reboot\", il cui ruolo sembra essere simile a quello di Malcom Betruger di \"Doom 3\". Insieme al Dr. Samuel Hayden della UAC \u00e8 responsabile dello studio per l'inferno per far progredire la civilt\u00e0 umana. In seguito, Olivia viene contattata da un potente demone, il quale le propone un patto, in cambio la dottoressa avrebbe dato dei miglioramenti cibernetici ai demoni. Tuttavia, non \u00e8 in grado di controllare la loro energia, denominata energia Argent, cos\u00ec cerca di portare il loro mondo in questo. Quando il Dr. Hayden recuper\u00f2 il sarcofago in cui era custodito il marine, un uccisore di demoni diventato una leggenda tra loro, Olivia viene avvertita dal suo signore, e lei gli promette di sorvegliarlo. Quando inizia l'invasione demoniaca su Marte, Olivia cerca di aprire un portale per l'inferno indirizzando tutta l'energia Argent verso la Torre Argent e prendendo un accumulatore. In cima alla torre, prima che il marine la fermi, Olivia libera l'accumulatore e si lancia nel raggio di energia Argent, aprendo il portale. Dopo molto tempo in cui non si hanno pi\u00f9 sue notizie, il marine la ritrova nel Pozzo, gravemente indebolita. Olivia capisce di essere stata ingannata, e in quel momento le forze demoniache dell'inferno la colpiscono con un fulmine cremisi, risucchiandola in una gigantesca runa e trasformandola nell'Aranea Imperatrix.\nSamuel Hayden.\nSamuel Hayden \u00e8 un personaggio della serie di Doom. Nei romanzi ispirati a \"Doom 3\" \u00e8 un generale e comandante del presidio della UAC su Marte, il quale avverte Elliot Swann e Jack Campbell che Betruger non permetter\u00e0 che i suoi progetti vengano sospesi. Nel \"reboot\" \u00e8 il presidente della UAC su Marte, con il ruolo di un personaggio di supporto durante il gioco. Nato da una potente famiglia, Hayden \u00e8 un intellettuale molto prodigioso e filantropo. Assunto dalla UAC, subito dopo la scoperta dell'energia Argent su Marte ha assunto la direzione della compagnia. Dopo che la Torre Argent viene costruita, ad Hayden viene diagnosticato un tumore incurabile al cervello con pochi mesi di vita. Per salvarsi, Hayden trasferisce le parti sane del suo cervello in un corpo meccanico alto 3 metri. Nel suo nuovo corpo, Hayden guida la prima spedizione umana nell'inferno, dove scopre un sarcofago con dentro un marine, rinchiuso dai demoni dopo infinite battaglie. Hayden tiene personalmente sotto osservazione il sarcofago, lontano dalla collega Olivia Pierce, il cui rapporto \u00e8 andato progressivamente deteriorato a causa della sua squilibrata ossessione religiosa per l'inferno. Dopo che Pierce cerca di aprire le porte dell'inferno, Hayden risveglia il marine, cercando di convincerlo di assisterlo, sostenendo di assumersi la piena responsabilit\u00e0 per l'invasione demoniaca; il marine, tuttavia, decide di disattivare la Torre Argent distruggendo i filtri che trasformano l'energia demoniaca in energia Argent, venendo criticato da Samuel in quanto con essa sono riusciti a risolvere vari crisi energetiche; tuttavia, Hayden capisce il suo modo di pensare e continua a supportarlo. Alla fine, Hayden tradisce il marine prendendo il Crogiolo per continuare a sfruttare le risorse dell'inferno per il bene del progresso dell'umanit\u00e0, per poi teletrasportare il marine verso un luogo sconosciuto. Prima, per\u00f2, afferma che si sarebbero incontrati di nuovo.\nMostri.\nAnima errante.\nL\u2019Anima errante (Lost Soul) \u00e8 una creatura rappresentata da un teschio volante in fiamme; il suo unico attacco \u00e8 quello di caricare il giocatore, colpendolo. In \"Doom 3\" il loro aspetto viene modificato: diventano volti umani con la bocca spalancata, che volano grazie ad un razzo montato nella parte posteriore. Per il resto si comportano nel solito modo, anche se sono capaci di inseguire il giocatore in maniera pi\u00f9 efficace e, a differenza della vecchia versione, non esplodono se colpiscono un muro. Nei capitoli classici di \"Doom\", le Anime erranti possono anche essere generati da un Pain Elemental. Nel reboot sono basati sugli originali ma con lineamenti demoniaci pi\u00f9 accentuati: le corna e i denti sono pi\u00f9 lunghi; le fiamme da blu diventano rosse quando si lanciano sul nemico.\nArachnotron.\nUn Arachnotron \u00e8 un demone dall'aspetto di un ragno cyborg il cui corpo ha la forma di un cervello installato su una piattaforma dotata di quattro zampe meccaniche ed un cannone al plasma: \u00e8 una versione \"ridotta\" dell\u2019\"Aracnomente suprema\". Compare in \"Doom 2\" ed in \"Final Doom\", ma non \u00e8 presente negli altri giochi della serie. Il suo attacco consiste esclusivamente nello sparare rapide raffiche di plasma verde, analoghe a quelle sparate dal fucile al plasma disponibile per il giocatore, eccetto per il colore.\nAracnomente suprema.\nL\u2019Aracnomente suprema (Spider Mastermind) \u00e8 il nemico di maggiori dimensioni, nonch\u00e9 uno dei nemici pi\u00f9 potenti nella serie originale di \"Doom\", sorpassato per pericolosit\u00e0 soltanto dal \"Cyberdemone\". L'Aracnomente suprema possiede una potente mitragliatrice Gatling che causa un danno enorme, specie se a distanza ravvicinata. Il mostro \u00e8 descrivibile come un enorme cervello con due occhi rossi ed una bocca con denti affilati, attaccato ad una piattaforma di metallo con quattro arti meccanici. Servono in genere da uno a quattro colpi di BFG-9000 o circa 150 colpi di fucile al plasma per distruggerlo. Gli \"Arachnotron\" visti in \"\" e \"Final Doom\" possono essere considerati come versioni pi\u00f9 piccole del demone citato.\nIn \"Doom\" appare due volte, come boss degli episodi tre e quattro. Appare varie volte in \"Doom II\"; in un livello di quest'ultimo, \u00e8 possibile ingannarlo in uno scontro con il Cyberdemonio. Il Cyberdemonio di solito vince, a meno che il giocatore intervenga. In \"Doom 3\" era stato annunciato un ritorno dell'Aracnomente suprema, con dei disegni rilasciati come dimostrazione prima del gioco. In realt\u00e0 lo sviluppo di questo nemico fu poi abbandonato per dare vita ad un altro mostro vagamente simile, il \"Vagary\". Nel reboot compare l'Aranea Imperatrix, una versione ancora pi\u00f9 forte: \u00e8 la dottoressa Olivia Pierce dopo essere stata mutata dall'energia demoniaca. Verr\u00e0 uccisa con un colpo alla bocca dal Doom Marine con il BFG-9000.\nNei romanzi ispirati a \"Doom\", un'Aracnomente suprema comanda l'invasione di Phobos e Deimos, con molti altri sulla Terra. Nei romanzi rimane praticamente inalterato come descrizione, eccetto il cristallo protettivo sul suo cervello. Le Aracnomenti hanno la capacit\u00e0 di parlare, di catturare umani per metterli in bozzoli, e instillare la paura nelle persone forzandole a vedere le loro peggiori paure come forma di tortura. Nonostante la loro intelligenza sono facilmente irascibili e tendono a uccidere anche i propri alleati. I personaggi li chiamano \"Spiderminds\"\nArch-Vile.\nL\u2019Arch-Vile (Arcicattivo in italiano) \u00e8 un demone infernale presente in \"Doom 2\", \"Final Doom\", \"Doom 3\" e in \"Resurrection of Evil\". In \"Doom 2\" e in \"Final Doom\", un Arch-Vile attacca congiungendo le proprie mani e lanciando un pesante attacco al giocatore, che inizia con alcune fiammelle sotto i suoi piedi e che termina con un'esplosione nello stesso punto, causando la perdita di circa la met\u00e0 dei punti vitali. Il giocatore pu\u00f2 evitare il suo attacco soltanto nascondendosi una volta viste le fiammelle sotto i propri piedi, oppure uccidendo il mostro prima che provochi l'esplosione. Inoltre ha anche la capacit\u00e0 di resuscitare i demoni gi\u00e0 abbattuti dal giocatore, esclusi il Cyberdemone, l'Aracnomente suprema e anche le Anime erranti e gli Elementali del Dolore, che esplodono disintegrandosi una volta uccisi. Come se non bastasse, \u00e8 dotato anche di particolare resistenza (anche se il BFG 9000 lo uccide al primo colpo), e per tutto ci\u00f2, escludendo il \"Cyberdemone\" e l\"'Aracnomente suprema\", \u00e8 il mostro comune pi\u00f9 forte che si possa incontrare nel percorso. In \"Doom 3\" alcune variazioni sono state introdotte: l'attacco dell'Arch-Vile genera una colonna di fuoco rettilinea che va a colpire il giocatore, inoltre, anzich\u00e9 resuscitare i demoni gi\u00e0 uccisi, \u00e8 in grado di evocarne altri.\nL'originale \"Arch-Vile\" \u00e8 il mostro dotato di pi\u00f9 frame di animazione di ogni altro: per questo motivo \u00e8 stato rimosso nella maggior parte delle conversioni di \"Doom\" per console, limitate da una minore quantit\u00e0 di memoria rispetto alla versione PC.\nBarone infernale.\nIl Barone infernale (\"Baron of Hell\") \u00e8 una creatura degli inferi, simile ad un caprone bipede. \u00c8 presente nei primi tre storici capitoli del gioco, \"Doom\", \"Doom 2\" e \"Final Doom\". Tra i nemici comuni (ovvero escludendo \"Cyberdemone\" e \"Aracnomente suprema\") \u00e8 quello pi\u00f9 resistente: infatti \u00e8 l'unico a sopravvivere al primo colpo di BFG 9000; per essere eliminato necessita di 1 colpo di BFG 9000 unitamente ad alcuni colpi di fucile al plasma, oppure di 50 colpi di fucile al plasma, o ancora di 5 - 6 razzi. Se il suo nemico \u00e8 distante, un Barone Infernale lancer\u00e0 nella sua direzione sfere di energia verde che hanno origine dal palmo della sua mano; se invece il bersaglio si trova pi\u00f9 vicino, attaccher\u00e0 graffiando con i suoi taglienti artigli. \u00c8 riconoscibile dal \"fratello minore\" \"Cavaliere infernale\" per la pelle del torso rossa e dal differente grido di battaglia, nonch\u00e9 per la necessit\u00e0 di uno sforzo doppio per essere ucciso. Nel reboot il loro aspetto e mosse sono basati sui Cavalieri infernali - omaggio al gioco originale - includendovi per\u00f2 le loro caratteristiche originali, ovvero pelle rossa, presenza degli occhi, corna e zoccoli.\nBruiser.\nIl Bruiser \u00e8 un demone presente esclusivamente in \"Resurrection of Evil\" vagamente simile al Cavaliere infernale. Presenta due gambe in acciaio, due placche ossee simili a corna e una sorta di monitor sul petto dal quale \u00e8 possibile vedere una bocca. Al posto delle braccia ha due cannoni simili a quelli del Mancubus, e infatti il suo attacco consiste nel lanciare palle di fuoco.\nCacodemone.\nIl Cacodemone (\"Cacodemon\") \u00e8 un mostro volante a forma di palla monocola visto nei videogiochi \"Doom\", \"\", \"Doom 3\" e nel reboot.\nAppaiono come demoni sferici di colore rosso, dotati di svariate piccole corna, un solo occhio, e una bocca molto larga e come attacco utilizzano delle sfere di plasma ionizzato. La prima apparizione grafica del Cacodemone si trova in una versione alpha di Doom, pubblicata il 22 maggio 1993. Nel gioco terminato, giocato a livello normale, il primo Cacodemone appare nel primo livello del secondo episodio di Doom. I Cacodemoni appaiono in seguito in quasi ogni livello del secondo e del terzo episodio. Generalmente per abbatterne uno servono due colpi diretti di doppietta, oppure sei colpi normali di fucile.\nIn \"Doom 3\", ricoprono lo stesso ruolo dei giochi precedenti; appaiono come rotondi e grandi, con pelle del colore della carne morta, e con la bocca fiammeggiante. Le maggiori differenze sono una fila di occhi, il colore della pelle e una pinna posta dietro al corpo rotondo.\nNel reboot riottengono l'aspetto originale ma coperti da una corazza rossa e la bocca \u00e8 simile a quella di un serpente; sotto sono presenti delle appendici che ricordano delle mani. Al posto delle palle di fuoco sparano una bile narcotica psicoattiva che inibisce la percezione del movimento e indebolisce la preda.\nIl disegno originale del Cacodemone era stato ispirato da due entit\u00e0 viste in \"Dungeons &amp; Dragons\". Infatti \u00e8 stato scoperto che il Cacodemone \u00e8 in effetti una replica di una illustrazione di un \"astral dreadnought\" dal \"Manual of Planes\" di \"Dungeons &amp; Dragons\".\nLa storia del Cacodemone ha attratto molta attenzione nella comunit\u00e0 di Doom. Infatti, esistono alcuni Cacodemon caratteristici e strani: \"Hissy\", creato da Jonas \"Chrozoron\" Feragen, \u00e8 stato mandato in giro per il mondo verso diversi giocatori di \"Doom\", ed \u00e8 una icona di culto nella loro comunit\u00e0. Un'altra, pi\u00f9 precisa, rappresentazione conosciuta come \"Pixel\" \u00e8 stata fatta nel 2004 da \"Hughe\" come sfida fattagli da un amico.\nI Cacodemone sono identici come aspetto nei romanzi relativi a Doom. Generalmente provano un certo odio per il Barone, siccome entrambe le razze tentano di distruggersi ancor prima degli umani. I personaggi chiamano il Cacodemone \"zucca\" a causa del loro aspetto rotondeggiante.\nCavaliere infernale.\nIl \"Cavaliere infernale\" (\"Hell Knight\") \u00e8 un mostro massiccio presente nei videogiochi \"Doom 2\", \"Final Doom\", \"Doom 3\" e \"Resurrection of Evil\" e nel reboot.\nIn \"Doom 2\" e in \"Final Doom\", i Cavalieri infernali hanno la stessa identica forma fisica dei Baroni infernali, ma presentano alcune differenze: hanno il colore della pelle grigio e non rosa, emettono un urlo di battaglia differente, ma soprattutto hanno una resistenza equivalente a poco pi\u00f9 della met\u00e0 di quella dei Baroni. A parte queste caratteristiche diverse, per il resto sono identici ai Baroni, sia nell'attacco che nei movimenti, tant'\u00e8 che vengono anche chiamati \"fratelli minori\" dei Baroni Infernali.\nIn \"Doom 3\", hanno un aspetto pi\u00f9 alieno. Sono uno dei nemici pi\u00f9 resistenti a parte i \"boss\", e il loro aspetto \u00e8 rimasto molto alterato negli anni. Hanno una pelle di colore grigio e sono piuttosto alti e pesanti, causando spesso dei tremori avvertibili dal giocatore. La loro sviluppata muscolatura permette di esercitare una forza mostruosa nei colpi con mani e piedi, in grado di scagliare un uomo per diverse decine di metri di distanza con un semplice schiaffo. In certe scene del gioco si pu\u00f2 notare la colonna vertebrale piuttosto massiccia, indice di uno scheletro poderoso. Le loro teste sono piegate in avanti, supportate dal collo spesso con una bocca in continua salivazione. Anche se non hanno occhi e orecchie visibili, sono ottimi cacciatori. I Cavalieri che si trovano nei livelli dell'inferno differiscono per il colore della pelle, che \u00e8 nera con mani, piedi e bocca rossi, e con varie cicatrici e rune demoniache, e hanno un pentacolo sulla testa. I Cavalieri infernali attaccano in quattro maniere. Possono creare palle di plasma da tirare al bersaglio, colpire un bersaglio con una mano, graffiare, oppure dare un morso pericoloso. La tremenda resistenza permette loro di sopravvivere alle pi\u00f9 potenti armi, rendendo necessari pi\u00f9 colpi per distruggerli. Nel reboot sono sostanzialmente simili come in Doom 3 ma sono meno ampi e hanno la testa simile a un teschio parzialmente esposto; inoltre attaccano soltanto corpo a corpo (a volte compiendo grandi balzi) utilizzando energia Argent.\nNel libro \"The Making of Doom 3\" (La creazione di Doom 3), il compositore Ed Lima descrive come ha cercato di dare suoni simili a un dinosauro in stile \"Jurassic Park\" al Cavaliere.\nI Cavalieri infernali non sono stati inseriti nei romanzi di \"Doom\".\nNel film il Cavaliere Infernale nasce dalla mutazione genetica dovuta al Cromosoma 24 su alcuni soggetti; rispetto a \"Doom 3\" rimangono invariati, tranne che per la mancanza di lanciare sfere al plasma.\nCherub.\nIl Cherub \u00e8 un demone di \"Doom 3\", la cui parte superiore del corpo ha l'aspetto di un bambino, mentre la parte inferiore ricorda l'aspetto di una mosca. Il Cherub possiede un paio d'ali, che usa per volare a mezz'aria. Pu\u00f2 attaccare usando le mani e graffiando. Una volta ucciso, come tutti i demoni, si polverizza.\nCyberdemone.\nIl Cyberdemone \u00e8 un demone utilizzato come \"boss\" nell'episodio \"Shores of Hell\" di \"Doom\", per poi ricomparire numerose volte in \"Doom 2\" e \"Final Doom\", oltre che in \"Doom 3\" e nel reboot. \u00c8 una creatura gigantesca somigliante ad un minotauro, con la gamba destra di metallo ed il braccio sinistro rimpiazzato da un potente lanciamissili. Spara raffiche ravvicinate di tre missili per volta ed \u00e8 sicuramente la creatura pi\u00f9 offensiva che si possa incontrare nel videogioco, nonch\u00e9 quella pi\u00f9 resistente. In Doom 3, pur essendo il suo aspetto praticamente inalterato rispetto agli altri capitoli, risulta quasi del tutto cibernetico: tutta la schiena ingobbita \u00e8 protetta da una corazza, mentre il lanciamissili si trova sul braccio destro e tutte le gambe sono fatte d'acciaio; sono notevolmente cambiate anche le dimensioni: mentre in Doom era alto circa 3 volte il giocatore, qui \u00e8 alto almeno una decina volte esso; inoltre, sempre in Doom 3 pu\u00f2 essere ferito solo dal Cubo delle Anime, un'arma presente solamente in questo capitolo, e risulta invulnerabile alle altre.\nNel reboot il suo aspetto \u00e8 basato sull'originale ma completamente stravolto: \u00e8 un enorme demone corazzato con due spesse corna (la sinistra semispezzata), denti sporgenti e quattro occhi rossi, pu\u00f2 lanciare vari missili dalla schiena e il lanciamissili, oltre a sparare a raffica, diventa un vero e proprio cannone di energia; sul petto \u00e8 presente un accumulatore di energia Argent. Inoltre, quando si trova negli inferi, il Cyberdemone \u00e8 in grado di innalzare muri di roccia e lanciare fendenti infuocati dalla lama presente sul braccio destro. In questa versione si tratta di un antico demone Baalgar riportato in vita dagli scienziati della UAC fondendolo con le armi pi\u00f9 tecnologicamente avanzate e alimentato da un accumulatore di energia Argent.\nDemon.\nIl Demon (noto anche come Pinky Demon per il suo colore rosato) \u00e8 un mostro presente in tutti i giochi della serie di \"Doom\", somigliante ad una creatura avente la testa da toro e il corpo da gorilla e privo di peli, tant'\u00e8 che viene anche chiamato minotauro; il suo attacco consiste nel mordere il giocatore. In \"Doom 3\" il suo aspetto differisce dai precedenti giochi: si presenta come un grosso mostro cieco dotato di un'enorme bocca con due corna ai lati della bocca, e al posto delle zampe posteriori ha delle articolazioni caprine in acciaio. Compare anche nel reboot, dove viene chiamato semplicemente Pinky, in cui riprende il suo aspetto originario ma quasi completamente ricoperto da una corazza ossea rossa e dotato di una corta coda, unica parte non protetta.\nNel film le sue origini derivano dal Cromosoma 24: infatti, prima \u00e8 Marco Pinzerosky, soprannominato \"Pinky\", costretto su delle rotelle cibernetiche dopo un incidente con l'Arca; pertanto, dopo essere stato infettato da un Cavaliere Infernale, si presenter\u00e0 come in Doom 3 ma con le rotelle al posto delle articolazioni caprine.\nEvocatore.\nL\u2019Evocatore \u00e8 un'evoluzione dell'Imp nel reboot, basato sull'Arch-Vile di Doom 3: infatti possiede l'abilit\u00e0 di evocare i demoni e di lanciare frontalmente colonne di energia Argent, ma \u00e8 anche in grado di fluttuare e di teletrasportarsi per brevi distanze.Nei primi capitoli \u00e8 in grado di resuscitare i demoni eliminati invece di evocarli nei giochi moderni\nForgotten One.\nIl Forgotten One (il Dimenticato) \u00e8 uno dei sei nuovi nemici presenti nell'espansione di \"Doom 3\", \"Resurrection of Evil\".\nLa forma del Forgotten One \u00e8 un richiamo a quella delle \"Anime erranti\" di \"Doom\" e \"Doom 2\", un teschio con orbite vuote e due corna demoniache che vola lasciando una scia di fiamme dietro di s\u00e9. Il suo unico attacco consiste nel volare incontro al nemico e morderlo.\nGuardia infernale.\nLa Guardia Infernale \u00e8 un demone presente nel reboot, il quale sembrerebbe un mech biologico protetto da un esoscheletro con al centro una runa demoniaca, e viene controllato da un parassita; sembra basato sul Guardian of Hell e sugli Hell Hunter di Doom 3 in quanto nel gioco sono presenti solo tre di esso e proteggono il Crogiolo. Il primo \u00e8 armato con una potente mazza, utilizza uno scudo di energia che blocca i proiettili e pu\u00f2 anche sparare tre enormi palle di fuoco e sparare fiamme; le ultime due hanno modo di combattere diversi: il primo si concentra sullo scontro fisico mentre il secondo utilizza attacchi a distanza.\nGuardian of Hell.\nIl \"Guardian of Hell\" (in italiano: \"Guardiano dell'Inferno\") \u00e8 uno dei quattro 'Boss' del videogioco \"Doom 3\". Si vede solo quando il giocatore raggiunge la fine del livello Infernale. Nell'espansione del gioco, \"Resurrection of Evil\", la testa del Guardiano si pu\u00f2 vedere incisa su delle tavolette. Questo pu\u00f2 indicare che il Guardiano ha lasciato l'Inferno per aiutare le altre truppe infernali nell'invasione, oppure era semplicemente piacevole agli occhi dei creatori del gioco.\nIl Guardiano ricorda vagamente un Tirannosauro (i creatori hanno implicitamente descritto il Guardiano come una forma di demone del tempo dei dinosauri; siccome i demoni avevano un tempo abitato la terra, potrebbe aver causato l'estinzione dei dinosauri), ma con larghe braccia e gambe dotate di mani e piedi con parti di lava, una coda con la punta a forma di palla lavica, e la testa a forma tipica di demone con corna e un pentacolo. \u00c8 cieco (a causa dell'et\u00e0 avanzata, secondo i disegnatori) e quel che rimane degli occhi sono le orbite vuote. Per vedere, crea in genere 3 demoni piccoli (e forse cibernetici) chiamati \"Cercatori\". Il demone si trova in una area con colonne di roccia dell'Inferno. I suoi attacchi consistono di pugni diretti al suolo per far tremare il terreno e generare sfere di fuoco ed energia per danneggiare il bersaglio. Il suo punto debole sono i Cercatori: dovendo vedere tramite di essi, se vengono distrutti il Guardiano rimane cieco temporaneamente e deve ricrearne altri; il processo richiede un certo tempo durante il quale il marine pu\u00f2 colpire il demone sulla sfera che compare sulla sua schiena. Con il progressivo danneggiamento della sfera, il Guardiano verr\u00e0 distrutto. Dopo aver esaurito gli 800 punti ferita, il demone crolla senza vita e rilascia il \"Cubo delle Anime\", una potente arma; il suo corpo non si dissolve, contrariamente a quello di molti altri demoni.\nHell Hunter.\nGli \"Hell Hunter\" (Cacciatori dell'Inferno) sono tre creature introdotte in \"Resurrection of Evil\". Ciascuna di tali creature possiede un potere specifico che, una volta ucciso il demone, viene assorbito dal giocatore che ne pu\u00f2 a sua volta fare uso.\nIcona del peccato.\nLa Icona del peccato (Icon of sin) \u00e8 il boss finale di \"Doom 2\" e di entrambi gli episodi di \"Final Doom\". Questa creatura di enormi dimensioni \u00e8 nota anche come \"Baphomet\" a causa del suo aspetto, simile ad una testa di capra demonica, o \"Demon Spitter\" in quanto il suo attacco consiste nell'emettere da un'apertura in corrispondenza del cervello degli artefatti da cui vengono generati altri demoni. Compare anche nel reboot, dove per\u00f2 \u00e8 solo un'effige ornamentale per la porta che conduce al Crogiolo\nL'aspetto di questo mostro \u00e8 quello di una enorme testa, costituita in realt\u00e0 da una serie di \"texture\" appositamente posizionate lungo una parete del livello di \"Doom2\"/\"Final Doom\" dove la Icon of Sin compare: ci\u00f2 d\u00e0 al giocatore la sensazione di trovarsi di fronte alla testa di una creatura enorme. A livello della fronte della Icon of Sin \u00e8 localizzata una cavit\u00e0 attraverso la quale \u00e8 visibile il cervello della creatura e dalla quale vengono lanciati gli oggetti magici capaci di generare altri demoni. In uno spazio dietro questa cavit\u00e0, invisibile ed inaccessibile al giocatore (a meno che non utilizzi un apposito cheat), \u00e8 collocata una testa umana infilzata su un palo: si tratta di un'immagine grafica del viso di John Romero, uno dei programmatori del gioco. Romero ha inoltre \"prestato\" la propria voce alla Icon of Sin, infatti il ruggito che la creatura emette nel momento in cui avvista il giocatore \u00e8 una frase del programmatore registrata al contrario e distorta: \"To win the game, you must kill me, John Romero!\" (\"Per vincere il gioco devi uccidere me, John Romero!\"). Il significato di tale frase \u00e8 dovuto al fatto che proprio l'oggetto a forma di testa infilzata \u00e8 il punto debole della Icon of Sin, che il giocatore pu\u00f2 danneggiare esclusivamente sparando dei razzi all'interno della cavit\u00e0 frontale della creatura. In una famosa mod del gioco \u00e8 possibile ritrovare una rivisitazione dell'Icon of Sin, dove anzich\u00e9 di avere solamente una testa, ha anche un corpo vero e proprio che si alza dalla lava ed \u00e8 circa dieci volte pi\u00f9 alto e grosso del giocatore stesso. Il suo attacco principale \u00e8 rimasto invariato per\u00f2 li sono stati aggiunti altri attacchi tra cui delle sfere di fuoco, dei fulmini, un urlo che danneggia velocemente il giocatore se non sta riparato, e rispetto alla sua controparte originale \u00e8 pi\u00f9 resistente e letale. In Doom Eternal viene resuscitato per poter devastare nuovamente la terra, in questo gioco possiede un corpo ricoperto da un'armatura forgiata dalla tecnologia maykr e, oltre ad evocare demoni, \u00e8 in grado di camminare e colpire lo Slayer con pugni e raggi infuocati\nImp.\nPresente in tutti i giochi della serie, l'Imp (Diavoletto in italiano) \u00e8 un demone bipede dalle dimensioni e dalle fattezze umanoidi con degli aculei sul corpo. Ha la caratteristica di creare sfere infuocate con le quali colpisce il giocatore ed attacca a distanza ravvicinata con i suoi artigli. In \"Doom 3\" ha un colore grigio rispetto al marrone dei precedenti giochi ed \u00e8 in grado di muoversi saltando, inoltre presenta dieci occhi. Nel reboot si presenta scheletrico con la pelle blu scura e quasi del tutto protetto da un esoscheletro.\nNel film l'Imp nasce dalla mutazione causata dal Cromosoma 24 su soggetti non pienamente compatibili. Rispetto a Doom 3 non lancia sfere infuocate ma dispone di una lingua in grado di infettare le sue vittime.\nMaggot.\nIl Maggot \u00e8 un mostro quadrupede visto in \"Doom 3\". \u00c8 in grado di arrampicarsi, andare sia a 4 zampe che a 2, ha due teste con lingue biforcute e possiede diversi occhi, anche sulle spalle. I suoi arti sono umani e attacca graffiando con i suoi artigli. \u00c8 un mostro silenzioso e attacca sempre dall'ombra, \u00e8 agile e solitamente ve ne sono sempre pi\u00f9 di uno quando li si incontra.\nMaledict.\nIl Maledict (in italiano: \"maledetto\") assomiglia a un dragone con un paio di larghe ali, due gambe con piedi artigliati, una lunga coda, e un testa a forma di teschio demoniaco. Ha le orbite degli occhi vuote (ed \u00e8 quindi possibilmente cieco, o vede tramite poteri speciali) ed emette un urlo stridente e penetrante. Non si sa se Betruger sia parte del mostro oppure lo controlli. In ogni caso non sembra che gliene importi molto, preferendo essere in questa forma invece che umano (generalmente si riferisce agli umani come \"Mortali\"). La scena finale di RoE mostra che il demone \u00e8 molto grande se comparato a un essere umano, ed in grado di mangiarne uno interamente. I soli altri demoni che lo sovrastano sono il \"Guardiano dell'Inferno\" e il \"Cyberdemon\".\nL'ultima battaglia consiste di due fasi. Nella prima fase, il maledict crea dei \"Forgotten One\" che attaccano il giocatore. Usa anche il suo muro di fiamme per emettere una scia di fuoco in modo simile all'Arch-Vile. Dopo che il Maledict \u00e8 stato danneggiato considerevolmente, comincia la seconda fase della battaglia. Il demone si ritira sul vulcano e comincia a sparare palle di fuoco dal cielo. Continua inoltre a usare il suo attacco di fuoco, che causa molto danno al giocatore. Tutti gli attacchi del Maledict riescono a passare le difese offerte dall'Artefatto.\nPer sconfiggere il Maledict, il giocatore deve usare l'Artefatto usando il vantaggio della lentezza del tempo. Il giocatore pu\u00f2 sparare al Maledict usando l'arma pi\u00f9 potente a sua disposizione (preferibilmente il BFG9000) con grande precisione.\nQuando i 2500 punti ferita del mostro sono finiti, la cinematica finale mostra il demone che si affaccia al marine con la sua bocca. Il marine sviene, e quando si sveglia viene salutato dalla testa di Betruger sulla lingua del mostro. Betruger dice di \"restituire ci\u00f2 che \u00e8 nostro\", riferendosi all'Artefatto. Il marine infuriato spinge l'artefatto nella bocca del demone, causando una esplosione che uccide il Maledict e il dottor Betruger, il cui teschio rotola sul suolo. Il marine viene accecato, e sente la voce della dottoressa McNeil dire \"Marine...marine, bentornato a casa!\". Questa scena \u00e8 ambigua e aperta a diverse interpretazioni.\nMancubus.\nIl Mancubus appare in \"Doom 2\", \"Final Doom\", \"Doom 3\", \"Resurrection of Evil\" e nel reboot. \u00c8 un demone marrone di grossa taglia con due lanciafiamme al posto delle braccia. In Doom 3, invece, sembra essere un elefante bipede estremamente grasso con due cannoni al posto delle braccia che sparano palle di fuoco. \u00c8 molto lento nei movimenti, ma \u00e8 una delle creature pi\u00f9 resistenti. Nel reboot non \u00e8 cambiato molto, ma presenta un'armatura cibernetica sul corpo e sulla testa che emana una luce arancione con sul petto una runa demoniaca, cos\u00ec come i due cannoni che sparano sfere infuocate che, a distanza ravvicinata, possono essere utilizzati come lanciafiamme o provocare onde d'urto.\nIl Cybermancubus \u00e8 una variante potenziata del Mancubus nel reboot, frutto degli esperimenti della Dr.ssa Olivia Pierce su alcuni esemplari: hanno un'armatura ciano scuro che emana una luce verde e comprende una corazza con il logo della UAC e un casco con visiera collegati tra loro da dietro; i due cannoni sono stati sostituiti da versioni pi\u00f9 potenti basati sul BFG-9000.\nNido di Sangue.\nIl Nido di Sangue appare nel reboot. Pi\u00f9 che un nemico \u00e8 in realt\u00e0 un teleporta simile a una grossa bocca con un portale che evoca i demoni dall'inferno, e con la loro presenza bloccano il percorso verso altre aree. Per proseguire \u00e8 necessario distruggerli, fatto che evocheranno come ultima risorsa ondate di demoni.\nPain Elemental.\nIl Pain Elemental (Elementale del Dolore in italiano) \u00e8 un mostro comparso in \"Doom 2\" e poi riutilizzato in Final Doom, Doom 64 e Doom Eternal. \u00c8 simile al Cacodemon di \"Doom\", eccetto per il colore marrone della pelle ed il suo unico attacco, consistente nel lanciare Lost Soul dalla bocca. Il numero massimo di Lost Soul che pu\u00f2 generare \u00e8 20 e, raggiunto il limite, il mostro non pu\u00f2 pi\u00f9 generarne. Quando viene ucciso, il suo corpo esplode rilasciando tre Lost Soul addizionali.\nRevenant.\nIl Revenant (Redivivo, dal francese) compare in \"Doom 2\", \"Final Doom\", \"Doom 3\", \"Resurrection of Evil\" e nel reboot. Si tratta di un demone rianimato e trasformato in un cyborg. Somiglia ad uno scheletro, e sulle spalle monta due lanciamissili i cui proiettili possono anche seguire il giocatore. Il suo attacco ravvicinato consiste invece in un pugno di incredibile potenza. Nel reboot nasce dagli esperimenti della UAC su alcuni volontari con l'esposizione all'energia Argent: il processo aumenta la loro struttura scheletrica lacerando la carne, e i lanciarazzi sono montati su un jetpack che permette loro di volare.\nSabaoth.\nSabaoth \u00e8 un mostro di \"Doom 3\", uno dei quattro \"boss\" del gioco. Sabaoth \u00e8 la forma demonica del Sergente Thomas Kelly, il comandante di Doomguy, dopo la sua trasformazione cibernetica. Appare come un incrocio tra i cingoli di un carro armato ed i resti del torso e della testa del Sergente, con le braccia meccaniche. \u00c8 armato con il BFG 9000 tolto a Jack Campbell.\nSpettro.\nLo Spettro \u00e8 un mostro che compare in Doom, Doom II, Doom 64 e nel reboot. Simile al Demon, ma ha i colori pi\u00f9 cupi. Oltre a essere pericoloso come il suo simile, lo Spettro \u00e8 in grado di rendersi invisibile per attaccare il giocatore quando meno se lo aspetta. La sua presenza pu\u00f2 essere rivelata dallo sfondo che viene distorto dalla sua presenza. Nel reboot \u00e8 il risultato malriuscito degli esperimenti della UAC su un esemplare di Pinky, volto ad aumentarne le facolt\u00e0 oculari impiantandovi il nervo ottico di un Cacodemone.\nTick.\nIl Tick \u00e8 un mostro di \"Doom 3\". \u00c8 un piccolo ragno che generalmente si trova in gruppi numerosi.\nTrite.\nIl Trite \u00e8 un demone di \"Doom 3\" e \"Resurrection of Evil\" con l'aspetto di ragno. Il suo corpo ha la forma di un teschio umano rovesciato con zampe somiglianti alle falangi di una mano umana. I Trite si incontrano spesso in gruppi numerosi, e in genere emergono da piccole aperture nelle stanze e dai nidi. Sono anche rintracciabili nei pressi del mostro detto \"Vagary\".\nVagary.\nIl Vagary \u00e8 uno dei boss di \"Doom 3\" con sembianze per met\u00e0 di ragno e per met\u00e0 vagamente femminili. Il suo attacco principale consiste nello scagliare agli avversari oggetti con incredibile forza.\nA differenza degli altri demoni che sembrano essere maschi, \u00e8 una femmina. La parte superiore del demone \u00e8 il busto pallido di una donna, con sei occhi simili a quelli di un ragno, braccia ossute, seni senza capezzoli e con una testa pelata. La parte inferiore ha forma di ragno senza testa (la parte superiore \u00e8 intesa come testa) con un addome largo e trasparente. All'interno dell'addome sembra esserci un largo feto umano. La Vagary \u00e8 considerata la regina di diversi esseri chiamati \"Trite\" e \"Tick\" e il feto nell'addome \u00e8 ci\u00f2 che usa probabilmente per crearli, se li crea veramente. La prima volta che il giocatore la incontra la sua tana \u00e8 una larga stanza con ragnatele dappertutto. Sul soffitto vi sono diversi bozzoli con umani al loro interno. La tana, inoltre, pullula di Trite.\nI suoi attacchi sono artigliate veloci, l'uso di ragnatele, e telecinesi per sollevare piccoli oggetti spinosi e appuntiti e lanciarli contro il bersaglio. Comparandola con gli altri 'boss' \u00e8 relativamente debole, avendo una resistenza pari a 1300 punti ferita. In seguito altre due Vagary si possono vedere, del tutto simili alla prima eccetto il colore che \u00e8 rosso. La Vagary potrebbe essere una sostituta dell\u2019\"Arachnotron\" e dell\"'Aracnomente suprema\" annunciati prima dell'uscita del gioco.\nUn mostro simile in aspetto (chiamato \"Vore\" o \"Shalrath\") si vede in Quake.\nVulgar.\nIl Vulgar \u00e8 una creatura apparsa in \"Doom 3: Resurrection of Evil\" molto simile all'Imp. Si muove prevalentemente a quattro zampe ed attacca tramite mosse acrobatiche oltre che con palle di plasma verdi simili a quelle del Cavaliere Infernale.\nWraith.\nIl Wraith \u00e8 un mostro di \"Doom 3\" e della sua espansione simile all'Imp. Le sue braccia terminano con arti sagomati a falce che usa per attaccare i nemici, ma la sua principale caratteristica consiste nel potere di teletrasportarsi per brevi spostamenti.\nZombie.\nGli Zombie sono nemici visti in tutti i videogiochi della serie di \"Doom\". Esistono diverse forme che differiscono per aspetto, armi e resistenza. Gli zombie sono esseri umani posseduti dalle entit\u00e0 demoniache.\nIn \"Doom\", \"Doom 2\" e \"Final Doom\":\nIn \"Doom 3\" la variet\u00e0 aumenta, esistono zombie disarmati, per lo pi\u00f9 ex-membri dello staff scientifico oppure operai, zombie con pistole (alcuni muniti di scudo antisommossa, con il quale si proteggono), motosega, fucili a pompa e pistole mitragliatrici (ex-guardie della sicurezza UAC) ed infine zombie commando armati con chaingun, braccio tentacolare (ex-marine) o disarmati con la pelle in fiamme. Questi ultimi tipi di zombie sono pi\u00f9 resistenti dei precedenti.\nNel reboot sono chiamati Posseduti: sono umani corrotti dai demoni venendo esposti all'energia Argent che li ha trasformati in versioni grottesche di s\u00e9 stessi:"}
{"id": "322202", "revid": "110157", "url": "https://it.wikipedia.org/wiki?curid=322202", "title": "Baldingen", "text": "Baldingen (toponimo tedesco) \u00e8 un comune svizzero di 261 abitanti del Canton Argovia, nel distretto di Zurzach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "322203", "revid": "438678", "url": "https://it.wikipedia.org/wiki?curid=322203", "title": "Temporal Key Integrity Protocol", "text": "Nella sicurezza informatica TKIP (acronimo di Temporal Key Integrity Protocol) \u00e8 un protocollo di cifratura che garantisce confidenzialit\u00e0 dei dati e, accoppiato ad un protocollo MIC noto come \"Michael\", anche la loro integrit\u00e0. Fa parte dello standard IEEE 802.11i. La sua versione commerciale \u00e8 conosciuta con il nome WPA.\nCaratteristiche.\nTKIP/MIC \u00e8 stato pensato per sostituire il protocollo WEP, ed \u00e8 stato creato affinch\u00e9 funzionassero su hardware compatibile con WEP. Ci\u00f2 ha garantito fondamentalmente la possibilit\u00e0 di passare a WPA tramite aggiornamenti software.\nTKIP si presenta come un algoritmo pi\u00f9 robusto rispetto al WEP, anche se non pu\u00f2 essere considerato totalmente sicuro. \u00c8 per\u00f2 il meglio che si poteva ottenere a partire dall'hardware WEP.\nTKIP/MIC ha alcune funzionalit\u00e0:\nLe chiavi possono derivare da 802.1x (quindi secondo lo standard 802.11i, ad esempio tramite server RADIUS) oppure basarsi su chiave pre-condivisa.\nA partire da questa chiave ogni nodo calcola una PMK (tramite hashing con l'SSID della rete) e poi calcola la PTK."}
{"id": "322204", "revid": "712828", "url": "https://it.wikipedia.org/wiki?curid=322204", "title": "Sakura Haruno", "text": " \u00e8 un personaggio immaginario della serie manga ed anime \"Naruto\", scritto e disegnato dal mangaka Masashi Kishimoto. \u00c8, inoltre, la protagonista femminile del manga, membro del Team capitanato da Kakashi Hatake. Il nome \"Haruno\" significa \"campo primaverile\", e \"Sakura\" significa \"ciliegio\", molto noto in Giappone per la sua bellezza e per la vita brevissima dei suoi fiori (i fiori di ciliegio storicamente sono stati associati con i samurai).\nIl personaggio.\nCreazione e sviluppo.\nSakura \u00e8 il personaggio femminile pi\u00f9 frequente in Naruto, Masashi Kishimoto, infatti, ha creato Sakura per raffigurare uno stereotipo di eroina. Il personaggio, quindi con il passare degli anni, migliora sempre di pi\u00f9 sotto la guida del sannin Tsunade.\nAspetto.\nI vestiti di Sakura inizialmente sono molto semplici e non sono ben caratterizzati come quelli di altri personaggi. Nonostante ci\u00f2, nel primo design Kishimoto ha conferito a Sakura dei gambali, in modo da dimostrare che il personaggio \u00e8 molto attivo, ma poi ha deciso di perfezionarli rendendoli meno evidenti. Molto nota in Sakura \u00e8 la caratteristica di avere una fronte molto spaziosa. In alcune vignette, Kishimoto si concentra a volte troppo su questo particolare, rendendolo pi\u00f9 vistoso. Per la seconda parte del manga, Kishimoto ha apportato alcune modifiche al suo aspetto, in particolare ha reso i vestiti molto pi\u00f9 in stile karate, lasciando la parte superiore del corpo quasi invariata, in modo da rendere Sakura pi\u00f9 femminile.\nPersonalit\u00e0.\nSakura \u00e8 una ragazza dal carattere calmo e misurato e non nasconde la sua ossessione per Sasuke. Durante la prima serie, Sakura si preoccupa molto per Sasuke, infatti teme che quest'ultimo possa lasciarla per inseguire il suo desiderio di vendetta. Quando Sasuke si accinge ad abbandonare il villaggio, Sakura tenta di fermarlo confessandogli il suo amore, ma il ragazzo la ringrazia e la colpisce, addormentandola. Da allora, l'unico obiettivo di Sakura \u00e8 quello di riportare a casa Sasuke. Anche dopo tre anni dalla fuga di quest'ultimo, Sakura si preoccupa per lui e non permette a nessuno di insultare l'amato. Nonostante ci\u00f2 tende ad utilizzare la violenza contro di lui, se comunque ci\u00f2 possa servire a riportarlo al villaggio.\nIl rapporto tra Sakura e Naruto \u00e8 invece molto diverso. Inizialmente, Sakura tendeva a considerare Naruto come un idiota che cerca deliberatamente di rovinare la sua vita. Con il tempo, per\u00f2, il rapporto tra i due cambia e diventano migliori amici. Dopo la partenza di Naruto, Sakura cerca di diventare pi\u00f9 forte, in modo da incontrare Sasuke e riportarlo al villaggio. Durante la seconda parte del manga, Sakura mostra la sua preoccupazione nei confronti di Naruto, soprattutto su temi riguardanti il Demone Volpe e l'Organizzazione Alba. Sakura, quindi, diventa molto protettiva nei confronti del compagno, aiutandolo a superare moltissimi ostacoli. Arriver\u00e0 addirittura a fingere di confessare il proprio amore a Naruto, nel goffo tentativo di fargli dimenticare la promessa di riportare a casa Sasuke per sollevarlo da questo fardello emotivo e dalle aspettative di tutti i suoi compagni. Durante la quarta guerra ninja, Sakura appare estremamente scossa quando si rende conto che il cuore di Naruto ha smesso di battere e tenta in tutti i modi di mantenerlo in vita con le sue arti mediche. Inoltre, sostiene che non lo lascer\u00e0 morire davanti ai suoi occhi prima che realizzi quel \"ridicolo sogno di diventare hokage\", dimostrando di avere a cuore non solo il ragazzo ma anche i suoi sogni.\nSebbene in apparenza sia abbastanza calma e misurata, Sakura ha in realt\u00e0 una doppia personalit\u00e0, creata per sopperire alla sua grande insicurezza. Dentro di lei infatti si rivela spesso la vera Sakura, ovvero la sua parte aggressiva e irascibile (gag ricorrente nella prima serie era vedere il confronto tra ci\u00f2 che Sakura diceva e ci\u00f2 che la vera Sakura pensava realmente). Questa seconda personalit\u00e0 esiste separatamente all'interno della sua mente e in qualche occasione anche Sakura si comporta come la sua seconda personalit\u00e0, e questi momenti diventano sempre pi\u00f9 frequenti con il passare del tempo, dato che la ragazza diventa sempre pi\u00f9 sicura di s\u00e9.\nStoria.\nIn accademia, Sakura viene continuamente presa in giro dai compagni perch\u00e9 ha una fronte molto larga. Viene aiutata da Ino Yamanaka che l'aiuta a creare un'identit\u00e0 e a sviluppare una certa autostima. Le due troncarono il loro rapporto, diventando a tutti gli effetti delle rivali, quando Sakura scopr\u00ec che anche Ino era innamorata di Sasuke Uchiha.\nSakura finisce proprio nel team con Sasuke, ma anche con Naruto Uzumaki che inizialmente disprezza. Quando il gruppo si scontra con Zabuza e Haku, Sakura non partecipa ai combattimenti, rimanendo a proteggere il costruttore di ponti Tazuna.\nQuando la missione si conclude con la sconfitta dei due ninja e con la costruzione del ponte di Tazuna, il gruppo ritorna al villaggio dove partecipa agli esami di selezione dei Chunin. Sakura, nonostante all'inizio dimostri di essere contraria, decide comunque di partecipare, affrontando prima il Team Dosu giunto per uccidere Sasuke ed infine Ino in uno scontro che si concluder\u00e0 pari e con la squalifica di entrambe. Dopo la fuga di Sasuke, Sakura chiede a Tsunade, diventata il Quinto Hokage, di diventare sua allieva.\nAll'inizio della seconda parte del manga, Sakura \u00e8 diventata chunin, e insieme a Naruto e Kakashi raggiunge il Villaggio della Sabbia per salvare Gaara. Giunto al villaggio, Sakura guarisce Kankuro dal veleno di Sasori, poi, insieme alla vecchia Chiyo, affronta proprio quest'ultimo nel rifugio dell'Organizzazione Alba. Alla fine dello scontro, Sasori, in fin di vita, rivela che egli doveva incontrarsi con una sua spia, sottoposta di Orochimaru, al Ponte Tenchi, in prossimit\u00e0 del Paese dell'Erba, che si riveler\u00e0 essere Kabuto. Cos\u00ec Sakura, insieme a Naruto, Sai e Yamato, raggiunge il covo di Orochimaru: incontrer\u00e0 Sasuke, ma non riuscir\u00e0 a riportarlo al Villaggio della Foglia. In seguito, Sakura assiste Naruto nello scontro con Kakuzu e durante la ricerca di Sasuke, che si rivela un ulteriore fallimento. Riappare in occasione dell'attacco di Pain mentre cura Hinata, rendendosi conto che la ragazza \u00e8 innamorata di Naruto. Successivamente decide di raggiungere Naruto nel Paese del Ferro. Qui, mentendogli, gli si dichiara, chiedendogli di cancellare la promessa di riportare indietro Sasuke fatta alcuni anni prima, nel blando tentativo di liberarlo da quel pesante fardello. Naruto non crede alle sue parole e gli chiede spiegazioni, ma la ragazza infuriata se ne va. Decide quindi di affrontare Sasuke da sola e, dopo aver addormentato Kiba, Rock Lee e Sai (che invia un suo clone d'ombra ad avvertire Naruto), si d\u00e0 al suo inseguimento. Raggiunto Sasuke, tenta di convincerlo di essere dalla sua parte e di avere l'intenzione di abbandonare il villaggio. Sasuke, come prova della sua lealt\u00e0, le chiede di dare il colpo di grazia a Karin, ma non appena la ragazza si volta, il ragazzo tenta di ucciderla, ma viene salvata dall'arrivo tempestivo di Kakashi. Durante il combattimento tra Sasuke e il loro maestro, Sakura tenta di colpire alle spalle Sasuke, ma viene nuovamente scoperta dal ragazzo e salvata all'ultimo istante da Naruto.\nSakura viene reclutata nella terza divisione, comandata da Kakashi. Sar\u00e0 tra i primi a svelare le identit\u00e0 di alcuni Zetsu bianchi, e verr\u00e0 salvata dall'attacco di uno di questi da un clone di Naruto, arrivato sul campo di battaglia.\nQuando il Decacoda si sdoppia in molte parti, Sakura attiva il sigillo posto sulla fronte come Tsunade rendendola molto pi\u00f9 forte fisicamente, re abbatte una delle copie del Decacoda, generando stupore nei suoi compagni tanto che Naruto promette di non farla mai pi\u00f9 arrabbiare. Durante la battaglia contro il Decacoda inoltre, Sakura si dimostra capace di evocare una lumaca, che si scopre essere Katsuyu, la stessa lumaca evocata da Tsunade. Dopo che Madara ottiene i Poteri Yin e Yang ovvero il Rinnegan e la modalit\u00e0 Eremita delle Sei Vie, la ragazza mantiene parzialmente in vita Naruto con un massaggio cardiaco. Infatti, con l'ausilio del bisturi di chakra, inserisce una mano all'interno del torace di Naruto e fa in modo che il suo cuore riprenda a battere. Al massaggio cardiaco combina poi una respirazione bocca a bocca, per consentire a Naruto di conservare le funzioni vitali.\nDopo aver assistito al risveglio di Naruto, la ragazza ringrazia Obito per averlo aiutato, ma quest'ultimo gli chiede di pugnalargli l'occhio con il Rinnegan. Una volta impugnato il kunai, Sakura si appresta a colpire l'occhio di Obito, ma viene interrotta da Madara che tenta di ucciderla. Scampata all'ultimo istante dal suo attacco, ritorna nella dimensione reale e si ricongiunge ai compagni della squadra 7. In seguito Madara attiva lo Tsukuyomi infinito, intrappolando tutto il mondo in illusione, ma il Team 7 riesce a salvarsi grazie al potere Yin cio\u00e8 il rinnegan di Sasuke. Obito controllato dallo Zetsu Nero attacca poi Madara alle spalle, rivelandogli di essere in realt\u00e0 la volont\u00e0 della principessa Kaguya, la madre dell'Eremita delle Sei Vie. Durante la battaglia Sakura d\u00e0 il suo contributo per permettere a Naruto e Sasuke di sconfiggere Kaguya. Quando Sasuke annuncia di voler uccidere Naruto e i cinque kage per dare il via ad una rivoluzione, tenta di fermarlo dichiarandogli in lacrime il suo amore, ma questi la stordisce con un'illusione. Dopo essere rinvenuta si reca con Kakashi sul luogo dello scontro dove soccorre i suoi compagni.\nAlcuni anni dopo la fine della guerra, viene rivelato che Sasuke e Sakura si sono sposati e hanno avuto una figlia, Sarada, con lo Sharingan del padre e la smisurata forza della madre.\nCapacit\u00e0 ninja.\nPer tutta la durata della prima serie, i punti di forza di Sakura sono essenzialmente la sua intelligenza e il suo perfetto controllo del chakra, ma anche la sua capacit\u00e0 di reprimere le arti illusorie. Negli scontri si dimostra molto perspicace e intuitiva, nonch\u00e9 decisamente abile nel raccogliere informazioni sul nemico, grazie anche al suo eccellente spirito di osservazione.\nDopo la partenza di Sasuke, Sakura capisce di essere solo di intralcio per Naruto e gli altri cos\u00ec chiede alla Sannin Tsunade di allenarla. Sakura acquisisce una grande abilit\u00e0 nelle arti mediche. Oltre a ci\u00f2, Sakura ha una vasta conoscenza dei veleni e degli antidoti, e ci\u00f2 la rende un ninja medico dal talento eccezionale. Sakura, grazie all'allenamento con Tsunade, acquista infine una forza sovrumana, con cui \u00e8 in grado di distruggere rocce e avversari con enorme facilit\u00e0. La sua incredibile forza, accoppiata con le sue abilit\u00e0 in campo medico, porta molti a vedere Sakura come una versione pi\u00f9 giovane di Tsunade.\nL'esempio pi\u00f9 estremo della sua abilit\u00e0 medica \u00e8 la tecnica del Byakugou, che consiste nell'immagazzinare continuamente il chakra in un sigillo romboidale presente sulla fronte: rilasciando il sigillo, il chakra accelera enormemente il processo che permette la sostituzione di cellule vecchie e danneggiate con cellule nuove. Questo processo prosegue finch\u00e9 ogni ferita di Sakura, anche fatale a uno o pi\u00f9 organi vitali, non viene totalmente rigenerata: il chakra continua a rilasciarsi anche dopo la guarigione, in modo da permetterle di combattere senza morire poich\u00e9 si rigenera costantemente. L'effetto, per\u00f2, svanisce in poco tempo. Inoltre, l'uso di questa tecnica accorcia la vita di chi la usa, perch\u00e9 accelerando il processo rigenerativo le cellule oltrepassano i propri limiti di moltiplicazione.\nSakura, come la sua maestra, \u00e8 in grado di richiamare le lumache, infatti nello scontro con il Decacoda, nella quarta grande guerra mondiale ninja, Sakura evoca la lumaca gigante di Tsunade. Sakura evoca in particolare Katsuyu la regina delle lumache, con la quale ha un contatto telepatico; la stessa Katsuyu riesce a ricevere il chakra di Sakura anche a grandi distanze cos\u00ec da essere in grado di curare pi\u00f9 feriti alla volta. Katsuyu ha mostrato inoltre un'arma offensiva molto pericolosa, ovvero l'abilit\u00e0 di emettere un acido vischioso in grado di sciogliere qualsiasi cosa; inoltre ha mostrato di potersi dividere in piccole lumache e di ricomporsi in un tempo brevissimo da un'altra parte.\nAltri media.\nSakura, essendo una dei tre protagonisti della storia, \u00e8 una dei personaggi pi\u00f9 presenti in Naruto, sia nel manga che nell'anime. Appare in tutti i film; nel primo film ', Sakura partecipa ad una missione insieme al Team 7 nel Paese della Neve dove affronta Dotou, l'usurpatore del villaggio. Nel secondo film, ', Sakura affronta con Shikamaru il nemico di turno, Haido, e i suoi subordinati. Nel terzo film, ', Sakura tenta di curare il Re del Paese della Luna, ma inutilmente. Nel quarto film, ', a Sakura, Neji e Rock Lee viene affidata la protezione della sacerdotessa Shion. Nel film \"\", Sakura viene catapultata insieme a Naruto nell'universo alternativo generato da un'illusione dell'Uomo Mascherato.\nNell'ultimo film della saga (\"Boruto: Naruto the Movie\") compare mentre assiste agli esami di selezione dei chunin della figlia Sarada, e poi nell'atto di proteggere la gente da dei massi generati dallo scontro di Naruto e Sasuke contro Momoshiki Ootsutsuki (antagonista principale del lungometraggio).\nSakura appare anche in tutti i videogame di Naruto.\nNel videogioco \"\", Sakura fa la sua prima apparizione con l'aspetto della seconda serie.\nNel manga \"Raruto\" appare la sua parodia: \" Margarina Flora\"."}
{"id": "322205", "revid": "105659669", "url": "https://it.wikipedia.org/wiki?curid=322205", "title": "Re di Numidia", "text": "La Numidia era un antico regno berbero che occupava i territori del Nordafrica corrispondenti all'incirca all'attuale Algeria. L'esistenza e le vicende di questo regno ci sono documentate dal III secolo a.C. fino al I secolo d.C. Il regno di Numidia fu creato come regno vassallo da Roma alla fine della seconda guerra punica. Venne poi annesso da Roma nel 46 a.C., e poi, dopo un breve periodo di ritrovata indipendenza, nel 25 a.C.\nDopo la fine dell'indipendenza.\nDopo la fine del regno, la Numidia fu retta dalle seguenti potenze:"}
{"id": "322206", "revid": "247933", "url": "https://it.wikipedia.org/wiki?curid=322206", "title": "Circolo Polare Antartico", "text": ""}
{"id": "322214", "revid": "1652635", "url": "https://it.wikipedia.org/wiki?curid=322214", "title": "Subcontinente indiano", "text": "Il subcontinente indiano \u00e8 una vasta regione che occupa la parte centromeridionale dell'Asia e si allunga con un vasto triangolo peninsulare tra golfo del Bengala e mare Arabico. Comprende i seguenti stati o porzione di essi: India, Bangladesh, Bhutan, Maldive, Nepal, Pakistan e Sri Lanka.\nViene definito subcontinente in quanto area talmente estesa ed isolata, da essere considerata un semi-continente a tutti gli effetti, separato dal resto dell'Asia a nord dall'imponente catena montuosa dell'Himalaya, mentre a sud \u00e8 completamente circondato dal mare (mar Arabico a ovest, golfo del Bengala a est e oceano Indiano a sud); solo ad est ed ovest i suoi confini naturali sono pi\u00f9 incerti e il suo territorio si fonde con il resto del continente asiatico. \u00c8 essenzialmente formato da tre grandi aree quali la catena dell'Himalaya a nord, la pianura indo-gangetica al centro e l'altopiano del Deccan a sud.\nLa regione, in ere geologiche passate \u00e8 stata in effetti un vero continente; essa non era ancora congiunta con il continente asiatico, formando quindi una immensa isola nell'oceano Indiano. La sua collisione con l'Asia, 39 milioni di anni fa, ha portato alla formazione dell'Himalaya, che \u00e8 ancora in corso. Il suo ambiente favorevole all'insediamento umano e la sua particolare collocazione geografica, hanno favorito lo sviluppo di una delle pi\u00f9 antiche e fiorenti civilt\u00e0 del mondo: la civilt\u00e0 della valle dell'Indo.\nStoria.\nZona di antichissima civilt\u00e0, vide fiorire dal 3000 al 1500 a.C. la civilt\u00e0 della valle dell'Indo. Successivamente fu invasa dagli Indoari, un popolo indoeuropeo, che svilupparono la civilt\u00e0 vedica, anch'essa evoluta ma divisa in innumerevoli trib\u00f9 guidate ognuna da capi detti raja (re) e maraja (grande re, imperatore). Sottomessi dai Persiani, i piccoli principati indiani riuscirono a costituire uno stato unitario (Regno di Asoka), dando il via all'epoca dei grandi imperi, interrotta da successive invasioni di popoli stranieri (Saci, Unni bianchi). Islamizzata dai turchi, sultani di Delhi e dagli imperatori Moghul, iniziarono a susseguirsi delle lotte religiose tra certi ind\u00f9 e musulmani, dando la nascita al sikhismo.\nA partire dal XVI secolo inizi\u00f2 anche la penetrazione europea: portoghesi e francesi riuscirono a colonizzare zone costiere del territorio, mentre gli inglesi riuscirono a colonizzare l'interno della regione indiana, intanto il Bhutan e il Nepal erano dei paesi indipendenti dove la colonizzazione europea non riusc\u00ec ad accedere. La decolonizzazione avvenne subito dopo la seconda guerra mondiale, infatti il Pakistan e l'Unione Indiana ottennero la loro indipendenza nel 1947 (musulmano il primo e induista il secondo), seguiti dall'indipendenza di Ceylon nel 1948 (ma nel 1972 prese il nome di Sri Lanka) e dalle Maldive nel 1965. Nel 1971 dopo una drammatica guerra separatista appoggiata dall'India, la regione orientale del Pakistan ottenne l'Indipendenza, assumendo cos\u00ec il nome di Bangladesh.\nGeografia politica.\nPer quanto riguarda il piano sociale, nella zona ci sono delle controversie di confine: tra l'India, la Cina e al Myanmar; tra il Pakistan, l'Afghanistan e l'Iran, mentre le migliaia di immigrati che affluiscono in India dal Nepal e dal Bangladesh rischiano di guastare i rapporti tra i tre paesi; la stessa situazione accadde in Pakistan, dove si rifugiano gli immigrati afghani a causa della dittatura talebana.\nL'Unione Indiana cerca di imporsi come potenza pi\u00f9 forte della regione e quindi spesso interviene per aiutare altri stati della zona, come quando invi\u00f2 un piccolo esercito nelle Maldive nel 1992 per ristabilire il governo che era caduto a causa di un colpo di stato,o quando invi\u00f2 le sue truppe nello Sri lanka per aiutarlo in una drammatica guerra civile che era esplosa all'interno del paese.\nNumerosi conflitti etnici, religiosi e linguistici sono presenti anche in India: quello pi\u00f9 celebre \u00e8 la questione del Kashmir, un territorio diviso tra India, Pakistan e Cina. Nel 1947, quando i primi due paesi ottennero l'indipendenza dall'Impero britannico, nel Kashmir scoppi\u00f2 una guerra civile che costrinse l'ONU ad un intervento infruttuoso: il conflitto rimane vivo anche nel XXI secolo, pregiudicando i rapporti tra i paesi coinvolti, e l'ONU mantiene una missione di osservatori nella zona."}
{"id": "322216", "revid": "110157", "url": "https://it.wikipedia.org/wiki?curid=322216", "title": "Tegerfelden", "text": "Tegerfelden (toponimo tedesco) \u00e8 un comune svizzero di 1\u00a0199 abitanti del Canton Argovia, nel distretto di Zurzach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "322217", "revid": "125548571", "url": "https://it.wikipedia.org/wiki?curid=322217", "title": "Giovanni Semerano (filologo)", "text": "Biografia.\nFrequent\u00f2 a Ostuni le classi elementari e le scuole medie; a Bari, invece, frequent\u00f2 gli studi liceali, guidati dal professore Angelico Tosti, e i primi studi universitari. Negli anni trenta, all'et\u00e0 di 25-26 anni, lasci\u00f2 la famiglia e si trasfer\u00ec a Firenze. Nel 1934 consegu\u00ec la laurea in lettere classiche a Firenze, dove tra i suoi insegnanti ebbe l'ellenista Ettore Bignone (del quale fu anche assistente), il filologo Giorgio Pasquali, il semitologo Giuseppe Furlani, Bruno Migliorini e Giacomo Devoto, del quale fu amico e frequentatore (come lo fu anche di Antonino Pagliaro, Aldo Neppi Modona, Ambros J. Pfiffig); nei suoi studi incontr\u00f2 anche Gaetano de Sanctis.\nInsegn\u00f2 al Liceo classico di Massa ove fu professore di greco e latino e collega del poeta Mario Luzi. Il 1\u00ba luglio 1940 vinse il concorso di bibliotecario aggiunto alla Biblioteca Nazionale Centrale di Firenze. Dall'ottobre 1940 al gennaio 1942 e dal marzo 1943 fino all'8 settembre fu richiamato alle armi. Nel dopoguerra lavor\u00f2 per un periodo alla Biblioteca Marucelliana di Firenze. Nel 1948 fu promosso bibliotecario di prima classe.\nNel 1950 subentr\u00f2 al commissario Mario Corsini, nominato dal Governo militare alleato, come direttore della Biblioteca governativa di Gorizia, e gli fu affidata la reggenza della soprintendenza bibliografica di Verona (e indi del Veneto occidentale). Nel maggio 1953 fu trasferito, come direttore, a Firenze alla Biblioteca Riccardiana e, nel 1955, sostitu\u00ec Alberto Giraldi alla soprintendenza per la Toscana. Nel 1954, nell'ambito della scuola di Paleografia Latina diretta dal professor Renato Piattoli, tenne un corso di lezioni di latino medievale all'Universit\u00e0 di Firenze.\nNel 1960 e nel 1965 fu promosso dapprima direttore di biblioteca di 3\u00aa classe e poi direttore di 1\u00aa classe.\nDopo l'alluvione del 4 novembre 1966, dalla quale anche la Soprintendenza (allora collocata all'interno della Biblioteca nazionale) fu colpita, promosse il recupero del materiale alluvionato di varie biblioteche cittadine, tra le quali il Gabinetto Vieusseux. Nel 1967 fu insignito della medaglia d'oro per i benemeriti della cultura. Negli anni cinquanta e sessanta partecip\u00f2 abitualmente ai congressi dell'Associazione italiana biblioteche, della quale, almeno dal 1951, fu socio e fu eletto nel Consiglio direttivo per il triennio 1957-1960.\nAlla fine di settembre del 1972, col trasferimento delle soprintendenze statali alle Regioni a statuto ordinario, lasci\u00f2 l'incarico e diresse la Biblioteca Medicea Laurenziana. Il 2 maggio 1973 fu collocato a riposo. Nel 1999 ricevette la targa d'oro da Ostuni, nel 2001 il presidente del Consiglio regionale della Toscana Riccardo Nencini gli consegn\u00f2 la targa d'argento del Consiglio e nel 2003 la Societ\u00e0 di San Giovanni Battista gli assegn\u00f2 il premio Bel San Giovanni \u201cper l'apporto recato all'elevazione spirituale e materiale della comunit\u00e0 in cui opera\u201d. Sempre lo stesso anno, il 25 novembre, ricevette il Fiorino d'Oro \"Per aver condotto gli studi sulle origini della civilt\u00e0 e delle lingue indo-europee secondo un metodo critico e creativo che lo ha portato ad esplorare inediti percorsi etimologici\".\nLe sue opere, da \u00abLe origini della cultura europea\u00bb passando per \u00abL'infinito: un equivoco millenario\u00bb fino a \u00abIl popolo che sconfisse la morte. Gli etruschi e la loro lingua\u00bb, rappresentano una rivoluzione nel rapporto tra storia, linguistica, antropologia e filosofia, offrono nuovi codici di lettura per la conoscenza delle lingue e delle civilt\u00e0, in una prospettiva umanistica che caratterizza ancora oggi il nostro orizzonte di conoscenza\u201d.. Collabor\u00f2 con Radio Vaticana trattando temi a carattere bibliografico. Fu anche presidente dell'Ente Nazionale Giovanni Boccaccio, membro dell'Oriental Institute di Chicago e membro onorario dell'Accademia Etrusca.\nLe opere.\nLe origini della cultura europea.\n\"Le origini della cultura europea\" \u00e8 l'opera principale di Giovanni Semerano, pubblicata in quattro volumi autonomi tra il 1984 e il 1994.\nNel suo lavoro, Semerano ha messo dunque a confronto migliaia di termini del lessico delle antiche lingue europee, attestati nella letteratura e nelle iscrizioni, con quelli delle antiche lingue della Mesopotamia, di cui si ha abbondanza di testimonianze. Il lessico comparato \u00e8 costituito da idronimi (nomi di fiumi), antroponimi (nomi di persone), teonimi (nomi di divinit\u00e0), toponimi (nomi di luoghi), e ancora da nomi di oggetti d'uso comune e da verbi, propri delle attivit\u00e0 manuali e del pensiero.\nDa tale confronto secondo l'autore emergerebbe un'affinit\u00e0 semantica (di significato) e fonetica (di suono) tra i lessici delle lingue europee e di quelle mesopotamiche, in particolare con l'accadico, il linguaggio antico con la pi\u00f9 ampia tradizione scritta, appartenente alla famiglia delle lingue semitiche e con tracce di sostrato sumerico.\nDalle affinit\u00e0 semantiche lo studioso trae inoltre la tesi dell'esistenza di un'antica unit\u00e0 culturale protostorica dell'Europa e del Vicino Oriente, che si sarebbe articolata lungo la via continentale del Danubio e lungo le coste del Mar Mediterraneo, dall'Africa fino all'Irlanda, sulle vie del commercio dell'ambra, dello stagno e anche del ferro.\n\"La favola dell'indoeuropeo\".\nIn questa breve opera l'autore sostiene che l'ipotesi dell'indoeuropeo non sarebbe plausibile e che tale lingua ipotetica sarebbe priva di testimonianze, sottolineando l'enorme quantit\u00e0 di vocaboli che, nelle lingue europee, risulterebbero ancora privi di una convincente etimologia. Alcune pagine sono dedicate a Filippo Sassetti, un mercante fiorentino del XVI secolo che si rec\u00f2 in India e not\u00f2 le affinit\u00e0 tra il sanscrito e il latino, ed altre alle lingue degli Ittiti, Hurriti, Mitanni, Luvi, Celti-Galati, Germani, Etruschi e infine al lessico della numerazione, che secondo l'autore porterebbero molto lontano dall'ipotesi indoeuropea e direttamente nell'antica Mesopotamia.\n\"L'infinito: un equivoco millenario\".\nL'opera fu pubblicata nel 2001 con il sottotitolo \"Le antiche civilt\u00e0 del Vicino Oriente e le origini del pensiero greco\". Attraverso una rassegna comparativa di numerose parole, il filologo espone il proprio pensiero sull'influenza profonda che le civilt\u00e0 dell'antica Mesopotamia avrebbero avuto sulla cultura europea e del bacino del mediterraneo. Tra le molte voci trattate, viene analizzato il termine \"\u00c1peiron\" (\u1f02\u03c0\u03b5\u03b9\u03c1\u03bf\u03bd), parola centrale nella filosofia di Anassimandro. Il filosofo definisce infatti l'elemento da cui hanno origine tutte le cose, il loro principio (in greco antico \"arkh\u00e9\") con il termine \"\u00e0peiron\", che abitualmente viene ritenuto costituito da \"a\"- privativo (\"senza\") e da \"p\u00e9ras\" (\"determinazione\", \"termine\") e tradotto pertanto come \"indeterminato\" o \"infinito\".\nSecondo Semerano, tuttavia, poich\u00e9 la parola \"p\u00e9ras\" ha una \"e\" breve, mentre \"\u00e0peiron\" ha un dittongo \"ei\" che si legge come una \"e\" chiusa lunga, il dittongo non potrebbe essersi prodotto dalla \"e\" breve di \"p\u00e9ras\". Semerano riconduce invece il termine al semitico \"'apar\", corrispondente al biblico \"'afar\" e all'accadico \"eperu\", tutti vocaboli che significano \"terra\". Il noto frammento di Anassimandro, in cui si dice che tutte le cose provengono e ritornano all\"\u00e0peiron\", non si riferirebbe dunque ad una concezione filosofica dell'infinito, ma ad una concezione di \"appartenenza alla terra\", che si ritrova nel testo biblico: \"polvere sei e polvere ritornerai\".\nSulla base di questa interpretazione, Semerano rilegge dunque tutto lo sviluppo della filosofia precedente la sofistica in una chiave anti-idealista e anti-metafisica, riconducendo la filosofia presocratica essenzialmente ad una fisica corpuscolare, che accomunerebbe tra gli altri Anassimandro, Talete e Democrito. L'intera vicenda della nascita della filosofia greca non viene vista come una miracolosa isola di razionalit\u00e0, ma come parte integrante di una pi\u00f9 estesa e antica comunit\u00e0 umana che comprende anche la Mesopotamia, l'Anatolia e l'Egitto.\n\"Lebenswerk\".\nIn Italia, Semerano rivalut\u00f2 l'importanza dell'Oriente, ed in particolare dell'accadico, per gli studi di semitistica, che in precedenza si erano focalizzati sull'arabo e sull'ebraico. Nel volume \"Lebenswerk\" (\"Le origini della cultura europea\", 1984) pubblic\u00f2 9.000 schede comparative che ponevano a confronto i significati di parole accadiche con altrettanti termini latini o greci, da lui pazientamente costruite.\nUna precedente versione pi\u00f9 estesa era gi\u00e0 pronta sul finire degli anni '60 e ne sparirono le tracce durante l'Alluvione di Firenze. Nell'84, Semerano ricominci\u00f2 da capo il proprio lavoro di ricerca, dando alle stampe il primo dei due volumi dell'opera.\nTeoria.\nNei suoi studi Semerano sostiene che esistano somiglianze e affinit\u00e0 tra i lessici delle lingue mesopotamiche, in particolare dell'accadico, con le antiche lingue d'Europa, supportate da numerose citazioni di testi antichi e moderni.\nSecondo Semerano, a causa della continua evoluzione delle lingue umane, non sarebbe utile alla ricerca ipotizzare una \"protolingua\", che egli ritiene non veramente esistita e che non potrebbe comunque che rappresentare un singolo momento in quello che viene considerato un \"continuum linguistico con variazioni\": il concetto e l'astratto modello di \"protolingua\" dovrebbe essere piuttosto inteso come uno strumento d'indagine statistica applicato alla linguistica. Semerano ritiene inoltre necessario considerare e indagare le possibili connessioni e quindi l'affinit\u00e0 o la parentela, le ibridazioni, i prestiti, le reciproche influenze con tutte le altre lingue umane contigue, come le lingue afroasiatiche dell'Africa e quelle non indoeuropee dell'Asia, in una visione \"filogeneticamente\" aperta.\nConsidera l'indoeuropeo ricostruito dai linguisti tradizionali una lingua inventata, senza una terra e senza un popolo che l'avrebbe parlata e la teoria un'ipotesi mantenuta in vita perch\u00e9 funzionale a un'ideologia definita etnorazzista (verso altri popoli non indoeuropei) e socioclassista e di casta (all'interno delle societ\u00e0 europee). Secondo Semerano, la storia e il senso di ogni lingua umana si troverebbe soltanto e unicamente nel contesto di tutte le altre lingue, che insieme formerebbero la lingua umana in generale. Tutte le lingue del mondo sarebbero comparabili perch\u00e9 tutte appartengono allo stesso genere e alla specie umana, a prescindere dalla loro tipologia, morfologia, declinazioni, una volta che le parole siano scomposte nei loro elementi costitutivi essenziali e siano individuate le radici, i temi centrali, gli affissi.\nSulla base delle affinit\u00e0 riscontrate, Semerano sostiene che le antiche lingue mesopotamiche costituirebbero la testimonianza di una fase preistorica e agglutinante della lingua umana, che poi altrove si \u00e8 evoluta nelle lingue a prevalenza flessiva, come sarebbe dimostrato dal passaggio nella lingua amorrea. Semerano ritiene inoltre che il metodo comparativo adottato dalla linguistica, per essere scientificamente valido dovrebbe essere universale, ovvero applicabile a tutti i casi e non soltanto ad alcuni. Per la legge della rotazione consonantica (\"Lautverschiebung\"), moltissimi casi interni alle lingue indoeuropee, che non troverebbero alcuna spiegazione nell'ambito dell'indoeuropeo, si chiarirebbero invece nella comparazione con le antiche lingue mesopotamiche.\nDibattito critico.\nLe teorie di Semerano sono controverse e non sempre riconosciute in ambito accademico.\nI suoi lavori e la sua teoria hanno suscitato accesi dibattiti e reazioni contrastanti. La sua opera \u00e8 frequentemente citata da El\u00e9mire Zolla (scrittore, filosofo e storico delle religioni, ma non linguista), che ha scritto: \u00abUn colpo violento di recente [ho subito] alla lettura dell'opera prodigiosa di Giovanni Semerano, che ha sconfitto proprio l'ordine indoeuropeo delle origini europee semplicemente leggendo con la dovuta seriet\u00e0 i classici latini e greci\u00bb.\nGli diede consenso anche l'orientalista Giovanni Garbini. Diego Marani defin\u00ec gli studi etimologici di Semerano \u00ab vera e propria resistenza al \"mare di sabbia\" che ci circonda\u00bb e Gian Piero Jacobelli defin\u00ec le sue \u00ab indagini convincenti e sotto molti aspetti babeliche, o babiloniche,\u00bb. I suoi sostenitori pongono l'accento sulla enorme mole del materiale analizzato e sulla ricostruzione storica offerta dei contatti tra Europa e Vicino Oriente.\nFrancesco Stella osserva che l'opera di Semerano \u00ab\u00e8 stata trascurata o criticata aspramente dai glottologi\u00bb. Paolo Matthiae, capo della spedizione italiana in Siria, rinvenne una statuetta acefala che riproduceva il figlio di Ibbit Lim re di Ebla assieme a ventimila tavolette della Biblioteca di Ebla tradotte dall'assiriologo Giovanni Pettinato, scoperta che avvalorava, a giudizio dello stesso Pettinato, l'ipotesi di Giovanni Semerano. Francesco Stella definisce \"Le origini della cultura europea\" \u00abun esperimento in qualche modo analogo a quello di Bernal\u00bb e ritiene che dalla \u00ab tesi, che sconvolge il quadro finora accettato della separazione tra ceppo indoeuropeo e ceppo semitico\u00bb, si sia \u00ab aperto un varco, sia pure amatoriale, nelle incrollabili convinzioni derivate dalla linguistica ottocentesca\u00bb.\nUmberto Galimberti in un articolo del 2002 ricord\u00f2 che \u00ab Indro Montanelli aveva invitato Giovanni Semerano a scrivere alcuni articoli sull'argomento sul suo giornale. Questo piccolo riconoscimento infastid\u00ec Salvatore Settis, che il 23 febbraio dell'85 attacc\u00f2 su \"Tuttolibri\" de \"La Stampa\" Giovanni Semerano, colpevole, a suo dire, di considerarsi il Galileo che pretendeva una rivoluzione copernicana a proposito dell'origine delle lingue. Quando Galimberti, sostenitore di Semerano, si rivolse all'Einaudi per suggerire la pubblicazione de \"L'infinito: un equivoco millenario\", Settis ne sconsigli\u00f2 la pubblicazione poich\u00e9 non ne \"approvava nessuna riga\". Riguardo al termine \"\u00e1peiron\" (\u1f02\u03c0\u03b5\u03b9\u03c1\u03cc\u03bd) Franco Ferrarotti comment\u00f2: \u00ab\u00c8 curioso per\u00f2 che lo stesso autore, nel ponderoso dizionario della lingua greca , alla voce \"apeir\u00e9sios\" dia come significati essenziali i seguenti: \"senza limite, senza divisione, infinito, immenso, innumerevole\"\u00bb.\nSemerano nelle sue opere non confuta o non spiega altrimenti le scoperte filologiche ed archeologiche che a partire dalla fine del XIX secolo hanno deposto a favore della teoria dell'indoeuropeo. Fra queste si possono annoverare la decifrazione delle tavolette ittite, realizzata proprio partendo dal presupposto che fossero scritte in una lingua indeuropea scritta in caratteri cuneiformi; la decifrazione delle tavolette in lineare B, rivelatasi una forma arcaica di greco del II millennio a.C. pi\u00f9 vicina all'indoeuropeo ricostruito rispetto ai dialetti ellenici attestati in epoca storica; la scoperta del tocario, una lingua parlata nel bacino del fiume Tarim, nell'attuale provincia cinese dello Xinjiang, il cui sistema verbale risulta comprovante la ricostruzione fatta per il sistema verbale indoeuropeo.\nLo stesso Semerano afferma di basarsi non sul metodo elaborato dalla linguistica comparata ma su assonanze fonetiche e su affinit\u00e0 di significato, seguendo dunque un procedimento paretimologico. Non vengono inoltre definite le leggi linguistiche che avrebbero presieduto alla trasformazione dell'accadico nelle diverse lingue esaminate e non vengono presi in considerazione gli aspetti morfologici e grammaticali. Ad esempio il termine latino \"res\" (nominativo dalla radice \"re-\", con il significato di \"cosa\", viene accostato alla radice accadica \"r\u0113\u0161\" (\"r\u0113\u0161u\", con il significato di \"capo\", \"unit\u00e0 da computare\", \"beni\"). Alcuni recensori, tuttavia, hanno fatto notare che Semerano non conosce le lingue semitiche, ma si limita a confrontare tra loro le forme che trova sui diversi vocabolari, ignorando gli sviluppi di tutta la linguistica del Novecento."}
{"id": "322219", "revid": "767487", "url": "https://it.wikipedia.org/wiki?curid=322219", "title": "Wodginite", "text": "La wodginite \u00e8 un minerale."}
{"id": "322220", "revid": "1543377", "url": "https://it.wikipedia.org/wiki?curid=322220", "title": "Ferrotitanowodginite", "text": "La ferrotitanowodginite \u00e8 un minerale.\nEtimologia.\nPrende il nome dalla composizione chimica prevalente, ferro e titanio, e dalla wodginite"}
{"id": "322221", "revid": "1442080", "url": "https://it.wikipedia.org/wiki?curid=322221", "title": "Ferrowodginite", "text": "La ferrowodginite \u00e8 un minerale."}
{"id": "322222", "revid": "148107", "url": "https://it.wikipedia.org/wiki?curid=322222", "title": "Lithiowodginite", "text": "La lithiowodginite \u00e8 un minerale con formula chimica LiTa3O8; deve il suo nome al suo contenuto di litio e alla sua relazione con la wodginite. L'ottava versione della classificazione Nickel-Strunz la classificava 4.D.17-20, mentre la decima versione la sposta nel gruppo 4.DB.40, mentre secondo la classificazione Dana, appartiene al gruppo 8.1.8.4.\nAbito cristallino.\nLa struttura cristallina \u00e8 monoclina con gruppo spaziale C2/c (gruppo n\u00b015) con costanti di reticolo a = 9.441(3) \u00c5, b = 11.516(4) \u00c5, c = 5.062(2) \u00c5. Sulla scala di Mohs ha una durezza pari a 6,5 e possiede una lucentezza adamantina.\nOrigine e giacitura.\nLa lithiowodginite si forma nelle zone ricche di albite nelle pegmatiti granitiche. \u00c8 stata scoperta nel deposito di tantalio di Ognevka (Kazakistan). \u00c8 stata trovata anche in due luoghi pi\u00f9 vicini al suo sito di scoperta, la miniera di Manono (provincia del Katanga, Repubblica Democratica del Congo) e la miniera di Tanco nel lago Bernic (Manitoba, Canada).\nDi solito viene trovato associato ad altri minerali come wodginite, ixiolite, irtyshite e simpsonite.\nForma in cui si presenta in natura.\nLa lithiowodginite si presenta di colore rosa scuro o rosso."}
{"id": "322223", "revid": "228587", "url": "https://it.wikipedia.org/wiki?curid=322223", "title": "Columbite-(Mg)", "text": "La columbite-(Mg) \u00e8 un minerale del gruppo della columbite precedentemente conosciuto come magnesiocolumbite."}
{"id": "322224", "revid": "228587", "url": "https://it.wikipedia.org/wiki?curid=322224", "title": "Columbite-(Mn)", "text": "La columbite-(Mn) \u00e8 un minerale del gruppo della columbite. Il nome deriva dal suo contenuto in manganese e dalla sua relazione con la columbite (columbite-(Fe)). Precedentemente era conosciuta come manganocolumbite.\nOrigine e giacitura.\nLa columbite-(Mn) si rinviene nelle pegmatiti granitiche.\nForma in cui si presenta in natura.\nLa columbite-(Mn) si presenta solitamente sotto forma di masse indistinte oppure come cristalli prismatici o tabulari."}
{"id": "322227", "revid": "23", "url": "https://it.wikipedia.org/wiki?curid=322227", "title": "Ferrocolumbite", "text": ""}
{"id": "322229", "revid": "301156", "url": "https://it.wikipedia.org/wiki?curid=322229", "title": "Giacomo Bozzano", "text": "Biografia.\nCarriera da dilettante.\nInizi\u00f2 a praticare il pugilato presso l'allora palestra Aurora Chiavari, oggi \"Tito Copello\", di Chiavari, dove si allen\u00f2 per quasi tutta la sua carriera ed oltre. \nVinse la medaglia d'argento ai Campionati mondiali militari nel 1956, a Napoli, nella categoria dei pesi massimi. \nConquist\u00f2 la medaglia di bronzo ai Giochi Olimpici di Melbourne 1956. Batt\u00e9 ai punti il finlandese Ilkka Koski e il tedesco Ulrich Nitzschke ma perse in semifinale dal sovietico Lev Muchin, per KO al 3\u00ba round. Entr\u00f2 tra i professionisti l'anno successivo. \nCarriera da professionista.\nFra i pro, pur non avendo mai conquistato alcun un titolo, Bozzano \u00e8 stato uno dei pugili italiani pi\u00f9 celebri degli anni '50 e '60. Il 16 ottobre 1957, a Milano, batt\u00e9 ai punti l'ex campione italiano Uber Bacilieri. Il 27 aprile 1958, al Palalido, super\u00f2 ai punti l'ex campione mondiale dei mediomassimi, l'italo-americano Joey Maxim, in uno degli ultimi incontri della carriera. Il 7 settembre successivo sconfisse l'ex campione europeo dei massimi Francesco Cavicchi, per KO all'8\u00ba round .\nCominci\u00f2 a farsi largo a suon di KO. A questo proposito rimase memorabile l'incontro a Milano, il 29 ottobre 1958 contro lo statunitense Sifa Kivalu. Bozzano vinse per Kot al sesto round dopo che, a causa dei colpi, entrambi gli atleti erano finiti al tappeto e dovettero essere portati in ospedale.\nConsegu\u00ec la prima sconfitta in uno dei suoi pochi incontri all'estero, al Westfalenhalle di Dortmund, il 5 novembre 1959. Fu messo al tappeto sino al conto totale da Hans Kalbfell, all'ottava ripresa. Perse ancora ai punti contro Gerard Zech, al Padiglione 3 della Fiera di Milano, il 7 dicembre 1960. \nOttenne l'unica chance di diventare campione d'Italia il 13 ottobre 1962. Fu sconfitto per Kot alla terza ripresa da Santo Amonti e, a soli ventinove anni si ritir\u00f2 dal pugilato, dopo aver sostenuto 34 incontri di cui 31 vinti e tre persi.\nVicende dopo il ritiro.\nBozzano apr\u00ec un ristorante insieme alla moglie Kristina, ma rimase molto vicino al mondo della boxe, tanto che negli Anni '90 fece notizia quando, dalla platea del Maurizio Costanzo Show, sfid\u00f2 Francesco Damiani.\nNel 1998 il suo locale fall\u00ec e il 30 aprile 2005 venne aggredito per motivi oscuri da un operaio trentenne. Da allora non riusc\u00ec pi\u00f9 a riprendere conoscenza e l'ex-collega Lorenzo Lenzini dovette chiedere un aiuto alla Federazione Pugilistica Italiana per aiutarlo a sostenere le costose cure cui dovette essere sottoposto\n\u00c8 morto il 21 novembre 2008 a 75 anni in una clinica privata a Rapallo. Dal 24 novembre 2008 riposa in Chiavari, citt\u00e0 nella quale risiedeva."}
{"id": "322230", "revid": "110267547", "url": "https://it.wikipedia.org/wiki?curid=322230", "title": "Tantalite-(Mg)", "text": "La tantalite-(Mg) \u00e8 un minerale del gruppo della columbite. Precedentemente al 2008 era conosciuto come magnesiotantalite.\nOrigine e giacitura.\nLa tantalite-(Mg) si trova nel granito pegmatitico."}
{"id": "322231", "revid": "110267544", "url": "https://it.wikipedia.org/wiki?curid=322231", "title": "Tantalite-(Mn)", "text": "La tantalite-(Mn) \u00e8 un minerale del gruppo della columbite. Il nome del minerale deriva dal suo contenuto in Mn e dal mito greco Tantalo per la difficolt\u00e0 di dissoluzione. Precedentemente era conosciuto come manganotantalite.\nOrigine e giacitura.\nLa tantalite-(Mn) \u00e8 un minerale accessorio dei graniti pegmatitici."}
{"id": "322232", "revid": "111373", "url": "https://it.wikipedia.org/wiki?curid=322232", "title": "Bad Zurzach", "text": "Bad Zurzach (toponimo tedesco; fino al 2006 Zurzach, antico nome francese \"Zurzac\") \u00e8 un comune svizzero di 4\u00a0240 abitanti del Canton Argovia, nel distretto di Zurzach del quale \u00e8 il capoluogo; ha lo status di citt\u00e0.\nGeografia fisica.\nLa zona del comune si estende per circa 500 metri nella piana del fiume e per una lunghezza tra nordovest e sudest di pi\u00f9 di due chilometri. Nei pressi del centro della citt\u00e0 il Reno piega verso nord: \u00e8 a questo punto che la piana si estende per una larghezza di circa un chilometro e mezzo. Il centro storico si trova all'ingresso di una valle che divide due colline del Tafeljura. A nordovest si eleva l'Achenberg (535\u00a0m s. l.\u00a0m), a sudest l'H\u00f6rndli (321\u00a0m s. l.\u00a0m). e poco pi\u00f9 di un chilometro ad ovest il Weiler Acheberg (513\u00a0m s. l.\u00a0m)..\nLa superficie del territorio comunale \u00e8 di 652 ettari, .\nOrigini del nome.\nIl nome della localit\u00e0 proviene dal tardo-latino \"(praedium) Ortiacum\" (Terre appartenenti ad Ortius); il nome del borgo in svizzero tedesco \u00e8 \u02c8ts\u028ar.ts\u0251\u03c7, abbreviato \u02c8ts\u028ar.tsi.\nStoria.\nPreistoria.\nReperti archeologici indicano che la zona di Zurzach era gi\u00e0 abitata e anche durante il periodo neolitico; ulteriori reperti risalgono all'et\u00e0 del bronzo. vi era un insediamento celtico denominato \"Tenedo\".\nEt\u00e0 antica.\n, i nuovi signori del territorio furono i Romani. \"Tenedo\" si svilupp\u00f2 come base militare nei pressi del \"castrum\" romano di Vindonissa. Vi era un ponte sul Reno, una fortificazione (inizialmente semplice e poi doppia) e un notevole insediamento. I Romani lasciarono \"Tenedo\" , allorch\u00e9 si ritirarono oltre le Alpi.\nEt\u00e0 medievale.\nUn ruolo significativo per lo sviluppo di Zurzach ebbe il culto di santa Verena. venne eretta in suo onore una chiesa, che divenne col tempo un importante luogo di pellegrinaggio. . Nell'881 l'imperatore Carlo il Grosso assegn\u00f2 il convento alla moglie Riccarda di Svevia. .\nLa prima citazione di \"Zuriaca\" compare nell'830. Zurzach e la chiesa meta di pellegrinaggi entrarono nei possedimenti dell'abbazia di Reichenau e nel 1265, a causa di problemi finanziari, la localit\u00e0 fu ceduta alla diocesi di Costanza. Nel Medioevo Zurzach divenne sede di un'importante fiera.\nEt\u00e0 moderna.\nNel 1415 la Vecchia confederazione elvetica occup\u00f2 l'Argovia e Zurzach divenne propriet\u00e0 della contea di Baden, un baliato comune (\"Gemeinen Herrschaft\"). L'importanza della fiera aument\u00f2 ancora: mercanti da tutta la Svizzera, dalla Germania meridionale andavano a Zurzach per offrire le loro merci. Punto saliente era in proposito il 1\u00ba settembre, giorno di santa Verena. I commercianti approfittavano dello status di esenzione doganale del luogo del mercato e della favorevole posizione nelle prossimit\u00e0 dello sbocco del fiume Aar nel Reno.\nEt\u00e0 contemporanea.\nNel 1798 i francesi invasero la Svizzera. Sotto la loro pressione, nel marzo 1798 fu proclamata la Repubblica Elvetica e Zurzach divenne la capitale di un distretto del Canton Baden; dalla fondazione del Canton Argovia, avvenuta nel 1803, Zurzach divenne capoluogo di circondario. La fiera perse progressivamente, nel corso del XIX secolo, la sua importanza .\nNel 1872 venne installata la prima fabbrica di tessuti da Jakob Zuberb\u00fchler, 1876 fu inaugurato il tratto ferroviario Winterthur\u2013B\u00fclach\u2013Koblenz, nel 1907 venne eretto l'ancor oggi esistente ponte sul Reno. Nel 1914 furono scoperti giacimenti di salgemma e ne inizi\u00f2 lo sfruttamento. La \"Schweizerische Sodafabrik\" (oggi Solvay) si stabil\u00ec qui, diventando poi un'azienda chimica d'importanza mondiale.\nCon gli scavi per il sale fu scoperta anche una sorgente termale, che tuttavia venne subito cementata. Solo quarant'anni dopo giunsero capitali sufficienti per aprire le terme. 1955 la fonte termale venne nuovamente raggiunta da uno scavo ed i primi clienti giunsero a Zurzach. Dal 1957 l'acqua viene anche imbottigliata. Zurzach si svilupp\u00f2 quindi divenendo una dei luoghi per cure termali pi\u00f9 importanti della Svizzera. Nel 1973 fu aperta una clinica per la cura dei reumatismi e per la riabilitazione. Nel 1991 fu aperto un centro fisioterapico ed ergoterapico.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nReligione.\nSecondo il censimento del 2000, le religioni della popolazione erano cos\u00ec ripartite:\nEconomia.\nA Bad Zurzach, secondo \"Betriebsz\u00e4hlung 2005\", vi sono circa 2\u00a0800 posti di lavoro dei quali l'1% in agricoltura, il 18% nell'industria e l'81% nei servizi.\nIl principale motore dell'economia cittadina sono le terme: l'acqua salmastra a 40\u00a0\u00b0C di temperatura viene aspirata da una profondit\u00e0 di 1\u00a0000\u00a0m. Il moderno stabilimento dei bagni termali, numerosi hotel e una clinica riabilitativa fanno di Bad Zurzach un importante centro turistico. L'acqua delle terme viene anche imbottigliata e venduta in tutta la Svizzera come acqua minerale.\nAltri importanti datori di lavoro sono l'industria chimica internazionale Solvay, l'industria tessile, produttrice di biancheria intima, Triumph International .\nInfrastrutture e trasporti.\nBad Zurzach sorge lunga la strada principale 7 fra Basilea e Winterthur e il traffico attravers\u00f2 il centro storico fino al 1989, quando fu aperto un tunnel lungo il fiume Reno. La citt\u00e0 \u00e8 servita dall'omonima stazione sulla ferrovia Winterthur-B\u00fclach-Koblenz (linea S27 della rete celere dell'Argovia); a Waldshut vi \u00e8 il collegamento con le ferrovie tedesche verso Basilea.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "322234", "revid": "110038944", "url": "https://it.wikipedia.org/wiki?curid=322234", "title": "Tantalite-(Fe)", "text": "La tantalite-(Fe) \u00e8 un minerale appartenente al gruppo della columbite. Il nome deriva dal contenuto di ferro e da quello del personaggio mitologico greco Tantalo per via della difficolt\u00e0 incontrata nella dissoluzione del minerale. Il minerale originariamente era conosciuto come ferrotantalite ma il nome venne ufficialmente cambiato nel 2008.\nOrigine e giacitura.\nLa tantalite-(Fe) \u00e8 un minerale accessorio delle pegmatiti granitiche."}
{"id": "322236", "revid": "827882", "url": "https://it.wikipedia.org/wiki?curid=322236", "title": "Minimal techno", "text": "La minimal techno \u00e8 un filone della musica elettronica e un particolare sottogenere della musica techno, non distante dalla microhouse e dalla glitch techno, sviluppata a partire dai primi anni '90. \nEssa pu\u00f2 esser caratterizzata da suoni melodici, che dovrebbero portare l'uditore verso un \"viaggio mentale\", oppure da suoni elettronici \"minimali\" che portano all'inesistenza totale di melodia. In entrambi i casi, anche essendo un genere elettronico basato su dei \"loop\" (ripetizioni di un determinato numero di battute - solitamente 2 o 4 - per un determinato numero di volte - solitamente una strofa \u00e8 composta da 32 battute -), il genere tende a diventare quasi \"ipnotico\" al fine di indurre l'ascoltatore in un cosiddetto \"trip\". Il tempo pi\u00f9 comunemente usato \u00e8 il 4/4, con un B.P.M. da 124 a 128.\nLa ripetizione quasi ossessionante delle strofe e la scarsa presenza di variazioni giustifica il termine \"minimale\" associato a questo genere musicale.\n\u00c8 un genere basato sulla sperimentazione sonora; a ritmiche di batteria elettronica (spesso provenienti dalle Drum Machine Roland TR-808 e TR-909) vengono accostate linee di basso ripetitive. I sintetizzatori vengono usati per riempire lo spettro sonoro o per caratterizzare l'arrangiamento del brano, hi-hats e rides per sviluppare, arricchire e curare le frequenze medio-alte. Molto usato anche il rumore bianco al fine di riempire il mix.\nLa culla della musica minimal \u00e8 l'Europa, sia per quanto riguarda la produzione di tale genere che per quanto riguarda gli eventi dedicati. Se in Europa la patria della minimal \u00e8 indubbiamente la Germania, troviamo comunque una buona diffusione del movimento sia in Italia (specialmente in Campania - ci si riferisce in particolare a: Marco Carola, Gaetano Parisio, Rino Cerrone, Danilo Vigorito, Markantonio, Joseph Capriati), che in Svizzera, Francia, Spagna, in alcuni paesi balcanici e nell'Europa dell'est. Molto diffusa in America Centrale, soprattutto in Messico e si sta facendo strada anche in America Latina, con i suoi ritmi incalzanti e le sonorit\u00e0 calde accompagnate da tamburi e strumenti a fiato (si pensi a Ricardo Villalobos, Luciano, eccetera).\nSi definiscono spesso minimal techno produzioni ben distanti dalle radici del genere stesso. Il motivo di tutto ci\u00f2 \u00e8 che il genere minimal \u00e8 distante dal mainstream della musica elettronica in voga, quale house o pop dance, e spesso alcuni DJ o case discografiche, tendono a provare a creare nuove sonorit\u00e0 mischiandole con quelle pi\u00f9 minimali. \nLa minimal techno mantiene un pubblico minore, che apprezza per lo pi\u00f9 un genere pi\u00f9 alternativo e sofisticato, seppur ormai comunque abbastanza conosciuto. , e spesso si ottiene confusione tra un pubblico che segue o meno tale genere"}
{"id": "322237", "revid": "365417", "url": "https://it.wikipedia.org/wiki?curid=322237", "title": "Polycrase-(Y)", "text": "Il polycrase-(Y) \u00e8 un minerale appartenente al gruppo della columbite-euxenite."}
{"id": "322238", "revid": "124808", "url": "https://it.wikipedia.org/wiki?curid=322238", "title": "Radiotelevisione Italiana", "text": ""}
{"id": "322239", "revid": "1442080", "url": "https://it.wikipedia.org/wiki?curid=322239", "title": "Uranopolycrase", "text": "L'uranopolycrase \u00e8 un minerale appartenente al gruppo della columbite-euxenite."}
{"id": "322240", "revid": "365417", "url": "https://it.wikipedia.org/wiki?curid=322240", "title": "Yttrocrasite-(Y)", "text": "L'yttrocrasite-(Y) \u00e8 un minerale appartenente al gruppo della columbite-euxenite.\nCollegamenti esterni.\n "}
{"id": "322241", "revid": "1776051", "url": "https://it.wikipedia.org/wiki?curid=322241", "title": "Fersmite", "text": "La fersmite \u00e8 un minerale appartenente al gruppo della columbite."}
{"id": "322242", "revid": "287204", "url": "https://it.wikipedia.org/wiki?curid=322242", "title": "Euxenite-(Y)", "text": "Leuxenite-(Y) (o euxenite, dal greco \"\u03b5\u1f54\u03be\u03b5\u03bd\u03bf\u03c2\", che vuol dire \"ospitale verso gli stranieri\", per descrivere la sua caratteristica di contenere spesso elementi rari) \u00e8 un minerale di formula chimica (Y, Ca, Ce, U, Th)(Nb, Ta, Ti)2O6 che contiene calcio, niobio, tantalio, cerio, titanio, ittrio, e spesso uranio, torio e altri metalli appartenente al gruppo della columbite-euxenite.\nForma in cui si presenta in natura.\nL'euxenite-(Y) si trova nel granito, nella pegmatite e nelle sabbie nere."}
{"id": "322244", "revid": "111373", "url": "https://it.wikipedia.org/wiki?curid=322244", "title": "D\u00f6ttingen", "text": "D\u00f6ttingen (toponimo tedesco; fino al XIX secolo anche Grossd\u00f6ttingen) \u00e8 un comune svizzero di 3\u00a0885 abitanti del Canton Argovia, nel distretto di Zurzach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nA D\u00f6ttingen sorge la centrale nucleare di Beznau.\nInfrastrutture e trasporti.\nD\u00f6ttingen \u00e8 servito dall'omonima stazione sulla ferrovia Turgi-Koblenz-Waldshut.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "322245", "revid": "729019", "url": "https://it.wikipedia.org/wiki?curid=322245", "title": "Samarskite-(Y)", "text": "La samarskite-(Y) \u00e8 un minerale, pironiobato di uranio e ittrio. Deve il suo nome all'ingegnere russo Vasilij Samarskij-Bychovec. Precedentemente chiamata Aannerodite, in omaggio alla citt\u00e0 della Norvegia dove fu scoperta.\nAbito cristallino.\nLa samarskite-(Y) forma cristalli prismatici con sezione trasversale\nrettangolare e aggregati compatti. Cristallizza nel sistema trimetrico.\nOrigine e giacitura.\nSi forma in pegmatiti granitiche. Radioattiva e insolubile a caldo negli \nacidi."}
{"id": "322246", "revid": "1442080", "url": "https://it.wikipedia.org/wiki?curid=322246", "title": "Ishikawaite", "text": "L'ishikawaite \u00e8 un minerale."}
{"id": "322254", "revid": "365417", "url": "https://it.wikipedia.org/wiki?curid=322254", "title": "Yttrocolumbite-(Y)", "text": "L'yttrocolumbite-(Y) \u00e8 un minerale."}
{"id": "322259", "revid": "1610933", "url": "https://it.wikipedia.org/wiki?curid=322259", "title": "Ghiandaia", "text": ""}
{"id": "322262", "revid": "365417", "url": "https://it.wikipedia.org/wiki?curid=322262", "title": "Yttrotantalite-(Y)", "text": "L'yttrotantalite-(Y) \u00e8 un minerale."}
{"id": "322263", "revid": "365417", "url": "https://it.wikipedia.org/wiki?curid=322263", "title": "Loranskite-(Y)", "text": "La loranskite-(Y) \u00e8 un minerale appartenente al gruppo della columbite-euxenite."}
{"id": "322264", "revid": "1776051", "url": "https://it.wikipedia.org/wiki?curid=322264", "title": "Kassite", "text": "La kassite \u00e8 un minerale."}
{"id": "322265", "revid": "690621", "url": "https://it.wikipedia.org/wiki?curid=322265", "title": "Kobeite-(Y)", "text": "La kobeite-(Y) \u00e8 un minerale appartenente al gruppo della columbite-euxenite.\nCollegamenti esterni.\n "}
{"id": "322266", "revid": "365417", "url": "https://it.wikipedia.org/wiki?curid=322266", "title": "Lucasite-(Ce)", "text": "La lucasite-(Ce) \u00e8 un minerale."}
{"id": "322267", "revid": "287204", "url": "https://it.wikipedia.org/wiki?curid=322267", "title": "Aeschynite-(Y)", "text": "L'aeschynite-(Y) \u00e8 un minerale appartenente al gruppo dell'aeschynite."}
{"id": "322268", "revid": "92723", "url": "https://it.wikipedia.org/wiki?curid=322268", "title": "Condizione di chiusura elementare", "text": "La voce condizione di chiusura rientra nell'argomento generale prestiti-mutui e attiene, nello specifico, a una tra le diverse modalit\u00e0 in cui pu\u00f2 avvenire la restituzione del prestito, ossia a quella di tipo rateale.\nLa modalit\u00e0 di restituzione rateale di un prestito, o anche di estinzione rateale di un mutuo, prevede la emissione, da parte dell'ente erogatore del prestito, di un numero prefissato di rate, che il mutuatario dovr\u00e0 corrispondere, l'importo delle quali pu\u00f2 essere variabile o costante e la cui data di scadenza pu\u00f2 essere anch'essa fissa oppure variabile, all'interno del periodo di durata del prestito.&lt;br&gt;\nSi parla, per questo impianto finanziario, di piano di ammortamento o di rimborso.\n\u00c8 comunque consuetudine, da parte di banche ed enti finanziari, proporre piani di ammortamento a rate costanti e scadenza ad intervalli regolari (cosiddette rate equintervallate).&lt;br&gt;\nLe condizioni di equit\u00e0 finanziaria, ossia la completa corresponsione del capitale dovuto, distribuita nel periodo di godimento del prestito, pi\u00f9 gli interessi (passivi) maturati dalla quota residua di capitale (quanto ancora da corrispondere) ricalcolata ad ogni scadenza di pagamento e valutata nei rispettivi periodi di competenza secondo la legge d'attualizzazione convenuta, si concretizzano nelle seguenti \"condizioni di chiusura\":\nAlla base di queste due condizioni sta il seguente importante principio, detto di additivit\u00e0 del valore: il valore attuale dovuto alla combinazione di pi\u00f9 operazioni semplici corrisponde alla somma dei valori attuali delle singole operazioni.\nSi ricorda che per valore attuale di un'operazione finanziaria si intende, in parole semplici, quanto vale oggi qualcosa di cui \u00e8 stabilito il valore a una precisa data futura.\nSi osservi che le condizioni di chiusura elementare e di equit\u00e0 devono valere in ogni tipo di prestito e l'abbinamento delle due condizioni permette di costruire il piano di ammortamento desiderato.\nComponenti della rata.\nPrima di spiegare in che cosa consistono le due condizioni di chiusura enunciate, si debbono considerare le componenti costitutive di una rata.\nIn un piano di ammortamento rateale, ciascuna rata deve coprire, con percentuali che variano a seconda del periodo cui la rata si riferisce, sia il capitale iniziale, da restituire interamente, sia gli interessi da corrispondere per tale periodo. Si parla allora, per questi riparti, di quota capitale e di quota interessi.\nCondizione di chiusura elementare.\nLa somma delle quote capitale di ogni singola rata eguaglia il capitale prestato formula_1. In formula:\nQuesta formulazione \u00e8 semplice ed intuitiva: il capitale dovuto viene interamente rifuso attraverso la somma delle quote capitale presenti all'interno delle rate pagate.\nSegue un esempio, basato su di un piano di \"ammortamento francese\"; rammentiamo che un piano di ammortamento francese prevede rate posticipate, tutte di eguale importo.&lt;br&gt;\nIl prestito consiste di 5.000 euro, da restituire in 12 rate mensili posticipate, all'interesse dello 0,75% (tasso di periodo).\n Periodo Rata Quota Quota Debito Debito\n Capitale Interessi Residuo Estinto\n 0 5.000,00 0,00\n 1 646,39 271,39 375,00 4.728,61 271,39\n 2 646,39 291,74 354,65 4.436,87 563,13 \n 3 646,39 313,62 332,77 4.123,24 876,76 \n 4 646,39 337,15 309,24 3.786,10 1.213,90 \n 5 646,39 362,43 283,96 3.423,67 1.576,33 \n 6 646,39 389,61 256,77 3.034,05 1.965,95 \n 7 646,39 418,84 227,55 2.615,22 2.384,78 \n 8 646,39 450,25 196,14 2.164,97 2.835,03 \n 9 646,39 484,02 162,37 1.680,95 3.319,05 \n 10 646,39 520,32 126,07 1.160,63 3.839,37 \n 11 646,39 559,34 87,05 601,29 4.398,71 \n 12 646,39 601,29 45,10 0,00 5.000,00 \nSi pu\u00f2 verificare che, come richiesto dalla formula, la somma delle quote capitale eguaglia il prestito.\nCondizione di chiusura finanziaria o di equit\u00e0.\nSi d\u00e0 qui la sola definizione, rimandando alla voce Condizione d'equit\u00e0 per l'approfondimento.&lt;br&gt;\nEssa sancisce che la somma dei valori attuali delle singole rate eguagli il capitale prestato formula_1. In formula:"}
{"id": "322270", "revid": "100568016", "url": "https://it.wikipedia.org/wiki?curid=322270", "title": "Condizione d'equit\u00e0", "text": "Rimandiamo alla voce condizione di chiusura elementare per una adeguata introduzione al significato del termine \"condizione di chiusura\" e del concetto di \"equit\u00e0 finanziaria\".\nLa condizione di chiusura finanziaria o di equit\u00e0 sancisce il principio per il quale la somma dei \"valori attuali\" delle singole rate, valutate alla data futura \"t_n\" corrispondente alla scadenza dell'ultima rata, eguaglia il capitale prestato formula_1. In formula:\nSi noti che questa condizione, come la condizione di chiusura elementare, deve valere in ogni tipo di ammortamento. L'abbinamento delle due condizioni permette di costruire il piano di ammortamento desiderato.\nVediamo un esempio, basato su di un piano di \"ammortamento francese\".\nRammentiamo che un piano di ammortamento francese prevede rate posticipate, tutte di eguale importo. Il prestito consiste di 5.000 euro, da restituire in 12 rate mensili posticipate, all'interesse del 7,5% (tasso di periodo). \n Periodo Rata Quota Quota Debito Debito\n Capitale Interessi Residuo Estinto \n 0 5.000,00 0,00\n 1 646,39 271,39 375,00 4.728,61 271,39\n 2 646,39 291,74 354,65 4.436,87 563,13 \n 3 646,39 313,62 332,77 4.123,24 876,76 \n 4 646,39 337,15 309,24 3.786,10 1.213,90 \n 5 646,39 362,43 283,96 3.423,67 1.576,33 \n 6 646,39 389,61 256,77 3.034,05 1.965,95 \n 7 646,39 418,84 227,55 2.615,22 2.384,78 \n 8 646,39 450,25 196,14 2.164,97 2.835,03 \n 9 646,39 484,02 162,37 1.680,95 3.319,05 \n 10 646,39 520,32 126,07 1.160,63 3.839,37 \n 11 646,39 559,34 87,05 601,29 4.398,71 \n 12 646,39 601,29 45,10 0,00 5.000,00 \nPossiamo verificare che, come richiesto dalla formula, la somma dei fattori\nmoltiplicata per la rata formula_4 d\u00e0 esattamente il capitale da restituire.\nA tal fine, presentiamo il prospetto di calcolo che verifica questa condizione.\n n formula_5 formula_6\n 1 1,08 0,93\n 2 1,16 0,87\n 3 1,24 0,80\n 4 1,34 0,75\n 5 1,44 0,70\n 6 1,54 0,65\n 7 1,66 0,60\n 8 1,78 0,56\n 9 1,92 0,52\n 10 2,06 0,49\n 11 2,22 0,45\n 12 2,38 0,42\n somma: 7,74\nIl valore della rata moltiplicato l'importo somma d\u00e0:\n 646,39 * 7,74 = 5000\nche corrisponde al prestito."}
{"id": "322271", "revid": "1305772", "url": "https://it.wikipedia.org/wiki?curid=322271", "title": "Aeschynite-(Ce)", "text": "L'aeschynite- \u00e8 un minerale radioattivo, appartenente al gruppo dell'aeschynite e contenente torio.\nEtimologia.\nIl nome del minerale fu scelto da Berzelius da una parola derivante \"vergogna\" alludendo all'incapacit\u00e0 della scienza del XIX secolo di estrarre i vari elementi dal minerale.\nSinonimi: eschynite.\nAbito cristallino.\nOrtorombico, prismatico.\nOrigine e giacitura.\nIn rocce nefelino-sienitiche o anche in pegmatiti associato alle sieniti nefeliniche o a feldspatoidi o nelle fessure alpine.\nForma in cui si presenta in natura.\nAciculare, massivo. In cristalli prismatici, talora in schegge sottili trasparenti.\nLocalit\u00e0 di ritrovamento.\nAd Hitter\u00f6, in Norvegia; nei Monti Ilmen e nei Monti Vishnevye, in Russia; a Bayun-Oho in Cina."}
{"id": "322272", "revid": "767487", "url": "https://it.wikipedia.org/wiki?curid=322272", "title": "Brett Anderson", "text": "Biografia.\nFondatore del gruppo musicale Suede, attivo nella scena rock/pop britannica e internazionale tra il 1989 e il 2003 e dal 2010 in poi e considerato la prima espressione del Britpop.\nCon i Suede e in particolare coi chitarristi Bernard Butler (che si \u00e8 poi separato dalla band nel 1994) e Richard Oakes (che ha sostituito Butler), ha contribuito a scrivere molte canzoni di successo rimaste nella storia della musica inglese, quali \"Animal Nitrate\", \"Trash\", \"Beautiful Ones\" e \"She's In Fashion\".\nComplessivamente con questo gruppo ha pubblicato 7 album: \"Suede\" (1993), \"Dog Man Star\" (1994), \"Coming Up\" (1996), \"Head Music\" (1999), \"A New Morning\" (2002), Bloodsports (2013), Night Thoughts (2016). Vi sono, poi, due altri prodotti che ne completano la discografia ufficiale: \"Sci-Fi Lullabies\" del 1997 (una raccolta in doppio CD di tutte le b-sides registrate dal gruppo fino all'album \"Coming Up\" del 1996) e \"Singles\" del 2003 (una classica raccolta di successi contenente due brani nuovi).\nIn seguito allo scioglimento dei Suede, Brett Anderson si \u00e8 riconciliato con Bernard Butler e proprio con lui ha formato una nuova band, i The Tears, con la quale ha pubblicato l'album \"Here Come The Tears\" nel 2005, ma che si \u00e8 tuttavia sciolta dopo meno di un anno.\nBrett Anderson e Bernard Butler, per capacit\u00e0 vocali e complessit\u00e0 di scrittura musicale, sono considerati una delle coppie pi\u00f9 emblematiche della scena pop-rock inglese degli anni '90 e non solo. Canzoni come 'So young' e 'Stay together', caratterizzate da melodie non ordinarie e testi coraggiosi mai banali, possono essere considerate veri e propri inni generazionali.\nNel corso del 2006, avvalendosi anche della collaborazione del musicista norvegese Fred Ball, si \u00e8 dedicato alla composizione del proprio primo album solista che \u00e8 stato poi pubblicato il 26 marzo 2007 con l'omonimo titolo di \"Brett Anderson\".\nSul finire del 2007 ha posato come testimonial per la casa di moda Aquascutum per la collezione autunno/inverno 2007/2008.\nIl 1\u00ba settembre 2008 \u00e8 la data di pubblicazione del suo secondo album solista, questa volta autoprodotto, intitolato \"Wilderness\": in esso \u00e8 presente anche il brano \"Back to you\" (scritto in precedenza con Ball), nel quale duetta con l'attrice francese Emmanuelle Seigner.\nIl 2 novembre 2009 viene pubblicato il suo terzo album, \"Slow Attack\", scritto e realizzato in collaborazione con il musicista Leo Abrahams. Sempre insieme a quest'ultimo nel settembre 2011 realizza il suo quarto album solista, intitolato \"Black Rainbows\". Nello stesso periodo, e nel corso del 2012, torna a tenere concerti in tutta Europa e in Asia insieme agli altri ex componenti dei Suede, annunciando anche la preparazione di canzoni per un nuovo album della band.\nAgli inizi del 2018 pubblica la propria autobiografia, \"Black Coal Mornings\", scritta personalmente."}
{"id": "322273", "revid": "547034", "url": "https://it.wikipedia.org/wiki?curid=322273", "title": "Legge di capitalizzazione", "text": "La capitalizzazione \u00e8 l'operazione con cui si calcola il valore a un determinato tempo futuro di un capitale disponibile al tempo presente. Il processo opposto, ovvero di valutazione di una somma futura al tempo presente, \u00e8 detto attualizzazione.\nDal punto di vista matematico, una \"legge finanziaria di capitalizzazione\" \u00e8 una qualsivoglia funzione del tempo che consenta di determinare, dato un capitale iniziale C, il corrispondente valore del \"montante\" M(t) ad un generico istante futuro t:\nper cui valgano le seguenti propriet\u00e0:\nSi noti che la propriet\u00e0 2 poteva essere omessa, poich\u00e9 deducibile dalla 5. Va tuttavia detto che quest'ultima non sempre \u00e8 soddisfatta nella pratica, da qui la necessit\u00e0 di specificare la 2 in modo indipendente.\nLa propriet\u00e0 5 \u00e8 comunque assunta come vera nell'assiomatizzazione matematica, perch\u00e9 semplifica, e rende in un certo senso armonico, lo studio di una determinata legge finanziaria. Isolando il capitale C dal resto della funzione, infatti, possiamo studiare un'unica legge F(1,t), nella quale si assume un capitale unitario, applicando poi ad essa il fattore C, come \"coefficiente di proporzionalit\u00e0\", ottenendo in tal modo l'andamento della legge per quel determinato capitale.\n\u00c8 consuetudine in tal senso porre\ne formalizzare la legge di capitalizzazione nella forma\nAlla funzione formula_12 viene dato il nome di fattore di montante.\nIn base ai postulati enunciati, si evincono per il fattore di montante le seguenti propriet\u00e0:\nRegimi finanziari.\nUna legge di capitalizzazione si associa usualmente ad un \"regime finanziario\", intendendo appunto con questo termine una legge finanziaria che applica un determinato fattore di montante.\nClassi di funzioni utilizzate.\nSi riconoscono, nella maggior parte dei casi che vengono trattati nella pratica, tre famiglie di funzioni \"fattore di montante\":\nFunzioni affini.\nSulle funzioni affini si basa il \"regime finanziario a interesse semplice\", ed hanno la forma:\nIl grafico di questa funzione \u00e8 una retta giacente nel primo quadrante, di coefficiente angolare h e ordinata 1 per t = 0.\nformula_19 \u00e8 quindi funzione affine di t.\nFunzioni esponenziali.\nSulle funzioni esponenziali si basa il \"regime finanziario a interesse composto\".\nLe funzioni di questo tipo hanno la forma:\nIl grafico risiede interamente nel primo quadrante, di ordinata 1 per t = 0.\nFunzioni iperboliche.\nSulle funzioni iperboliche si basa il \"regime finanziario di interesse anticipato\", ed hanno la forma:\nIl grafico di questa classe di funzioni \u00e8 un ramo di iperbole giacente nel primo quadrante, di ordinata 1 per t = 0.\nA differenza delle precedenti funzioni, essa ha come limitazione, pena la perdita di significato sia matematico che finanziario, il rispetto della condizione:\nPer comprendere il significato di h, che \u00e8 legato al tasso di interesse unitario, richiamiamo qui brevemente il significato di tasso di interesse e tasso di sconto.\nPartendo dalla definizione di legge di capitalizzazione data sopra, si definisce interesse\nI, maturato al tempo t (quindi funzione di t), la differenza tra il montante accumulato a quel tempo e il capitale iniziale:\nEssendo tuttavia: formula_11, si pu\u00f2 scrivere:\nPer \"tasso di interesse di periodo\" si definisce allora il rapporto tra l'interesse maturato a un dato tempo t e il capitale iniziale C:\nInfine, se si sostituisce a t in i(t) un periodo unitario, si ottiene il \"tasso di interesse unitario\":\nCon analogo ragionamento, partendo dalla formalizzazione data per la legge di attualizzazione, si definisce sconto D, valutato in funzione di un tempo t, la differenza tra quello che sar\u00e0 il \"capitale disponibile\" a quel tempo e il suo \"valore attuale\":\nEssendo tuttavia formula_30, si pu\u00f2 scrivere:\noppure, in virt\u00f9 delle leggi coniugate:\nIl \"tasso di sconto di periodo\" \u00e8 definito allora come il rapporto tra lo sconto calcolato oggi rispetto al tempo futuro t di disponibilit\u00e0 del capitale futuro formula_33 (quindi funzione di t):\nInfine, se si sostituisce a t in formula_35 un periodo unitario, si ottiene il \"tasso di sconto unitario\":\nVediamo ora, sinteticamente, i tre regimi finanziari sopra menzionati.\nInteresse semplice.\nIl \"regime finanziario ad interesse semplice\" \u00e8 quello in cui l'interesse I cresce linearmente col tempo t, secondo un fattore di proporzionalit\u00e0 costituito dal prodotto del capitale iniziale C e del tasso di interesse unitario i. In simboli:\nRicordando che per il montante M vale la relazione formula_38, possiamo pertanto scrivere:\nPer questo regime finanziario, quindi, il \"fattore di montante\" \u00e8 rappresentato dall'espressione:\nInteresse composto.\nNel regime finanziario a interesse composto si considera che, alla fine di ogni periodo, l'interesse maturato nel periodo debba essere sommato al capitale, per costituire cos\u00ec un nuovo capitale su cui calcolare gli interessi nel periodo successivo.\nConsiderando che il montante \u00e8 proprio la somma di capitale e interessi maturati, possiamo dire che nel regime a interesse composto il montante al tempo t viene assunto come nuovo capitale per il periodo successivo.\nProcedendo nel modo indicato per pi\u00f9 periodi, \u00e8 possibile ricavare la formula che descrive questo regime.\nAssumiamo ogni periodo di durata unitaria. Alla fine del primo periodo avremo:\nalla fine del secondo periodo avremo:\ne cos\u00ec via. In generale, alla fine dell\"'n\"-esimo periodo avremo:\nDetto altrimenti in regime di capitalizzazione composta si pu\u00f2 affermare che il Montante di un capitale (C) disponibile al tempo t pu\u00f2 essere definito come la somma dei singoli montanti nel periodo unitario.\nNel caso si vogliano calcolare, per questo regime, montante e interesse su periodi non interi, esistono due basi di valutazione:\nper la cui discussione si rimanda alle voci specifiche in elenco.\nInteresse anticipato.\nIl regime finanziario a interesse anticipato prevede che gli interessi derivanti dall'investimento di un capitale C, di cui si potr\u00e0 tornare in possesso in una data futura prefissata, vengano corrisposti in anticipo, ossia alla data stessa di attivazione dell'operazione.\nInoltre, l'interesse che viene corrisposto deve essere calcolato con una legge di proporzionalit\u00e0 diretta con la durata dell'operazione e con il capitale investito, secondo un coefficiente di proporzionalit\u00e0 pari al tasso unitario di sconto d.\nMatematicamente questo si traduce nella relazione:\nIl calcolo dell'interesse da corrispondere in anticipo, supponendo noto il montante finale M (il valore nominale del titolo), il tasso di sconto d e la durata dell'operazione, \u00e8 immediato:\nLa legge matematica che descrive il fattore di montante di questa operazione \u00e8 di tipo iperbolico.\nInfatti, essendo il capitale iniziale effettivo:\nabbiamo:\nda cui:\nAltre relazioni, utili per risolvere problemi in cui siano noti parametri diversi da t ed M, sono:\nVolendo calcolare il tasso interesse applicato nell'operazione applichiamo la seguente formula:"}
{"id": "322274", "revid": "228587", "url": "https://it.wikipedia.org/wiki?curid=322274", "title": "Aeschynite-(Nd)", "text": "L'aeschynite-(Nd) \u00e8 un minerale appartenente al gruppo dell'aeschynite."}
{"id": "322275", "revid": "1776051", "url": "https://it.wikipedia.org/wiki?curid=322275", "title": "Vigezzite", "text": "La vigezzite \u00e8 un minerale appartenente al gruppo dell'aeschynite."}
{"id": "322276", "revid": "1305772", "url": "https://it.wikipedia.org/wiki?curid=322276", "title": "Packet radio", "text": "Packet radio \u00e8 un sistema di trasmissione \"a pacchetto\" dei dati via radio, sviluppato dai radioamatori.\nI dati trasmessi sono di natura digitale, quindi pacchetti di bit, e la trasmissione via radio avviene modulando la portante radio con i pi\u00f9 svariati tipi di modulazione, tipicamente FSK ma anche FM, USB, ed AM. \nI protocolli sono di vario tipo ad esempio l'AX25. \nIl packet radio pu\u00f2 dirsi un'evoluzione dell'RTTY ossia delle trasmissioni effettuate dalle telescriventi, esso \u00e8 simile come concetto ai moderni protocolli usati in internet quali il TCP/IP."}
{"id": "322277", "revid": "767487", "url": "https://it.wikipedia.org/wiki?curid=322277", "title": "Scissione (psicologia)", "text": "Nelle teorie psicodinamiche, la scissione (in tedesco \"Spaltung\") \u00e8 un meccanismo di difesa che consiste nello \"scindere\", separare, disgiungere in modo netto le qualit\u00e0 contraddittorie (o ritenute tali) ma conviventi dell'Io o dell'oggetto. \u00c8 un meccanismo di difesa \"primitivo\", proprio dei primi mesi di vita, che nell'adulto pu\u00f2 presentarsi in varie forme di psicosi.\nIl meccanismo di difesa.\nSe, ad esempio, ci rapportiamo ad una persona ritenuta \"amica\", che rivela un aspetto di s\u00e9 che non condividiamo o un comportamento che ci ferisce, pu\u00f2 capitare che arriveremo a scindere le qualit\u00e0 \"buone\" della persona da quelle \"cattive\", per non rinunciare al nostro oggetto di relazione (\"trasformato\" in un oggetto \"buono\" e nettamente distinto da quello \"cattivo\", svalorizzato). In altri casi si pu\u00f2 valorizzare l'oggetto \"cattivo\", le qualit\u00e0 sgradite della persona amica, negando fortemente la componente accettata ed amata.\nAlla base della scissione sta, dunque, un meccanismo arcaico che tende a non tollerare la componente contraddittoria della realt\u00e0 affettiva, e mirata evolutivamente alla ricerca di relazioni \"buone\", gratificanti, senza far scoraggiare l'individuo di fronte ad esperienze frustranti. La scissione \u00e8 un meccanismo di difesa con una funzione adattiva per il bambino e che, nell'adolescenza e nell'et\u00e0 adulta, opera una separazione di qualit\u00e0 dell'oggetto o dell'Io, pur non compromettendo l'esame di realt\u00e0.\nTrattandosi di un meccanismo di difesa arcaico, che nasce in senso evolutivo, la scissione pu\u00f2 presentare (in alcuni casi e con un impiego massiccio e rigido) aspetti fortemente maladattivi.\nL'origine della scissione.\nSecondo Melanie Klein la scissione \u00e8 un meccanismo fondamentale nello sviluppo psichico infantile e corrisponde alla posizione schizoparanoide.\nDurante l'allattamento, il bambino di pochi mesi percepisce un \"ambiente relazionale\" rappresentato dal seno materno, il primo oggetto d'amore incontrato e fonte di nutrimento, quindi assurto a simbolo onnipotente. Il seno \u00e8 in grado di appagare il bisogno alimentare del bambino e di frustrarlo, ad esempio negandosi quando il bambino segnala la fame con il pianto, o non rispettando i ritmi del piccolo. In questo contesto la scissione opera una fondamentale separazione delle qualit\u00e0 gratificanti (\"buone\") del seno da quelle frustranti (\"cattive\"), per incoraggiare il bambino a ricercare il seno malgrado le esperienze sgradite che lo riguardano. Assieme alla scissione dell'oggetto, avviene la scissione dell'Io, che aggredir\u00e0 l'oggetto \"cattivo\" e ricercher\u00e0 avidamente quello \"buono\". Questo meccanismo di difesa operer\u00e0 con tutti gli oggetti relazionali precoci, per poi \"risolversi\" integrando gratificazione e frustrazione operanti nella posizione depressiva del bambino.\nLa scissione nelle psicosi.\nNell'analisi strutturale delle psicosi emerge una consistente scissione dell'Io dalla realt\u00e0 ambientale. I processi psichici sono quasi tutti di natura \"interna\", con una compromissione parziale delle capacit\u00e0 percettive, a danno dell'esame di realt\u00e0. Questo \"ritiro\" psichico \u00e8 evidente nelle manifestazioni dei deliri e delle allucinazioni, fenomeni presenti nelle varie forme di psicosi.\nLe principali ipotesi psicodinamiche sulle psicosi evidenziano un uso massiccio del meccanismo della scissione, a danno dell'integrit\u00e0 strutturale dell'Io. Come not\u00f2 argutamente la Klein, a una scissione dell'oggetto corrisponde una scissione del soggetto. Un ricorso difensivo rigido e continuo della scissione pu\u00f2 dunque condurre alla dissociazione, vale a dire a una frammentazione dell'Io reso instabile da troppi affetti e pensieri contraddittori. Ci\u00f2 starebbe alla base del crollo psicotico con cui avviene una separazione mentale dalla realt\u00e0."}
{"id": "322278", "revid": "365417", "url": "https://it.wikipedia.org/wiki?curid=322278", "title": "Nioboaeschynite-(Ce)", "text": "La nioboaeschynite-(Ce) \u00e8 un minerale appartenente al gruppo dell'aeschynite."}
{"id": "322279", "revid": "365417", "url": "https://it.wikipedia.org/wiki?curid=322279", "title": "Nioboaeschynite-(Nd)", "text": "La nioboaeschynite-(Nd) \u00e8 un minerale, non approvato dall'IMA, appartenente al gruppo dell'aeschynite."}
{"id": "322280", "revid": "1442080", "url": "https://it.wikipedia.org/wiki?curid=322280", "title": "Rynersonite", "text": "La rynersonite \u00e8 un minerale appartenente al gruppo dell'aeschynite."}
{"id": "322282", "revid": "365417", "url": "https://it.wikipedia.org/wiki?curid=322282", "title": "Tantalaeschynite-(Y)", "text": "La tantalaeschynite-(Y) \u00e8 un minerale appartenente al gruppo dell'aeschynite."}
{"id": "322284", "revid": "1776051", "url": "https://it.wikipedia.org/wiki?curid=322284", "title": "Thorutite", "text": "La thorutite \u00e8 un minerale."}
{"id": "322285", "revid": "1652635", "url": "https://it.wikipedia.org/wiki?curid=322285", "title": "Brannerite", "text": "La brannerite \u00e8 un minerale ed \u00e8 un esempio di ossido multiplo. Questi tipi di specie di minerali sono molto complesse e includono associazioni di uranio con terre rare e stagno, tantalio, niobio, famiglia del titanio e, a volte, tutti e tre i gruppi insieme. \nOrigine e giacitura.\nEsso \u00e8 stato riscontrato in modo molto comune nella regione del lago Elliot, in Canada."}
{"id": "322288", "revid": "1632387", "url": "https://it.wikipedia.org/wiki?curid=322288", "title": "Lavaggio del cervello", "text": "Il lavaggio del cervello (calco dall'inglese brainwashing) \u00e8 una teoria secondo la quale un soggetto pu\u00f2 essere indottrinato in un modo che causi \"un indebolimento dell'autonomia, un'incapacit\u00e0 di pensare autonomamente, e una distruzione delle credenze e delle affiliazioni. In questo contesto, il lavaggio del cervello si riferisce alla rieducazione involontaria di valori e credenze basici\". \nLe teorie del lavaggio del cervello e del controllo mentale vennero inizialmente sviluppate durante la Guerra di Corea per spiegare come i regimi totalitari sembravano indottrinare sistematicamente i prigionieri di guerra attraverso la propaganda e le tecniche di tortura. Queste teorie vennero in seguito modificate ed estese da alcuni psicologi come Margaret Singer e Phillip Zimbardo per spiegare la conversione ad alcuni Nuovi Movimenti Religiosi (NMR). Questo produsse un certo dibattito scientifico e legale, fino agli anni '80, quando la quasi unanimit\u00e0 degli studiosi e dei giuristi, fra cui Eileen Barker, James Richardson, Melton J. Gordon e molti altri ancora, rigettarono questo genere di teorie.\nStoria.\nCina antica.\nSecondo Margaret Singer, il termine venne introdotto per la prima volta in Occidente nel libro \"\"Brain-washing in Red China. The calculated destruction of men's minds\" (\"Lavaggio del cervello nella Cina Rossa. La distruzione calcolata della mente dell'uomo\"), scritto nel 1951 da Edward Hunter (1902-1978), giornalista americano corrispondente da Hong Kong ed agente della CIA.\nL'autore si bas\u00f2 su interviste a cinesi e stranieri che arrivavano a Hong Kong dalla Cina comunista. Il processo usato veniva chiamato \"hse nao\"\" (\u6d17\u8111, pinyin: \"x\u00ed n\u01ceo\"), che letteralmente significa \"lavare il cervello\" o \"pulire la mente\". Questo processo sarebbe stato introdotto nei campi di rieducazione della Cina maoista sin dai primi anni cinquanta per poi diffondersi in Corea.\nIl \"lavaggio del cervello\" prevedeva l'uso della scrittura quotidiana su un diario, come strumento di confessione e di delazione, oltre a varie altre tecniche di spoliazione, di umiliazione, di diminuzione dell'autostima degli ostaggi, di controllo delle informazioni, di manipolazione e di propaganda.\nPresunti episodi nella guerra di Corea.\nNel 1956, dopo aver riesaminato il concetto di lavaggio del cervello a seguito della Guerra di Corea, l'esercito americano pubblic\u00f2 un rapporto intitolato \"Communist Interrogation, Indoctrination, and Exploitation of Prisoners of War\" che definiva il lavaggio del cervello \"un luogo comune diffuso. Il rapporto dichiarava che \"ricerche esaustive di diverse agenzie governative non hanno potuto rivelare nemmeno un caso documentato di \"lavaggio del cervello\" di un prigioniero di guerra americano in Corea\".\nI prigionieri di guerra americani catturati in Corea del Nord venivano torturati con la fame, le percosse, le marce della morte forzate, l'esposizione a temperature estreme, legandoli in posizioni stressanti, negando loro le cure mediche, ma le violenze non avevano nessuna relazione con l'indottrinamento \"al quale la Corea del Nord non era particolarmente interessata\". In contrasto, i prigionieri di guerra sotto la custodia della Cina comunista affrontavano un programma coordinato di interrogatori e indottrinamento. Comunque, \"la sistematica tortura fisica non veniva impiegata in relazione agli interrogatori e l'indottrinamento\".\nLa tecnica cinese \"pi\u00f9 insidiosa\" ed efficace secondo il rapporto dell'esercito americano era una gioviale dimostrazione di falsa amicizia, la quale persuase alcuni militari a fare dichiarazioni anti-americane e, in pochi casi isolati, a rifiutare il rimpatrio e a rimanere in Cina:\"Quando un soldato americano veniva catturato dai cinesi, gli veniva data una vigorosa stretta di mano e una pacca sulla spalla. Il nemico si 'presentava' come un amico dei 'lavoratori' d'America [...] In molti casi i cinesi non perquisivano i prigionieri, ma spesso offrivano loro sigarette americane. Questa dimostrazione di amicizia coglieva la maggior parte degli americani totalmente alla sprovvista e non si riprendevano mai dalla prima impressione lasciata dai cinesi [...] Dopo il contatto iniziale con il nemico, alcuni americani sembravano credere che il nemico era sincero e inoffensivo. Si rilassavano e si lasciavano cullare in una trappola camuffata di cooperazione con lo scaltro nemico\". Due studi accademici sul rimpatrio dei prigionieri americani di guerra di Robert Jay Lifton e Edgar Schein conclusero che il lavaggio del cervello (chiamato \"riforma del pensiero\" da Lifton e \"persuasione coercitiva\" da Schein), se mai si verific\u00f2, ebbe al massimo effetti temporanei. Nel 1961, entrambi pubblicarono ulteriori espansioni delle loro ricerche. Schein pubblic\u00f2 \"Persuasione Coercitiva\" e Lifton pubblic\u00f2 \"Riforma del pensiero e Psicologia del Totalitarismo.\"\nI movimenti religiosi nel secondo dopoguerra.\nJames Richardson osserva che se i Nuovi Movimenti Religiosi avessero accesso a potenti tecniche di lavaggio del cervello, ci si aspetterebbe che abbiano alti indici di crescita, eppure la maggior parte non ha avuto notevole successo nell'affiliazione. La maggior parte degli aderenti partecipa solo per un breve periodo, e il successo nel trattenere i membri \u00e8 limitato. Per questo ed altri motivi, i sociologi delle religioni fra cui David Bromley ed Anson Shupe considerano l'idea secondo cui i \"culti\" stiano lavando il cervello ai giovani americani \"implausibile\". In aggiunta, Thomas Robbins, Massimo Introvigne, Lorne Dawson, Gordon Melton, Marc Galanter, e Saul Levine, fra gli altri ricercatori di NMR, hanno stabilito, con l'appoggio di tribunali, rilevanti associazioni professionali e comunit\u00e0 scientifiche che non esiste nessuna teoria scientifica generalmente accettata, basata su ricerche metodologicamente solide, che sostenga le teorie del lavaggio del cervello come proposto dai movimenti anti-sette.\nEileen Barker ha criticato alcuni professionisti del settore, inclusa la Singer, per aver accettato le testimonianze di alcuni esperti in processi giudiziari riguardanti i NMR. Il suo libro del 1984, \"\"\",\" descrive il processo di conversione religiosa alla Chiesa dell'Unificazione (i cui membri sono a volte definiti informalmente \"Moonies\"), che era stato uno dei gruppi maggiormente conosciuti accusati di praticare il lavaggio del cervello. Barker trascorse quasi sette anni a studiare i membri della Chiesa dell'Unificazione. Intervist\u00f2 dettagliatamente e diede questionari di valutazione a membri della chiesa, ex-membri, non affiliati, e gruppi di controllo di persone estranee con precedenti simili, cos\u00ec come genitori, coniugi, e amici di membri. Assist\u00e9 anche a numerosi seminari e strutture condivise. Barker scrisse di rigettare la teoria del lavaggio del cervello come spiegazione alla conversione alla Chiesa dell'Unificazione perch\u00e9, come scrisse, non spiega n\u00e9 le molte persone che hanno assistito a un incontro di affiliazione e non sono diventati membri, n\u00e9 il volontario abbandono dei membri.\nCaratteristiche.\nIl lavaggio del cervello si riferisce a un processo dove un gruppo o individui userebbe \"sistematicamente metodi manipolativi non etici per persuadere gli altri a conformarsi ai desideri dei manipolatori, spesso a svantaggio della persona manipolata\".\nIl dibattito.\nAltre varianti di queste teorie sono state proposte da altri studiosi come Robert Cialdini, Stanley A. Deetz, Robert Jay Lifton, Michael J. Freeman, Daniel Romanovsky, Kathleen Taylor, e Benjamin Zablocki. Il concetto di controllo mentale \u00e8 stato a volte menzionato in alcuni processi legali, specialmente quelli riguardanti la custodia dei minori, cos\u00ec come in diversi film di fantascienza e come critica alla politica e alla cultura organizzativa. Comunque, secondo la maggioranza degli studiosi, la teoria del controllo mentale e le sue varianti non sono accettate come fatto scientifico."}
{"id": "322289", "revid": "767487", "url": "https://it.wikipedia.org/wiki?curid=322289", "title": "Orthobrannerite", "text": "L'orthobrannerite \u00e8 un minerale."}
{"id": "322290", "revid": "1442080", "url": "https://it.wikipedia.org/wiki?curid=322290", "title": "Petscheckite", "text": "La petscheckite \u00e8 un minerale."}
{"id": "322291", "revid": "1442080", "url": "https://it.wikipedia.org/wiki?curid=322291", "title": "Liandratite", "text": "La liandratite \u00e8 un minerale."}
{"id": "322292", "revid": "22475", "url": "https://it.wikipedia.org/wiki?curid=322292", "title": "\u0392-fergusonite-(Y)", "text": "La \u03b2-fergusonite-(Y) \u00e8 un minerale dimorfo della fergusonite-(Y) appartenente al gruppo della fergusonite la cui scoperta \u00e8 stata pubblicata nel 1961. Il nome deriva dall'analogia con la fergusonite-(Y) che a sua volta \u00e8 stata dedicata al politico e collezionista di minerali scozzese Robert Ferguson (1767-1840).\nOrigine e giacitura.\nLa \u03b2-fergusonite-(Y) si trova nel granito.\nSinonimi.\nLa specie \u03b2-fergusonite-(Y) venne denominata all'atto della scoperta fergusonite-beta, nel 1987 venne ridenominata fergusonite-beta-(Y) nell'ambito di una revisione della nomenclatura dei minerali contenenti terre rare."}
{"id": "322293", "revid": "2011865", "url": "https://it.wikipedia.org/wiki?curid=322293", "title": "Festspielhaus di Bayreuth", "text": "Il Festspielhaus di Bayreuth \u00e8 un teatro d'opera situato nella parte nord della citt\u00e0 di Bayreuth, in Baviera (Germania), dedicato esclusivamente alle rappresentazioni dei drammi musicali del compositore tedesco Richard Wagner. \u00c8 la sede dell'annuale Festival di Bayreuth, per il quale fu appositamente concepito e progettato. \u00c8 situato su una piccola collina (la \"collina verde\") in una posizione tranquilla e isolata dal centro della cittadina.\nStoria.\nLa struttura, progettata per ospitare un massimo di 1.974 persone, fu adattata dallo stesso Wagner (senza per\u00f2 l'autorizzazione dell'architetto) in riferimento ad un progetto del suo amico Gottfried Semper, e la costruzione avvenne sotto la supervisione stessa del compositore. Originariamente il teatro era progettato per Monaco ma ci\u00f2 non fu possibile e perci\u00f2 venne costruito a Bayreuth. I fondi necessari si dovettero quasi interamente al re di Baviera Ludovico II, fervente wagneriano. \nL'inaugurazione coincise con la prima rappresentazione assoluta della \"Tetralogia\" \"Der Ring des Nibelungen\" (\"L'anello del Nibelungo\"), dal 13 agosto al 17 agosto 1876 con Hans Richter, la regia del compositore, Lilli Lehmann e Heinrich Vogl alla presenza di Franz Liszt, Edvard Grieg, C\u00e9sar Cui, Walter Damrosch, Hermann Levi, Nikolai Rubinstein, Anton Bruckner, Gustav Mahler, Camille Saint-Sa\u00ebns, Friedrich Nietzsche, Lev Tolstoj, l'imperatore Guglielmo I di Germania e re Ludovico II; il critico musicale era Pyotr Ilyich Tchaikovsky.\nLe caratteristiche fondamentali del \"Festspielhaus\" sono l'assenza di palchi laterali, la semplicit\u00e0 degli arredi interni, la disposizione semicircolare della sala e - soprattutto - la singolare buca (golfo mistico) per l'orchestra, che sprofonda sotto il palcoscenico e viene coperta da un tetto, cos\u00ec che l'orchestra \u00e8 totalmente invisibile agli spettatori. Questo elemento fu sempre di vitale importanza per Wagner, poich\u00e9 permetteva che il pubblico si concentrasse sul dramma e non venisse distratto dai movimenti del direttore. Inoltre, il buio in sala era totale, contrariamente a quanto avveniva negli altri teatri dell'epoca, dove la recita di un'opera veniva considerata per lo pi\u00f9 come un'occasione di svago o di intrattenimento raffinato.\nLa buca orchestrale riequilibrava inoltre il volume tra i cantanti e la musica, creando l'acustica ideale per le rappresentazioni wagneriane. Tuttavia, questa particolare posizione dell'orchestra ha fatto s\u00ec che per i direttori d'orchestra - anche i migliori al mondo - Bayreuth sia il teatro in cui \u00e8 pi\u00f9 difficile dirigere. Infatti, non solo l'affollata buca \u00e8 avvolta nell'oscurit\u00e0 come il resto della sala, ma il riverbero acustico rende impossibile sincronizzare l'orchestra con i cantanti. I direttori devono dunque riabituarsi a ignorare le entrate dei cantanti. La maggior parte dei direttori del Festival, se non tutti, ha affermato di considerare l'esperienza al \"Festspielhaus\" come la sfida pi\u00f9 difficile della propria carriera. La presenza della buca d'orchestra tuttavia non fu una novit\u00e0 nella storia dell'architettura teatrale, in quanto fu introdotta per la prima volta nel Teatro di Besan\u00e7on progettato da Claude-Nicolas Ledoux ed edificato tra il 1775 e il 1784.\nIl teatro di Bayreuth presenta inoltre un doppio proscenio, il che d\u00e0 al pubblico l'impressione che il palcoscenico sia pi\u00f9 lontano di quanto non sia realmente. Il doppio proscenio e la buca per l'orchestra creano - per usare il termine di Wagner - un \"golfo mistico\" tra il pubblico e il palcoscenico. Questo dona alle rappresentazioni un'aura di sogno e di magia, in linea con la particolare concezione wagneriana del teatro musicale."}
{"id": "322294", "revid": "22475", "url": "https://it.wikipedia.org/wiki?curid=322294", "title": "\u0392-fergusonite-(Ce)", "text": "La \u03b2-fergusonite-(Ce) \u00e8 un minerale dimorfo della fergusonite-(Ce) appartenente al gruppo della fergusonite.\nOrigine e giacitura.\nLa \u03b2-Fergusonite-(Ce) si forma nello skarn intorno al marmo derivato dalla carbonatite dolomitica."}
{"id": "322296", "revid": "125800700", "url": "https://it.wikipedia.org/wiki?curid=322296", "title": "Paul Marcinkus", "text": "Biografia.\nNacque a Cicero, un sobborgo di Chicago (Illinois), il 15 gennaio 1922 figlio di immigrati lituani. Il padre, Mykolas Marcinkus, si guadagnava da vivere pulendo i vetri degli uffici.\nEntrato a diciotto anni nel seminario maggiore di St. Mary of the Lake a Mundelein, in Illinois, studi\u00f2 filosofia e teologia e fu ordinato sacerdote per l'arcidiocesi di Chicago il 3 maggio 1947 dal cardinale Samuel Alphonsius Stritch, per poi passare l'anno seguente al tribunale diocesano.\nNegli anni cinquanta, trasferitosi a Roma, studi\u00f2 teologia presso la Pontificia Universit\u00e0 Gregoriana ed ebbe la possibilit\u00e0 di lavorare nella prestigiosa sezione inglese della Segreteria di Stato. Ebbe cos\u00ec l'occasione di incontrare e lavorare con monsignor Giovanni Battista Montini, il quale nel 1963 fu eletto papa col nome di Paolo VI.\nNello stesso anno fece costruire Villa Stritch, un complesso progettato per ospitare i prelati statunitensi, divenendone il primo rettore.\nSecondo quanto pubblicato il 12 settembre 1978 dalla rivista \"OP - Osservatore Politico\" di Mino Pecorelli (ucciso il 20 marzo 1979), Marcinkus entr\u00f2 a far parte della massoneria il 21 agosto 1967 con numero di matricola 43/649 e soprannome \"Marpa\". Il suo nome era indicato in una lista pubblicata da \"OP\" contenente 121 ecclesiastici massoni, fra cui Jean-Marie Villot (Cardinale segretario di Stato), Agostino Casaroli (capo del ministero degli affari esteri del Vaticano), Pasquale Macchi (segretario di Paolo VI), monsignor Donato De Bonis (alto esponente dello IOR), Ugo Poletti (vicario generale di Roma), don Virgilio Levi (vicedirettore de \u00abL'Osservatore Romano\u00bb), Annibale Bugnini (cerimoniere pontificio) e Roberto Tucci (direttore di Radio Vaticana).\nIl 24 dicembre 1968 fu nominato organizzatore dei viaggi papali e vescovo titolare di Orta. Ricevette la consacrazione episcopale il 6 gennaio 1969 nella basilica di San Pietro in Vaticano dallo stesso pontefice, co-consacranti gli arcivescovi Sergio Pignedoli, segretario della congregazione per l'evangelizzazione dei popoli e Ernesto Civardi, segretario della congregazione per i vescovi.\nNegli anni settanta Paolo VI lo incaric\u00f2 di organizzare anche il servizio di guardia del corpo alla sua persona. Per tale incarico, oltre che per l'aspetto imponente e le maniere spicce, fu soprannominato \"Il Gorilla\".\nStrinse amicizia con l'uomo d'affari statunitense David Matthew Kennedy, allora presidente della Continental Illinois National Bank di Chicago, poi nominato nel 1969 ministro del tesoro nell'amministrazione Nixon. Fu proprio il banchiere-ministro a mettere Marcinkus in contatto con Michele Sindona (finanziere siciliano, membro della P2 e in stretti contatti con la mafia), il quale a sua volta lo introdusse al presidente del Banco Ambrosiano, Roberto Calvi(anch'egli appartenente alla loggia massonica P2). Secondo il giornalista Nick Tosches, invece, che raccolse le memorie di Sindona intervistandolo in carcere (\"Il mistero Sindona\", edito nel 1986), fu quest'ultimo a presentare a Marcinkus il presidente della Continental. La Continental era in affari gi\u00e0 dal 1960 con Sindona: la banca statunitense aveva acquistato in quell'anno un cospicuo pacchetto azionario della Banca Privata Finanziaria (24,5%). Nel 1969 divenne segretario dello IOR.\nCon Calvi fond\u00f2 nel 1971 la Cisalpina Overseas Nassau Bank (poi Banco Ambrosiano Overseas, indagato per riciclaggio di denaro proveniente dal narcotraffico) nelle Bahamas, nel cui consiglio di amministrazione figuravano anche Sindona e Licio Gelli.\nFu quindi nominato presidente dell'Istituto per le Opere di Religione (IOR), la banca del Vaticano nel 1971. Di particolare rilievo risultano i rapporti con il Banco Ambrosiano, al cui consiglio di amministrazione Marcinkus partecip\u00f2 ben 23 volte.\nNel 1972 entr\u00f2 in contrasto con l'allora patriarca di Venezia Albino Luciani (poi papa Giovanni Paolo I) riguardo alla cessione da parte dello IOR del 37% delle azioni della Banca Cattolica del Veneto al Banco Ambrosiano di Roberto Calvi, senza avvisare i vescovi veneti.\nIl 26 aprile 1973 fu interrogato da William Lynch, capo della Organized Crime and Racketeering Section (OCRS) del Dipartimento di Giustizia degli Stati Uniti, e William Aronwald, vice capo della Strike Force del distretto sud di New York, riguardo a un caso di riciclaggio di denaro e obbligazioni false che partiva dalla mafia newyorkese e approdava in Vaticano, per un totale di 950 milioni di dollari. Alle indagini fecero seguito alcuni arresti, ma Marcinkus fu assolto per insufficienza di prove.\nIl 26 settembre 1981 papa Giovanni Paolo II lo elev\u00f2 alla dignit\u00e0 di arcivescovo e lo nomin\u00f2 pro-presidente della Pontificia Commissione per lo Stato della Citt\u00e0 del Vaticano, posizione da cui si dimise il 30 ottobre 1990. Nel 1989 aveva gi\u00e0 lasciato lo IOR.\nIn quanto presidente dello IOR rimase invischiato nello scandalo del crack del Banco Ambrosiano, riuscendo a evitare, grazie al passaporto diplomatico vaticano, il mandato di cattura emesso il 20 febbraio 1987 dal giudice istruttore del tribunale di Milano.\nIl suo nome \u00e8 citato anche in altri scandali, quali la morte di papa Giovanni Paolo I, la sparizione di Emanuela Orlandi e gli abusi sessuali compiuti nei seminari romani.\nNel 1997, come prescritto dal Codice di Diritto canonico, al compimento del 75\u00ba compleanno, si dimise da ogni incarico in Curia romana. Nel 1998 lasci\u00f2 Roma per ritirarsi a Sun City, in Arizona, dove gli fu assegnata la cura pastorale della piccola parrocchia di San Clemente.\nMor\u00ec il 20 febbraio 2006 a Sun City ed \u00e8 sepolto presso il St. Casimir Catholic Cemetery di Chicago.\nGenealogia episcopale.\nLa genealogia episcopale \u00e8:\nScandali e questioni irrisolte.\nIl crack del Banco Ambrosiano e il \"caso IOR\".\nAll'inizio degli anni ottanta, il nome di Marcinkus fu collegato a scandali finanziari riportati in prima pagina sulla stampa di tutto il mondo.\nIn particolare fu accertato che lo IOR, a quel tempo diretto da Marcinkus, aveva avuto un ruolo primario nel crack del Banco Ambrosiano di Roberto Calvi, in un complicato \"risiko bancario\" che aveva come ulteriori protagonisti personaggi discussi come Michele Sindona e il \"venerabile maestro\" della loggia massonica P2, Licio Gelli.\nLo IOR, infatti, aveva concesso nel 1981 a Calvi lettere di patronage, con le quali confermava che \u00abdirettamente o indirettamente\u00bb esercitava il controllo su \"Manic. S.A.\" (Lussemburgo), \"Astolfine S.A.\" (Panama), \"Nordeurop Establishment\" (Liechtenstein), \"U.T.C. United Trading Corporation\" (Panam\u00e1), \"Erin S.A\" (Panam\u00e1), \"Bellatrix S.A\" (Panam\u00e1), \"Belrosa S.A\" (Panam\u00e1), \"Starfield S.A\" (Panam\u00e1), societ\u00e0 fantasma con sede in noti paradisi fiscali, che avevano fatto da \"paravento\" alla destinazione dell'ingarbugliato flusso di denaro che aveva drenato duemila miliardi di lire dalle casse dell'Ambrosiano.Inoltre, secondo le dichiarazioni rese dal pentito di Cosa nostra Vincenzo Calcara, considerate credibili nel 2003 con sentenza del tribunale di Roma (nona sezione penale, con sentenza del 6 giugno 2003), e rese pubbliche solo nel 2008, Marcinkus sarebbe stato il personaggio di raccordo fra l'\"entit\u00e0 vaticana\" e quella di Cosa nostra per le attivit\u00e0 di riciclaggio di denaro. Il pentito, fra l'altro, riferisce di aver trasportato a Roma, pochi mesi prima dell'attentato a Giovanni Paolo II nel 1981, per conto di Tonino Vaccarino (presunto consigliere della famiglia di Castelvetrano) dieci miliardi di lire da investire in Sud America e nei Caraibi attraverso Marcinkus, la Banca Vaticana e il notaio Francesco Albano. L'incontro si sarebbe svolto a casa di quest'ultimo (a detta di Calcara membro, come Marcinkus, dell'Ordine dei Cavalieri del Santo Sepolcro, \"contatto\" fra Cosa nostra e il Vaticano, nonch\u00e9 notaio personale di Giulio Andreotti, del boss Luciano Liggio e di Frank Coppola), alla presenza del notaio stesso, di Marcinkus, di un cardinale, di Roberto Calvi, Vincenzino Culicchia (deputato al Parlamento siciliano), Stefano Accardo (detto \u00abcannata\u00bb), Vincenzo Furnari, Enzo Leone (anch'egli componente del Parlamento siciliano), Antonino Marotta e il suo padrino Tonino Vaccarino.\nA seguito dello scandalo, l'allora ministro del Tesoro Beniamino Andreatta impose lo scioglimento dell'Ambrosiano e la sua liquidazione coatta, avvenuta il 6 agosto 1982. Andreatta stesso tenne uno storico discorso in Parlamento l'8 ottobre 1982, riferendo pubblicamente delle responsabilit\u00e0 della banca vaticana e dei suoi dirigenti, fra cui lo stesso Marcinkus. Secondo i suoi calcoli il Vaticano fu coinvolto nello scandalo per una somma di circa 1.500 miliardi di lire.\nNel 1987 Marcinkus venne indagato, assieme ad altri due dirigenti dello IOR, per concorso in bancarotta fraudolenta e venne emesso un mandato di cattura dalla magistratura italiana in rapporto al crack dell'Ambrosiano, ma dopo pochi mesi la Corte di cassazione prima, e quella Costituzionale poi, annullarono il mandato in base all'articolo 11 dei Patti lateranensi, facendo venir meno anche la conseguente richiesta di estradizione.\nL'opinione del Vaticano, accreditata da recenti esternazioni di Giulio Andreotti e dall'opinione di Angelo Caloia, \u00e8 che si ag\u00ec con leggerezza nel delegare incarichi cos\u00ec delicati a una persona che si rivel\u00f2 alla fine inadeguata e inesperta.\nPer David Yallop, per\u00f2, Paul Marcinkus era tutt'altro che un incapace. Semmai, attraverso la conoscenza di Roberto Calvi, Michele Sindona e Licio Gelli, port\u00f2 il livello economico del Vaticano a vette mai raggiunte prima, influenzando direttamente o indirettamente svariati governi.\nI fatti dell'Ambrosiano tuttavia rimangono ancora tutti da chiarire e costituiscono una zona oscura della recente storia italiana. In particolare, tanto Calvi quanto Sindona furono trovati morti in circostanze misteriose. Il primo, fuggito a Londra, fu trovato impiccato il 18 giugno 1982 sotto il ponte dei Frati Neri sul Tamigi. Il secondo, in carcere per l'omicidio di Giorgio Ambrosoli, fu avvelenato da un caff\u00e8 al cianuro il 20 marzo 1986 e mor\u00ec due giorni dopo. Inoltre, la segretaria di Calvi, Graziella Corrocher, fu trovata morta dopo un volo da una finestra del Banco Ambrosiano di Milano il 17 giugno 1982, il giorno prima del ritrovamento del corpo di Calvi.\nPresunto coinvolgimento nella morte di Papa Giovanni Paolo I.\nOltre a questi scandali, alcuni autori (fra cui il giornalista britannico David Yallop, autore del best seller \"In nome di Dio\", pubblicato nel 1984), ipotizzarono che il monsignore fosse coinvolto, insieme al cardinale Villot (all'epoca Segretario di Stato), al cardinale Cody, a Licio Gelli e allo stesso Roberto Calvi, nella morte di papa Giovanni Paolo I, il cui pontificato dur\u00f2 solo 33 giorni e col quale esisteva una forte ostilit\u00e0. Questa risaliva agli anni settanta, quando Marcinkus aveva venduto a Roberto Calvi del Banco Ambrosiano di Milano il 37% delle azioni della Banca Cattolica del Veneto di Vicenza (fondata per contribuire al lavoro assistenziale del clero veneto), senza informare il patriarca di Venezia (a quei tempi Albino Luciani, futuro Papa Giovanni Paolo I) e i vescovi veneti. Essi, per protesta, chiusero i loro conti presso la Banca Cattolica del Veneto e Luciani trasfer\u00ec i conti dell'arcivescovado nel Banco di San Marco.Divenuto Papa, riconosciuto come innovatore e rinnovatore, Luciani intendeva riportare la Chiesa cattolica agli ideali originari di umilt\u00e0 e semplicit\u00e0, operando riforme nello IOR e nella stessa Curia. Secondo Yallop e il vaticanista Gianni Gennari, infatti, il Papa aveva con s\u00e9 un taccuino, sparito poco dopo il ritrovamento del corpo, che conteneva un piano di ristrutturazione delle gerarchie ecclesiastiche (fra cui la sostituzione di Villot e Marcinkus).Secondo questa tesi, la morte del papa, nella notte tra il 28 e il 29 settembre 1978, sarebbe avvenuta per avvelenamento da digitale.A dar ulteriore adito all'ipotesi dell'avvelenamento, concorrono le rivelazioni del pentito Vincenzo Calcara rilasciate a Paolo Borsellino e pubblicate nel suo memoriale. Calcara scrive di un colloquio con l'imprenditore e politico mafioso Michele Lucchese (membro di una loggia massonica segreta, secondo Calcara) subito dopo l'attentato a Giovanni Paolo II (al quale i mafiosi partecipano indirettamente). Lucchese rivela a Calcara che Giovanni Paolo II stava perseguendo un disegno simile a quello di Papa Luciani, il quale intendeva \u00abrompere gli equilibri all'interno del Vaticano\u00bb, attuando una redistribuzione dei beni della Banca Vaticana sostituendo i vertici dello IOR e della Segreteria di Stato (Marcinkus e Villot). Calcara parla cos\u00ec di una \"congiura\" di quattro cardinali (tra cui Jean-Marie Villot, Giovanni Benelli e un certo \"Gianvio\") che, usando Marcinkus, avrebbero fatto uccidere Papa Luciani per mezzo di ingenti dosi di calmante, con l'aiuto del suo medico personale.Calcara \u00e8 gi\u00e0 stato considerato attendibile, in merito ad altre dichiarazioni, dal tribunale di Roma, nona sezione penale, con sentenza del 6 giugno 2003.Queste ipotesi non hanno avuto seguito per il momento, ma sussistono dubbi in merito, anche a causa del diniego delle autorit\u00e0 ecclesiastiche a effettuare l'autopsia sul corpo.\nUn malvivente statunitense, Antony Luciano Raimondi, della famiglia mafiosa dei Colombo, nipote del famoso padrino Charles \"Lucky\" Luciano nonch\u00e9 cugino del presule, nel suo libro di memorie intitolato \"When the Bullet Hits the Bone\", pubblicato negli USA dalla casa editrice Page Publishing (2019), sostiene la versione dell'omicidio compiuto direttamente dall'arcivescovo. Questi l'avrebbe convocato a Roma, inserendolo all'interno del Vaticano stesso, affinch\u00e9 studiasse le abitudini del papa. Secondo quanto scritto, Marcinkus avrebbe aggiunto del valium nella tazza di t\u00e8 che il pontefice era solito bere prima di andare a letto, per indurgli un sonno profondo, per poi inserirgli del cianuro, tramite un contagocce, in bocca. Lo stesso, con gli altri suoi complici, poi, in seguito alla notizia della morte del santo padre, sarebbero accorsi al suo capezzale, simulando stupore per non dare alcun sospetto. L'autore afferma, inoltre, che anche Giovanni Paolo II rischi\u00f2 di fare la medesima fine, se non fosse stato che abbia accantonato l'idea di perseguire i responsabili della frode in cui erano coinvolti i congiurati.\nPresunto coinvolgimento nella scomparsa di Emanuela Orlandi.\nAltra vicenda poco chiara in qualche modo collegata alla figura di Marcinkus fu la scomparsa di Emanuela Orlandi. Per le telefonate di un uomo, che fu soprannominato \"l'Amerikano\" per la sua inflessione, nelle quali si proponeva lo scambio della stessa in cambio della libert\u00e0 del terrorista Mehmet Ali A\u011fca, alcuni giornali dell'epoca additarono Paul Marcinkus. Questa ipotesi non ha avuto riscontri oggettivi.\nNel giugno 2008, uno dei supertestimoni della vicenda Orlandi, cio\u00e8 Sabrina Minardi, ex compagna del boss Enrico De Pedis detto \"Renatino\", ha rilasciato agli inquirenti dichiarazioni secondo cui Emanuela Orlandi sarebbe stata rapita dall'organizzazione criminale di De Pedis, tenuta in un'abitazione in via Antonio Pignatelli 13 a Roma, che ha \u00abun sotterraneo immenso che arrivava quasi fino all'ospedale San Camillo\u00bb (la cui esistenza \u00e8 stata confermata dagli inquirenti), poi uccisa e gettata in una betoniera a Torvaianica. La palazzina in questione sulla gianicolense sarebbe stata restaurata da Danilo Abbruciati, membro della banda della Magliana e vicino a Calvi (con il quale Marcinkus aveva contatti).\nIl rapimento sarebbe stato richiesto, secondo una confidenza fatta da De Pedis alla stessa Minardi, proprio da Mons. Marcinkus, \u00abcome se avessero voluto dare un messaggio a qualcuno sopra di loro\u00bb. \u00c8 la stessa Minardi ad ammettere di aver accompagnato in auto la ragazza dal bar del Gianicolo fino al benzinaio del Vaticano, dove le attendeva un sacerdote a bordo di una Mercedes targata Citt\u00e0 del Vaticano.\nNella stessa sede, la Minardi ha altres\u00ec aggiunto di aver personalmente accompagnato ragazze compiacenti a incontri privati col monsignore in via Porta Angelica.\nNelle rivelazioni della donna affiora anche Giulio Andreotti, presso la dimora del quale la testimone afferma di aver cenato due volte, assieme al compagno De Pedis, a quel tempo gi\u00e0 ricercato dalla polizia. La donna specifica per\u00f2 che Andreotti \u00ab\"non c'entra direttamente con Emanuela Orlandi, ma con monsignor Marcinkus s\u00ec\"\u00bb.\nSebbene le dichiarazioni della Minardi siano state messe in dubbio a causa di alcune incongruenze temporali del verbale e, come da sua stessa ammissione, per aver fatto notevole abuso di sostanze stupefacenti, il ritrovamento, nell'agosto 2008, della BMW che la stessa Minardi ha raccontato di aver utilizzato per il trasporto di Emanuela Orlandi, rende le sue dichiarazioni sempre pi\u00f9 credibili. L'auto, infatti, risulta appartenuta prima a Flavio Carboni (imprenditore indagato e poi assolto nel processo sulla morte di Roberto Calvi) e successivamente a uno dei componenti della Banda della Magliana.\nLa pubblicazione dei verbali resi alla magistratura dalla Minardi ha suscitato le proteste del Vaticano che, per bocca di padre Federico Lombardi (portavoce della Sala Stampa della Santa Sede), ha dichiarato che oltre alla \u00abmancanza di umanit\u00e0 e rispetto per la famiglia Orlandi, che ne ravviva il dolore\u00bb, ha poi definito come \u00abinfamanti le accuse rivolte a Mons. Marcinkus, morto da tempo e impossibilitato a difendersi\u00bb."}
{"id": "322298", "revid": "22475", "url": "https://it.wikipedia.org/wiki?curid=322298", "title": "\u0392-fergusonite-(Nd)", "text": "La \u03b2-fergusonite-(Nd) \u00e8 un minerale dimorfo della fergusonite-(Nd) appartenente al gruppo della fergusonite.\nMorfologia.\nLa \u03b2-fergusonite-(Nd) si presenta in grani irregolari o in forma amorfa perch\u00e9 danneggiata dalle radiazioni (metamittica)"}
{"id": "322299", "revid": "547034", "url": "https://it.wikipedia.org/wiki?curid=322299", "title": "Leggi coniugate", "text": "In economia, due leggi finanziarie, una di capitalizzazione e una di attualizzazione, si dicono coniugate quando il capitale iniziale di un montante, ottenuto con una legge di capitalizzazione, coincide con il valore attuale dello stesso montante, calcolato con una legge d'attualizzazione.\nQuesto equivale a dire che, data la legge di capitalizzazione\nformula_1 , dove formula_2 \u00e8 il capitale iniziale ed formula_3 il montante in funzione del tempo formula_4,\ne data la legge di attualizzazione\nformula_5 , dove formula_6 \u00e8 il valore attuale di un capitale formula_7 disponibile al tempo futuro formula_4,\nse si fissa nella legge di capitalizzazione, per il capitale iniziale formula_2, il valore assunto da formula_10 ad un dato tempo formula_11:\nformula_12\nsussiste allora la relazione:\nformula_13,\ncomunque si scelga formula_14 .\n\u00c8 allora facile verificare che tra formula_15 e formula_16 deve valere:\nformula_17\nInfatti, sostituendo, nella legge di capitalizzazione, a formula_18 il valore corrispondente formula_19 e a formula_2 il valore corrispondente formula_21, si ottiene:\nformula_22,\nda cui\nformula_23\nPoich\u00e9 tuttavia questo vale per ogni formula_14, possiamo scrivere:\nformula_25\ne da qui l'asserto.\nA questo punto appare evidente, seppure non esplicitato in quanto detto finora, che affinch\u00e9 le due leggi, di capitalizzazione e di attualizzazione, risultino coniugate, occorre che i regimi finanziari che esse applicano siano equivalenti o, pi\u00f9 esattamente, tra loro \"coniugati\", cos\u00ec come coniugati devono essere i rispettivi tassi di \"interesse\" e di \"sconto\" .\nPartiamo a tal fine dalla relazione di equivalenza:\nformula_26\nda cui\nformula_27\ned anche\nformula_28\npassando ora alle definizioni di \"tasso di interesse di periodo\":\nformula_29\ne di \"tasso di sconto di periodo\":\nformula_30\nDa qui, ricavando nelle due relazioni formula_31:\nformula_32\nformula_33\notteniamo la relazione che lega formula_34 a formula_35 :\nformula_36 e quindi:\nformula_37\nDiamo infine il prospetto di corrispondenza tra regimi di capitalizzazione e regimi di attualizzazione ad essi coniugati:\nRegime di \"capitalizzazione semplice\" formula_38 regime di \"attualizzazione a sconto semplice\" (o \"razionale\")\nRegime di \"capitalizzazione a interesse composto\" formula_38 regime di \"attualizzazione a sconto composto\"\nRegime di \"capitalizzazione a interesse anticipato\" formula_38 regime di \"attualizzazione a sconto commerciale\""}
{"id": "322300", "revid": "1776051", "url": "https://it.wikipedia.org/wiki?curid=322300", "title": "Fergusonite-(Y)", "text": "La fergusonite-(Y) \u00e8 un minerale appartenente al gruppo omonimo.\nOrigine e giacitura.\nSi trova principalmente nelle pegmatiti granitiche (Ytterby in Svezia, Amelia Court House in Virginia, Adui negli Urali centrali, Madawaska nell'Ontario, ecc.) e anche in alcuni giacimenti alluvionali (Rakwana nello Sri Lanka, ecc.). Una rara variet\u00e0 titanifera, la ris\u00f8rite, si trova presso Ris\u00f8r, in Norvegia; la modificazione monoclina proviena da una localit\u00e0 nell'Asia centrale."}
{"id": "322301", "revid": "729019", "url": "https://it.wikipedia.org/wiki?curid=322301", "title": "Fergusonite-(Ce)", "text": "La fergusonite-(Ce) \u00e8 un minerale appartenente al gruppo della fergusonite che deve il suo nome allo scozzese Robert Ferguson (1767-1840), avvocato, politico e mineralogista.\nAbito cristallino.\nForma irregolari porfiroblasti con inclusioni della roccia origine e rari cristalli bipiramidali lunghi fino ad 1\u00a0mm. Si associa con magnetite, flogopite, grafite, clorite, quarzo, pirite, columbite e altri minerali di terre rare (allanite, bastnasite, parisite, apatite, uranopiroclorite, aeschynite, fersmite e monazite).\nOrigine e giacitura.\nSi rinviene nelle rocce carbonatiche metamorfosate del massiccio di Novopoltavsk nella regione del mare d'Azov, in Ucraina\nBibliografia.\nJ. L. Jambor, D. A. Vanko, \"New Mineral Names\", American Mineralogist, Volume 74, pages 946-951, 1989"}
{"id": "322302", "revid": "1776051", "url": "https://it.wikipedia.org/wiki?curid=322302", "title": "Fergusonite-(Nd)", "text": "La fergusonite-(Nd) \u00e8 un minerale non riconosciuto dall'IMA perch\u00e9 la sua descrizione \u00e8 stata pubblicata prima dell'approvazione."}
{"id": "322303", "revid": "1776051", "url": "https://it.wikipedia.org/wiki?curid=322303", "title": "Formanite-(Y)", "text": "La formanite-(Y) \u00e8 un minerale appartenente al gruppo della fergusonite."}
{"id": "322304", "revid": "1543377", "url": "https://it.wikipedia.org/wiki?curid=322304", "title": "Clinocervantite", "text": "La clinocervantite \u00e8 un minerale, dimorfo con la cervantite.\nEtimologia.\nIl nome si riferisce alla simmetria monoclina ed alle strette affinit\u00e0 con la cervantite"}
{"id": "322306", "revid": "1442080", "url": "https://it.wikipedia.org/wiki?curid=322306", "title": "Cervantite", "text": "La cervantite \u00e8 un minerale appartenente al gruppo omonimo."}
{"id": "322307", "revid": "111373", "url": "https://it.wikipedia.org/wiki?curid=322307", "title": "Klingnau", "text": "Klingnau (toponimo tedesco) \u00e8 un comune svizzero di 3\u00a0480 abitanti del Canton Argovia, nel distretto di Zurzach; ha lo status di citt\u00e0.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nKlingnau \u00e8 servito dall'omonima stazione sulla ferrovia Turgi-Koblenz-Waldshut.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "322309", "revid": "767487", "url": "https://it.wikipedia.org/wiki?curid=322309", "title": "Stibiocolumbite", "text": "La stibiocolumbite \u00e8 un minerale appartenente al gruppo della cervantite."}
{"id": "322310", "revid": "1442080", "url": "https://it.wikipedia.org/wiki?curid=322310", "title": "Stibiotantalite", "text": "La stibiotantalite \u00e8 un minerale appartenente al gruppo della cervantite."}
{"id": "322311", "revid": "1442080", "url": "https://it.wikipedia.org/wiki?curid=322311", "title": "Bismutocolumbite", "text": "La bismutocolumbite \u00e8 un minerale appartenente al gruppo della cervantite."}
{"id": "322312", "revid": "287204", "url": "https://it.wikipedia.org/wiki?curid=322312", "title": "Jean Charles Leonard Simonde de Sismondi", "text": ""}
{"id": "322313", "revid": "1442080", "url": "https://it.wikipedia.org/wiki?curid=322313", "title": "Bismutotantalite", "text": "La bismuto tantalite \u00e8 un minerale appartenente al gruppo della cervantite."}
{"id": "322314", "revid": "1442080", "url": "https://it.wikipedia.org/wiki?curid=322314", "title": "Chiluite", "text": "La chiluite \u00e8 un minerale."}
{"id": "322315", "revid": "2225", "url": "https://it.wikipedia.org/wiki?curid=322315", "title": "Il prigioniero (The Prisoner)", "text": ""}
{"id": "322318", "revid": "111373", "url": "https://it.wikipedia.org/wiki?curid=322318", "title": "Rietheim", "text": "Rietheim (toponimo tedesco) \u00e8 un comune svizzero di 759 abitanti del Canton Argovia, nel distretto di Zurzach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nRietheim \u00e8 servito dall'omonima stazione sulla ferrovia Winterthur-B\u00fclach-Koblenz."}
{"id": "322319", "revid": "767487", "url": "https://it.wikipedia.org/wiki?curid=322319", "title": "Lithiotantite", "text": "La lithiotantite \u00e8 un minerale."}
{"id": "322321", "revid": "1776051", "url": "https://it.wikipedia.org/wiki?curid=322321", "title": "Natrotantite", "text": "La natrotantite \u00e8 un minerale."}
{"id": "322322", "revid": "1776051", "url": "https://it.wikipedia.org/wiki?curid=322322", "title": "Irtyshite", "text": "L'irtyshite \u00e8 un minerale."}
{"id": "322324", "revid": "767487", "url": "https://it.wikipedia.org/wiki?curid=322324", "title": "Calciotantite", "text": "La calciotantite \u00e8 un minerale. L'ungursaite \u00e8 stata riconosciuta come identica alla calciotantite."}
{"id": "322326", "revid": "1318658", "url": "https://it.wikipedia.org/wiki?curid=322326", "title": "Mioglobina", "text": "La mioglobina \u00e8 una proteina globulare la cui funzione specifica \u00e8 quella di legare reversibilmente l'ossigeno. Fu studiata dal biochimico vincitore del Premio Nobel John Kendrew analizzando i tessuti di capodoglio.\nFunzione.\nLa sua funzione fisiologica \u00e8 l'immagazzinamento intra-cellulare di ossigeno in cellule specializzate (fibrocellule muscolari) che per espletare al meglio la loro funzione contrattile in condizioni aerobiche richiedono che grosse quantit\u00e0 di ossigeno siano convogliate verso i mitocondri per le necessit\u00e0 della catena respiratoria. La mioglobina, in pratica, favorisce una rapida diffusione dell'ossigeno in queste cellule ed il suo meccanismo di azione \u00e8 alquanto diverso da quello della emoglobina. Pertanto, si trova in grande quantit\u00e0 nei muscoli a cui conferisce il caratteristico colore rosso dovuto all'eme.\nNell'uomo la mioglobina \u00e8 presente nei muscoli. La sua presenza nel sangue \u00e8 invece indice di lesioni muscolari, tra cui l'infarto miocardico, se supera valori molto bassi; i valori di riferimento sono 55\u00a0\u00b5g/l nell'uomo e 35\u00a0\u00b5g/l nella donna oppure, secondo altre fonti, 85\u00a0\u00b5g/l indipendentemente dal sesso.\nNei mammiferi acquatici (cetacei, dugonghi e lamantini) la mioglobina \u00e8 presente in quantit\u00e0 molto pi\u00f9 elevate (fino a ca. 60 g/kg nei muscoli) e svolge un ruolo importante nell'immagazzinare l'ossigeno durante le immersioni.\nStruttura.\nLa sua struttura \u00e8 simile a quella dell'emoglobina condividendo lo stesso \"fold\" (\"globin fold\"), ma ne differisce nella funzione in quanto ha un'affinit\u00e0 per l'ossigeno sei volte superiore (caratteristica dovuta soprattutto alla sua natura non cooperativa) e non \u00e8 una proteina allosterica. La mioglobina \u00e8 costituita da 153 residui di aminoacidici ed \u00e8 una proteina globulare, costituita da una singola catena polipeptidica avvolta su se stessa a formare 8 alfa-eliche, a differenza dell'emoglobina, che \u00e8 tetramerica. Da ci\u00f2 deriva il fatto che la mioglobina \u00e8 capace di legare solo una molecola di ossigeno per volta.\nLa singola catena polipeptidica della mioglobina contiene come gruppo prostetico l'eme, con al centro un atomo di ferro ferroso, (Fe2+), proprio come l'emoglobina. Il Fe pu\u00f2 formare altri 2 legami, uno su ciascuna della 2 facce del piano dell'eme e che formano il V e il VI sito di coordinazione. Nella mioglobina il V sito di coordinazione \u00e8 occupato da un'istidina (His F8 o His 93) della proteina, chiamata \"istidina prossimale\". Nella deossimioglobina, il sesto sito di coordinazione \u00e8 vuoto e perci\u00f2 \u00e8 disponibile per il legame con l'ossigeno.\nIl legame della molecola di ossigeno al sesto sito di coordinazione dello ione ferro causa un notevole riordinamento degli elettroni del ferro che diventa pi\u00f9 piccolo e pu\u00f2 cos\u00ec spostarsi nel piano della porfirina.\nIl legame dell'ossigeno al ferro dell'eme \u00e8 accompagnato dal parziale trasferimento di un elettrone dallo ione ferroso all'ossigeno. La struttura che si forma pu\u00f2 essere descritta come un complesso tra lo ione ferrico (Fe\u00b3\u207a) e lo ione superossido.\nPer evitare possibili danni causati dal rilascio dell'ossigeno sotto forma di ione superossido nella tasca idrofobica in cui \u00e8 alloggiato l'eme si trova un altro residuo di istidina (His E7) chiamata \"istidina distale\", che forma un legame H con l'ossigeno.\nIn questo modo la componente proteica della mioglobina controlla la reattivit\u00e0 intrinseca dell'eme, rendendolo pi\u00f9 adatto a legare reversibilmente l'ossigeno. Recentemente \u00e8 stato dimostrato come l'istidina distale (His E7) controlli l'ingresso e l'uscita del substrato tramite uno \"switch\" strutturale che permette di accedere alla tasca distale.\nIn caso di lisi delle fibrocellule muscolari (rabdomiolisi) per traumi o malattie (es. infarto cardiaco), la mioglobina pu\u00f2 fuoriuscire dalle fibre muscolari ed essere trasportata nel sangue (mioglobinemia); dal sangue essa viene convogliata a livello renale per essere eliminata (mioglobinuria). Una condizione di mioglobinemia elevata (per esempio da esteso trauma da schiacciamento muscolare, come si riscontra in persone sepolte durante terremoti devastanti o traumi da schiacciamento per incidenti automobilistici o ferroviari, ecc.) pu\u00f2 portare a insufficienza renale acuta e causare la morte.\nReazione con l'ossigeno.\nLa mioglobina, anche chiamata deossimioglobina o mioglobina ridotta possiede il ferro allo stato ferroso con assenza di leganti in posizione del sesto legame. Siccome ha forte affinit\u00e0 con l'ossigeno in presenza di ossigeno atmosferico diventa ossimioglobina facendo variare il colore della carne da rosso scuro a rosso vivo. Tuttavia a pressioni parziali ridotte la ossimioglobina si ritrasforma in mioglobina, se il processo di esposizione all'aria continua le macromolecole di ossiglobina e mioglobina si ossidano con formazione di metamioglobina di colore bruno; praticamente l'atomo di ferro diventa trivalente legando al sesto legame una molecola di acqua.\nQueste tre forme sono in equilibrio e coesistono insieme, il prevalere di una forma rispetto ad un'altra determina la formazione di gradazione di rosso diverse nel colore della carne, con superficie esterna di colore brillante dovuto all'ossimioglobina, colore rosso porpora della superficie pi\u00f9 interna della carne non in contatto con l'ossigeno atmosferico: mioglobina. Pu\u00f2 esserci un terzo strato intermedio tra i due nel pezzo di carne dal colore quasi marrone dovuto ad una riduzione della pressione parziale di ossigeno.\nIl colore della carne dipender\u00e0 quindi dalla concentrazione e dallo stato fisico dei pigmenti di mioglobina nelle sue tre forme; dallo stato fisico della carne in relazione all'esposizione e assorbimento alla luce e dalla concentrazione di ossigeno assorbito.\nIl grado di esposizione della carne alla luce, dipende dal volume delle miofibrille; nelle carni PSE bassi valori di pH determinano muscoli poco rigonfi che non lasciano penetrare la luce negli strati pi\u00f9 profondi della carne; risultato carne colore chiaro perch\u00e9 determinata dagli strati pi\u00f9 superficiali ricchi di ossimioglobina. Infatti il pH basso favorisce una maggiore formazione di ossimioglobina perch\u00e9 diminuisce l'attivit\u00e0 degli enzimi che utilizzano l'ossigeno.\nNelle carni a pH pi\u00f9 elevato con miofibrille pi\u00f9 rigonfie si avr\u00e0 una maggior penetrazione della luce, pi\u00f9 a fondo; le radiazioni luminose incidenti quindi tenderanno a scomporsi e ritorneranno in superficie riportando il colore dagli strati pi\u00f9 profondi della mioglobina come risultato carni pi\u00f9 scure. Inoltre i valori di pH pi\u00f9 elevati consentendo un'attivit\u00e0 pi\u00f9 elevata degli enzimi che utilizzano l'ossigeno con conseguente pi\u00f9 ridotta formazione di ossimioglobina."}
{"id": "322327", "revid": "310967", "url": "https://it.wikipedia.org/wiki?curid=322327", "title": "Federazione di Damanhur", "text": "La Federazione di Damanhur, spesso detta semplicemente Damanhur, \u00e8 una comunit\u00e0 situata a Vidracco in Piemonte, a circa 50\u00a0km a nord di Torino, nella Valchiusella, dove venne fondata nel 1979 da Oberto Airaudi; \u00e8 basata su una filosofia fondata sull'amore e il Divino.\nStoria.\nDamanhur prende nome dall'omonima citt\u00e0 egiziana, sede nell'antichit\u00e0 di un tempio dedicato a Horo; il nome della citt\u00e0 derivava dall'egiziano antico Timinhor (\"Citt\u00e0 di Horus\"). \nLa Federazione di comunit\u00e0 di Damanhur, inizialmente definitasi \"citt\u00e0-stato\" o \"comunit\u00e0 dell'Acquario\", fu fondata nel 1979 da Oberto Airaudi insieme ad alcuni amici. Airaudi aveva gi\u00e0 fondato con altri a Torino nel 1975 il Centro Horus con l'intento di diffondere rudimenti delle principali discipline parapsicologiche e realizzare una clinica dove utilizzare strumenti terapeutici non convenzionali. Da questo iniziale progetto nacque l'idea di fondare una comunit\u00e0 e pertanto venne acquisito un terreno in Valchiusella, a Baldissero Canavese, dove il 7 febbraio 1977 iniziarono i lavori per edificare la cosiddetta \u201ccitt\u00e0 della luce\u201d, nome ripreso da un'antica citt\u00e0 egizia \u201cdedicata al dio Horus\u201d. Conclusi i lavori, nel 1980 i residenti erano una ventina di persone; la comunit\u00e0 si dot\u00f2 presto di una \"costituzione\", creando un sistema politico e sociale molto rigido e venne istituito anche un governo con a capo Airaudi con cinque \"ministri\".\nNel 1981 la comunit\u00e0 adott\u00f2 una propria moneta, il \"credito\" utilizzata per gli scambi interni. Il \"credito\" \u00e8 la valuta complementare correntemente utilizzata all'interno della comunit\u00e0 che ha sviluppato una propria economia applicando l'idea di beni e ricchezza comuni. Si decise di utilizzare la moneta interna per gli acquisti e i servizi interni alla comunit\u00e0 e, al tempo stesso, permettere ai membri di utilizzare le lire italiane anche per l'acquisto di materiali e proseguire l'insediamento della comunit\u00e0. All'inizio, fra il 1975 e il 1979, prima ancora dell'inaugurazione del primo villaggio-comunit\u00e0, il gruppo dei fondatori decise di mettere in comune i risparmi personali di ciascuno e fu cos\u00ec possibile acquistare i terreni e costruire le prime abitazioni.\nNel 1983 vi risiedevano 150 persone e, nel 1986 erano funzionanti una scuola materna privata interna alla comunit\u00e0 e una scuola elementare; le attivit\u00e0 economiche, inizialmente gestite in maniera comunitaria, vennero privatizzate lo stesso anno; la comunit\u00e0 ricerca una relativa autonomia dall'esterno anche per l'approvvigionamento di energia attraverso l'uso di pannelli solari; alla fine degli anni ottanta la comunit\u00e0 conta oltre 300 persone suddivise in tre zone principali, Damjl, Tentyris ed Etulte.\nAiraudi fu la guida spirituale per tutti i membri anche se negli ultimi anni non rivestiva pi\u00f9 ruoli di responsabilit\u00e0. Si dedic\u00f2 sin dagli anni settanta alla pranoterapia, alla ricerca nel campo della \"selfica\" e di altre discipline a carattere filosofico-esoterico. Come pittore, \u00e8 creatore della \"pittura selfica\", che espone in una mostra permanente presso il Centro Damanhur Crea, a Vidracco. Nel 2004 venne indagato dalle autorit\u00e0 italiane per evasione fiscale di oltre un milione di euro che venne poi ripagata attingendo dal suo ingente patrimonio personale (era infatti proprietario di molti immobili e di un elicottero privato con il quale si spostava). Vi sono stati frequenti controlli dei NAS e della Guardia di Finanza che verificarono spesso casi di lavoro nero e irregolarit\u00e0 nel pagamento dei contributi previdenziali e degli oneri fiscali, ma a suscitare scalpore sono le ricorrenti accuse da parte di ex aderenti che parlano di sfruttamento, settarismo, manipolazione, fino ad arrivare a presunti abusi psichici e fisici.\nA partire dal 1978 vennero scavate clandestinamente una lunga serie di gallerie, stanze e nicchie sotterranee che vennero poi decorate e affrescate realizzando un tempio, noto come il Tempio dell'Umanit\u00e0, dedicato al \"Divino contenuto nell'uomo\", un tempio clandestino cresciuto smisuratamente ignorando ogni permesso edilizio. Il tempio si trova nella Valchiusella, a circa 50\u00a0km a nord di Torino, ai piedi delle Alpi. Esso venne scoperto nel 1992 e la Comunit\u00e0 Montana di Valchiusella ne decreter\u00e0 la distruzione ma, dopo quattro anni di sequestro, la struttura verr\u00e0 salvata in quanto dichiarata nel frattempo \u201cun'opera d'arte collettiva\u201d e verr\u00e0 affidata in custodia alla comunit\u00e0 stessa. Nel 2001 il Guinness World Records lo ha registrato come il tempio sotterraneo pi\u00f9 grande del mondo.\nLa comunit\u00e0 \u00e8 costituita da una ventina di abitazioni sparse nella Valchiusella ognuna delle quali composta mediamente da una ventina di persone. La Federazione si struttura su aree boschive o agricole (campi coltivati e fattorie), con abitazioni, aree produttive (aziende, laboratori artistici), scuole e giornali, e qualche decina di altre attivit\u00e0 economiche e di servizio.\nNegli anni 2000 la comunit\u00e0 conta oltre 800 persone e non si definisce pi\u00f9 una citt\u00e0-stato ma una confederazione di comunit\u00e0 che eleggono propri organismi amministrativi; 80 ettari di terreno sono impiegati a uso agricolo e vi sono circa quaranta attivit\u00e0 lavorative, molte delle quali di natura artistica e artigianale.\nIl lavoro comune \u00e8 gestito dai \u201cRe Guida\u201d, eletti semestralmente dai cittadini e sottoposti al giudizio del \"Collegio di Giustizia\", supremo organo di controllo della Federazione. I membri assumono un nuovo nome, ispirato alla natura per simboleggiarne la comunione; possono mantenere alcuni beni della vita precedente o affidarli definitivamente ad alcune cooperative locali; sono sottoposti a un regolamento interno che determina ogni aspetto della vita quotidiana, dal lavoro ai diritti e doveri di ognuno.\nCi sono anche dei centri in altre citt\u00e0 italiane e all'estero (Europa e Giappone), dove si svolgono corsi, conferenze e attivit\u00e0 collegate a essa.\nSi occupa anche di ecologia (i damanhuriani definiscono la propria comunit\u00e0 come una \"eco-societ\u00e0\") ed \u00e8 membro del network Gen (Global Ecovillages network) e di Rive (Rete Italiana Villaggi Ecologici). I membri della comunit\u00e0 usano assumere un nome di animale e di vegetale, a simbolo di rinnovamento e unione con la natura.\nNel 2005 il Communications Coordination Committee for United Nations, un'organizzazione non governativa accreditata all'ONU riconosce un premio all'ecovillaggio Damanhur per l'integrazione della comunit\u00e0 nel tessuto sociale locale.\nIl fondatore \u00e8 morto nel 2013 per un tumore al fegato, rifiutando l'accanimento terapeutico in coerenza coi propri principi.\nL'attuale sindaco di Vidracco, Antonio Bernini \u00e8 un componente della comunit\u00e0 sotto lo pseudonimo di Elfo Frassino.\nNel 2014 nel comune di Vidracco si present\u00f2 anche un'altra lista alternativa alla lista di Bernini denominata \u201cInsieme per Vidracco\u201d con candidata Giada Meschinelli, anche lei adepta Damanhur. \nNel 2020 \u00e8 stato realizzato un documentario sulla comunit\u00e0 spirituale dal titolo \"The Choice of Staying,\" diretto da Mattia Mura.\nCredenze damanhuriane.\nGli appartenenti a Damanhur ricercano in svariati campi legati alla sensibilit\u00e0 e alla percezione da loro definita \"sottile\", non sostenuti da dimostrazioni e protocolli scientifici. Tra questi, uno dei principali \u00e8 la Selfica, inventata dal capo spirituale Oberto Airaudi, che i damanhuriani affermano essere una tecnica in grado di concentrare e direzionare energie vitali e intelligenti. La parola deriverebbe da una lingua molto antica, nella quale self significherebbe \"spirale\". La selfica creerebbe infatti strutture basate sulla spirale e sull'utilizzo di metalli, colori, inchiostri speciali e minerali in grado di ospitare energie intelligenti. A una struttura meno complessa basata su metalli, particolari sostanze e combinazioni geometriche, la selfica permetterebbe di sovrapporre la complessit\u00e0 di energie \"vive\". La principale struttura selfica si trova presso il Tempio dell'Umanit\u00e0. Come detto, non vi sono dimostrazioni scientifiche n\u00e9 teorie accreditate che avvalorino tale tecnica, n\u00e9 riferimenti storici o aneddotici sull'uso di metodi simili alla selfica in passato.\nLe \"linee sincroniche\", secondo Oberto Airaudi, sarebbero grandi \"fiumi di energia\" che circonderebbero il nostro pianeta e lo collegherebbero all'universo, trasportando pensieri e idee; attraverso di esse sarebbe possibile collegarsi a qualsiasi punto del pianeta. Tutto l'universo sarebbe percorso da una grande rete di queste linee, che metterebbero in comunicazione tra loro pianeti e galassie, in particolare i pianeti dove esistano forme di vita. Anche per quanto riguarda le 'linee sincroniche' non vi sono dimostrazioni scientifiche n\u00e9 teorie accreditate che ne provino l'esistenza, neppure riferimenti a tradizioni simili.\nLe linee sincroniche rappresenterebbero una sorta di \"sistema nervoso\" del nostro pianeta, formando una specie di reticolo che corrisponderebbe alla \"Schiena del Drago\" degli antichi cinesi: il nome cinese si riferisce al fatto che le linee sincroniche non scorrerebbero costantemente al livello del suolo, ma a volte si alzerebbero per chilometri, oppure si immergerebbero sottoterra, tracciando cos\u00ec un disegno che ricorda quello della cresta sulla schiena dei draghi.\nLa Terra sarebbe attraversata da diciotto linee principali:\nnove linee con direzione nord-sud (\"verticali\"),\nnove linee con direzione est-ovest (\"orizzontali\").\nAncora pi\u00f9 importanti sarebbero i nodi, punti di incrocio di due o pi\u00f9 linee, Oberto Airaudi dice di aver tracciato delle mappe dell'andamento di queste presunte linee sincroniche, individuate attraverso sistemi definiti \"non convenzionali\", quali il viaggio astrale, la radiestesia, la medianit\u00e0. Anche se ci\u00f2 non \u00e8 supportato da alcuna prova scientifica, i damanhuriani sostengono che per creare tale mappa sarebbe stata utilizzata anche l'osservazione dei fenomeni fisici: in prossimit\u00e0 delle linee stesse si noterebbero infatti differenze climatiche, la presenza di particolari minerali, forme assunte dal corso dei fiumi, eccetera. Anche gli eventi storici che si sono concentrati in quelle determinate aree (centri politici, di culto, vie commerciali, scoperte scientifiche) rivelerebbero la loro presenza. Le informazioni sulle linee sarebbero trasmesse e ricevute come \"emozioni\" (sogni, immagini, eccetera)."}
{"id": "322329", "revid": "228587", "url": "https://it.wikipedia.org/wiki?curid=322329", "title": "Rondine (disambigua)", "text": "Zoologia.\nCon il termine rondine si identificano varie specie della famiglia Hirundinidae, come:\nAltre specie con caratteristiche simili alle Rondine (come la coda a due punte):"}
{"id": "322330", "revid": "29727", "url": "https://it.wikipedia.org/wiki?curid=322330", "title": "Irondinidi", "text": ""}
{"id": "322331", "revid": "29727", "url": "https://it.wikipedia.org/wiki?curid=322331", "title": "Irundinidi", "text": ""}
{"id": "322335", "revid": "76963", "url": "https://it.wikipedia.org/wiki?curid=322335", "title": "Mary Wroth", "text": "Appartenente ad un'importante famiglia dell'aristocrazia inglese, Mary Wroth fu una delle prime donne della letteratura inglese a godere di una fama durevole in quanto autrice del romanzo \"Urania\", la prima opera letteraria di un certo respiro scritta da una donna in Inghilterra.\nBiografia.\nNacque nel 1586 da Barbara Gamage e Robert Sidney, I conte di Leicester. Sua madre, cugina di Sir Walter Ralegh era una ricca ereditiera; suo padre, pur meno ricco, proveniva da una famiglia molto in vista; suo padre, Henry Sidney, era stato Governatore d'Irlanda; sua zia Mary Sidney, Contessa di Pembroke era una famosa mecenate e traduttrice di Salmi; infine suo zio Philip Sidney \u00e8 tra i pi\u00f9 famosi poeti-cortigiani dell'epoca Elisabettiana.\nPoich\u00e9 il padre era stato nominato Governatore di Flessinga, nei Paesi Bassi, Mary pass\u00f2 gran parte della giovinezza in casa di Mary Sidney, Contessa di Pembroke. Dopo la morte di Elisabetta I il padre conobbe un periodo di ascesa sociale che culmin\u00f2 nella sua investitura a Barone Sidney di Penshurst. La giovane Mary di conseguenza entr\u00f2 nella cerchia pi\u00f9 rarefatta della corte di Giacomo I facendosi notare da cortigiani e da letterati (Ben Jonson, Inigo Jones, George Chapman e altri) che non le risparmiavano lodi per la sua capacit\u00e0 poetica. Ma con le sue parentele non poteva sfuggire al destino delle giovani e ricche aristocratiche: Giacomo I la diede in moglie a Robert Wroth, uno dei suoi favoriti. Il matrimonio, celebrato nel 1604 fu disastroso; pare che Robert Wroth fosse schiavo del gioco d'azzardo, donnaiolo e ubriacone, e quando mor\u00ec lasci\u00f2 la moglie in un mare di debiti. Da parte sua, Mary Wroth era impegnatissima in una relazione adulterina con suo cugino, William Herbert, terzo conte di Pembroke.\nNegli anni successivi alla morte del marito, forse sperando in un successo economico, scrisse un lungo romanzo, \"The Countesse of Mountgomeries Urania\" noto semplicemente come \"Urania\", dedicato alla sua parente e amante, la Contessa di Montgomery. Il romanzo, pubblicato nel 1621 fu un successo dovuto soprattutto allo scandalo poich\u00e9 lo si lesse (non senza ragioni) come un romanzo a chiave. nel romanzo sono narrate le avventure della Regina Pamphilia e del suo amante Amphilanto, trasparenti maschere per l'autrice e il conte di Pembroke, cui sono inframmezzate numerose storie collaterali, in genere trattanti il tema della malmaritata, alcune delle quali riconoscibili quali intrighi amorosi alla corte Giacobea. Il tema della \"constantia\" della regina Pamphilia contrapposto alle divagazioni di Amphilanto (=Amante di due) parrebbe una convenzionale rappresentazione del \"doppio standard\" che vede l'ideale femminile appunto nella \"constantia\", la fedelt\u00e0 cieca della donna ideale, e quello maschile nella possibilit\u00e0 di essere infedele. Ma la novit\u00e0 del romanzo \u00e8 che la regina ritiene (e si adopera attivamente in tal senso) che alla fine l'uomo (e per estensione, tutto l'universo maschile) debba e possa aderire al comportamento femminile di Fedelt\u00e0 all'amato, rinunciando al doppio standard.\nLe reazioni alla pubblicazione furono poco favorevoli; Edward Denny, Barone di Waltham la tacci\u00f2 di calunniatrice in un suo poema satirico, e sebbene ella gli rispondesse per le rime in un altro poema, fu condannata a ritirare dal commercio le copie del libro e a non ripubblicarlo. Nonostante scrivesse un seguito al romanzo, di cui resta il manoscritto, non pubblic\u00f2 pi\u00f9 altro e visse nell'ombra fino alla morte nel 1652.\nIn calce al romanzo, Mary Wroth pubblic\u00f2 una corona di sonetti e brani lirici in cui sposta la tipica poetica petrarchesca in chiave femminile. inoltre \u00e8 notevole la sua personale visione di Cupido come una potente divinit\u00e0 degna di adorazione piuttosto che un bamboccio bendato incautamente armato di frecce mortali.\nCollegamenti esterni.\nSito dell'Universit\u00e0 dell'Oregon, con un saggio critico su Mary Worth e una scelta delle sue poesie; in Inglese."}
{"id": "322350", "revid": "1305772", "url": "https://it.wikipedia.org/wiki?curid=322350", "title": "Intrepid", "text": ""}
{"id": "322352", "revid": "125040558", "url": "https://it.wikipedia.org/wiki?curid=322352", "title": "Decostruttivismo", "text": "Il decostruttivismo \u00e8 un movimento architettonico spesso contrapposto al movimento postmoderno.\nStile e caratteristiche.\nI suoi metodi, in reazione al razionalismo architettonico, vogliono de-formare o deviare la costruzione. Non ha nulla a che fare col decostruzionismo filosofico di Derrida, col quale spesso \u00e8 confuso. La nascita del fenomeno \u00e8 avvenuta con una mostra organizzata a New York nel 1988 da Philip Johnson, nella quale per la prima volta appare il nome di questa nuova tendenza architettonica, che fu definita \u201cDeconstructivist Architecture\u201d. Alla mostra di New York furono esposti progetti di Frank O. Gehry, Daniel Libeskind, Rem Koolhaas, Peter Eisenman, Zaha Hadid, Bernard Tschumi e del gruppo Coop Himmelb(l)au.\nIn questa esposizione veniva estrapolata un'architettura \"senza geometria\" (la geometria euclidea), piani ed assi, con la mancanza di quelle strutture e particolari architettonici, che sono sempre stati visti come parte integrante di quest'arte. Una \"non architettura\", quindi, che si avvolgeva e svolgeva su s\u00e9 stessa con l'evidenza e la plasticit\u00e0 dei suoi volumi. La sintesi di ci\u00f2 \u00e8 una nuova visione dell'ambiente costruito e dello spazio architettonico, dove \u00e8 il \"caos\", se cos\u00ec si pu\u00f2 dire, l'elemento ordinatore. Le opere decostruttiviste sono caratterizzate da una geometria instabile con forme pure e disarticolate e decomposte, costituite da frammenti, volumi deformati, tagli, asimmetrie e un'assenza di canoni estetici tradizionali. I metodi del decostruttivismo sono indirizzati a \"decostruire\" ci\u00f2 che \u00e8 costruito, una destrutturazione delle linee dritte che si inclinano senza una precisa necessit\u00e0. Siamo davanti a un'architettura dove ordine e disordine convivono. Si arriva a costruire oggetti d'uso quotidiano come l'edificio \"Chiat Day Mojo\" di Gehry.\nComune alla ricerca dei decostruttivisti \u00e8 l'interesse per l'opera dei costruttivisti russi degli anni venti del Novecento, che per primi infransero l'unit\u00e0, l'equilibrio e la gerarchia della composizione classica per creare una geometria instabile con forme pure disarticolate e decomposte. \u00c8 questo il precedente storico di quella \u201cdestabilizzazione della purezza formale\u201d che gli architetti decostruttivisti esasperano nelle loro opere attuando cos\u00ec un completamento del radicalismo avanguardistico costruttivista. Da ci\u00f2 scaturisce la cifra \u201cde\u201d anteposta al termine costruttivismo, che sta a indicare la \u201cdeviazione\u201d dall'originaria corrente architettonica presa a riferimento.\nDopo il periodo postmoderno (anche se, per ironia, entrambi i movimenti, seppur antitetici, sono stati promossi da Philip Johnson) il decostruttivismo riconduce la ricerca architettonica nel filone iniziato dal Movimento Moderno, anche se alcuni critici ritengono comunque il \"decostruttivismo\" come esercizio puramente formale, dove sono assenti quei temi sociali che erano propri del Movimento Moderno. Molti critici annoverano tra i maggiori architetti decostruttivisti Frank O. Gehry, noto per il Guggenheim Museum di Bilbao, anche se Gehry stesso ha sempre dichiarato di non sentirsi decostruttivista.\nIl decostruttivismo \u00e8 forse l'ultimo, in ordine di tempo, degli \"stili internazionali\" in architettura."}
{"id": "322353", "revid": "72811", "url": "https://it.wikipedia.org/wiki?curid=322353", "title": "Diablerie", "text": ""}
{"id": "322354", "revid": "1876666", "url": "https://it.wikipedia.org/wiki?curid=322354", "title": "La ragazza con i capelli strani", "text": "La ragazza con i capelli strani (\"Girl with Curious Hair\") \u00e8 una raccolta di racconti di David Foster Wallace pubblicata nel 1989, tradotta in Italia anche con il titolo La ragazza dai capelli strani.\nTemi.\nScritta da Wallace quando aveva 27 anni, \"La ragazza con i capelli strani\" viene considerato una sorta di manifesto poetico e stilistico dell'autore, in cui affiorano tutti i temi dominanti della sua opera successiva (le nevrosi, manie e ossessioni della societ\u00e0 capitalistica americana, la controcultura pop-punk, la televisione del David Letterman Show, la solitudine, l'alienazione) raccontati in una prosa gelida ma allo stesso tempo iperbolica e ambigua. Alcuni racconti contenuti nel volume, in particolare \"La ragazza dai capelli strani\" e \"Lyndon\", sono da molti giudicati come classici della letteratura postmoderna americana.\nI racconti.\nNell'edizione americana, il volume \u00e8 composto da dieci racconti; in Italia, l'ultimo racconto \"Verso Occidente l'impero dirige il suo corso\" (\"Westward the empire takes its way\") \u00e8 stato pubblicato dalla minimum fax come romanzo breve a s\u00e9 stante.\n\"Piccoli animali senza espressione (Little expressionless animals)\".\nRacconto che apre la raccolta, narra di una ragazza lesbica che partecipa al noto quiz americano \"Jeopardy!\" negli anni '80, conseguendo la pi\u00f9 lunga striscia di vittorie del programma. Nel frattempo, ha una relazione con una delle autrici del quiz. Pi\u00f9 in generale, \u00e8 una riflessione sul ruolo della tv nella societ\u00e0 statunitense.\n\"Per fortuna il funzionario commerciale sapeva fare il massaggio cardiaco (Luckily the Account Representative Knew CPR)\".\nRacconto del salvataggio di un amministratore esecutivo colpito da infarto effettuato da un funzionario commerciale nel solitario parcheggio sotterraneo della sede della loro compagnia.\n\"La ragazza dai capelli strani (Girl with curious hair)\".\nUn giovane avvocato repubblicano racconta in prima persona la sua amicizia con un gruppo di punk losangelini, soffermandosi soprattutto su una serata da loro trascorsa a un concerto di Keith Jarrett e abbondando in dettagli sulle sue tendenze sadiche.\n\"Lyndon (Lyndon)\".\nSi racconta la carriera politica di Lyndon Johnson, presidente degli Stati Uniti tra il 1963 e il 1969, dal punto di vista di un suo stretto collaboratore omosessuale.\n\"John Billy (John Billy)\".\nViene raccontata la storia di Chuck Nunn Junior e della sua vendetta nei confronti del possessore di un ranch rivale in Oklahoma.\n\"Da una parte e dell'altra (Here and there)\".\nUn ragazzo e una ragazza forniscono la loro versione sulla loro storia d'amore.\n\"La mia apparizione (My appearance)\".\nUn'attrice \u00e8 ospite del Late Night with David Letterman, dopo che il suo marito, produttore televisivo, l'aveva addestrata per questo.\n\"Dire mai (Say never)\".\nIn un circolo di ebrei a Chicago, un uomo confessa il suo adulterio.\n\"\u00c8 tutto verde (Everything is green)\".\n\u00c8 il racconto pi\u00f9 breve della raccolta: un uomo e una donna discutono del loro matrimonio in chiave intimista."}
{"id": "322355", "revid": "1543377", "url": "https://it.wikipedia.org/wiki?curid=322355", "title": "Collare (cavallo)", "text": "Il collare \u00e8 un attrezzo usato per distribuire il carico attorno al collo del cavallo, per la trazione su un carro pesante o un aratro. Il collare nella versione moderna, conosciuto come \"collana\", \u00e8 stato trainante per lo sviluppo dell'Europa, poich\u00e9 la sostituzione degli asini con i pi\u00f9 efficienti cavalli per i trasporti ha fatto decollare l'economia, ha ridotto l'agricoltura di pura sussistenza, ha permesso l'inizio di uno sviluppo industriale, dell'educazione e delle arti.\nIn Europa, prima del VI secolo, i carri venivano trainati usando una bardatura fatta di cinghie piatte attorno al collo e al torace dell'animale, con il carico applicato nel punto pi\u00f9 alto della bardatura, alla base del collo. Queste cinghie premevano sulla trachea del cavallo limitandone le capacit\u00e0 respiratorie e riducendo la potenza di trazione. Gli asini venivano preferiti ai cavalli, perch\u00e9 negli asini questo problema era evitato da differenze anatomiche fra le due specie.\nA seguito dell'introduzione del collare rigido, detto \"collare di spalla\", nell'VIII e IX secolo, l'uso dei cavalli per il trasporto si diffuse rapidamente in Europa. I cavalli lavorano ad una velocit\u00e0 del 50% pi\u00f9 alta rispetto agli asini. Usando i cavalli (e aratri leggermente perfezionati), i contadini potevano produrre un surplus. Questo gli consentiva di disporre di merci da vendere, nel fine settimana, in mercati collocati agli incroci delle strade. I mercati si trasformarono rapidamente in citt\u00e0. La presenza di citt\u00e0 significava che qualcuno poteva abbandonare l'agricoltura di sopravvivenza e dedicarsi alla produzione di merci destinate alla vendita. L'aumento della disponibilit\u00e0 di merci significava che una quota della popolazione poteva vivere semplicemente comprando e rivendendo merci. Quindi il collare ha avuto un ruolo centrale nel superamento del sistema feudale e nell'avviamento dell'ascesa dell'Europa."}
{"id": "322356", "revid": "254401", "url": "https://it.wikipedia.org/wiki?curid=322356", "title": "Frustino", "text": "Il frustino o scudiscio \u00e8 un segmento di vetroresina o di canna ricoperto di cuoio, tessuto o materiali simili, munito di un'impugnatura e terminante in un ricciolo costituito da un breve tratto di corda o una linguetta di cuoio.\nL'impugnatura pu\u00f2 avere un'ansa di cuoio per assicurare una presa pi\u00f9 sicura. \nNasce come strumento punitivo; in particolare ai nostri giorni \u00e8 usato soprattutto in equitazione.\nEtimologia.\nLe origini del termine \"scudiscio\" hanno radici nel greco \"skytos\", nel celtico \"skourjez\" e nel latino \"scutica\". In tardo latino il termine si trasform\u00f2 in \"scutis\" (pelle) e poi \"scuria\", derivazione del latino \"corium\" (cuoio).\nTipi di frustino.\nLa lunghezza della frusta varia in funzione del tipo di utilizzo: \nIl frustino ha lo scopo di rinforzare l'autorit\u00e0 del cavaliere (le gambe, l'assetto e la voce) e di richiamare l'attenzione del cavallo.\nLa frusta da caccia, con la lunga pioggia in cuoio e il manico sagomato (spesso in corno e comunque ruvido per fare presa sui cancelli) serve ad incoraggiare il cavallo ed aprire i cancelli; \u00e8 assolutamente vietato adoperarla sui cani.\nIl fusto, ricoperto in cuoio \u00e8 lungo circa 45 cm e termina con un cappio di cuoio al quale si assicura lo staffile, detto pioggia. La pioggia \u00e8 una treccia affusolata in cuoio intrecciato, lunga 1.30 m che termina a sua volta con una sferza di spago o seta intrecciata detta mozzone: il mozzone \u00e8 rosso per la caccia alla volpe, verde per la caccia alla lepre, blu per la caccia al cervo e avana per la caccia alla lontra.\nFrustare dolorosamente un cavallo \u00e8 tuttavia una prova di incapacit\u00e0 del cavaliere e una forma di maltrattamento; in Gran Bretagna la legislazione contro il maltrattamento degli animali ha preceduto le norme contro il maltrattamento dei bambini. Famosissima la frase di Federico Tesio (1869-1954), grande allevatore di cavalli da corsa: \"La frusta il pi\u00f9 delle volte fa perdere una corsa\".\nI moderni frustini per equitazione sono studiati per non ledere in nessun modo il cavallo. Tuttavia, la loro azione psicologica deriva principalmente da come il cavallo \u00e8 stato domato.\nSe usato sull'uomo, il frustino provoca pi\u00f9 facilmente delle lesioni sanguinanti, rispetto all'uso di una cinghia di cuoio, pi\u00f9 larga. L'effetto sulla pelle \u00e8 analogo a quello dell'antico supplizio della flagellazione. L'uso del frustino come pena corporale era ancora in vigore, insieme all'uso del gatto a nove code, nel XX secolo nelle prigioni del Delaware, e veniva applicato alla schiena nuda dei condannati in luoghi appositamente predisposti, denominati gergalmente \"Red Hannah\".\nIl frustino \u00e8 anche considerato il classico simbolo di dominanza nelle pratiche BDSM probabilmente non solo perch\u00e9 \u00e8 doloroso, ma ha anche la caratteristica umiliante di ridurre lo \"schiavo\" alla condizione di un animale."}
{"id": "322357", "revid": "648716", "url": "https://it.wikipedia.org/wiki?curid=322357", "title": "Lunghina", "text": "Una lunghina \u00e8 un tratto di corda, della lunghezza di circa due metri e terminante con un moschettone o un altro aggancio ad apertura rapida, utilizzato per condurre e per legare un cavallo, utilizzato insieme a una cavezza.\nNel caso di cavalli particolarmente focosi, come purosangue da corsa, o difficili e potenzialmente pericolosi, come stalloni o cavalli rimasti a lungo stabulati, si utilizza una lunghina con catena (\"lead shank\"), che ha un tratto di catena metallica nel tratto finale, dal lato del moschettone. \nUso della lunghina.\nLa lunghina viene generalmente agganciata all'anello inferiore e centrale della cavezza. Per condurre il cavallo, ma non per legarlo, la lunghina pu\u00f2 essere anche agganciata ad uno dei due anelli laterali della capezza; in questo modo si ottiene un certo aumento della sicurezza nel controllo del cavallo.\nNel condurre un cavallo, la lunghina va impugnata saldamente con la mano rivolta verso il cavallo, mentre l'altra mano regge il tratto di lunghina rimanente. Quest'ultimo non dovrebbe mai essere avvolto in anse circolari, per evitare il rischio che un improvviso strattone del cavallo imprigioni il polso, la mano o le dita in un cappio, mettendo a rischio la sicurezza del conduttore. La lunghezza della lunghina fra il cavallo e la mano del conducente dev'essere regolata attentamente in base al carattere e all'addestramento del cavallo e all'abilit\u00e0 del conduttore. Una lunghezza eccessiva comporta il rischio che il cavallo sopravanzi il conduttore, sfuggendo al suo controllo ed esponendolo al rischio di essere trascinato o calciato. Una lunghezza insufficiente \u00e8 oppressiva per il cavallo e lo irrita o lo allarma.\nNel legare un cavallo ad un sostegno fisso, \u00e8 necessario prevenire l'eventualit\u00e0 di vari tipi di incidenti, che possono avere conseguenze molto gravi, talora letali, per il cavallo. Gli incidenti pi\u00f9 comuni sono le \"incordature\" e le \"crisi di panico\".\nL'incordatura consiste nel fatto che il cavallo legato, muovendosi in modo imprevisto, pu\u00f2 formare uno o pi\u00f9 giri di corda attorno ad un arto o al collo. L'incordatura si previene utilizzando un sostegno posto abbastanza in alto da terra (almeno un metro) e limitando la lunghezza del tratto di corda fra il sostegno e la capezza. I danni da incordatura si prevengono utilizzando nodi a rapido scioglimento, moschettoni di sicurezza a sgancio rapido, e tenendo sempre con s\u00e9 un coltello, molto tagliente, per troncare qualsiasi corda o laccio con estrema velocit\u00e0 in caso di emergenza.\nLa crisi di panico del cavallo possono essere scatenate dal solo fatto di sentirsi trattenuto dalla lunghina, legata a un sostegno fisso. Pu\u00f2 prendere avvio un circolo vizioso in cui il cavallo, sentendosi trattenuto, tira all'indietro, viene spaventato dalla pressione che lui stesso esercita sulla capezza e di conseguenza tira all'indietro ancora pi\u00f9 violentemente. Il rischio inerente a questa evenienza non \u00e8 tanto la possibilit\u00e0 che la capezza ferisca il cavallo, ma quello che la capezza, la lunghina o il sostegno cedano improvvisamente, facendo cadere il cavallo all'indietro con grave rischio di lesioni alla colonna vertebrale. I rischi connessi alle crisi di panico in un cavallo legato si prevengono con un corretto addestramento che insegni la \"cessione alla pressione\". Poich\u00e9 evenienze casuali possono comunque spaventare il cavallo, innestando una crisi di panico, alcuni preferiscono limitare i danni interponendo fra la capezza ed il sostegno fisso un breve tratto di cordino poco resistente, che si spezzi quando viene sottoposto a una tensione moderata; altri preferiscono la strategia opposta, utilizzando sostegni, longhine e capezze di tale solidit\u00e0, da rendere impossibile l'evenienza che cedano anche alla fortissima tensione generata da un cavallo in panico.\nUso della lunghina con catena.\nLa lunghina con catena dovrebbe essere utilizzata unicamente per condurre il cavallo, fino a che un corretto addestramento non la renda inutile. Non dovrebbe mai essere usata con durezza (a meno che non si tratti di una situazione veramente pericolosa), o con una trazione unica e continua; forti strattoni possono spaventare il cavallo, causargli lesioni o indurlo a impennarsi. In genere, per attirare l'attenzione del cavallo bastano trazioni leggere e brevi. L'effetto della catena dovrebbe essere sentito dal cavallo solo quando il conduttore esercita una trazione, e non quando la lunghina \u00e8 tenuta lasca. Il conduttore non deve impugnare la catena, perch\u00e9 potrebbe ferirgli le mani se il cavallo tira all'indietro o alza la testa all'improvviso.\nLa lunghina con catena pu\u00f2 essere agganciata alla cavezza in vari modi:\nL'uso abituale e scorretto della lunghina a catena costituisce un maltrattamento. Inoltre, come altre tecniche di comunicazione con il cavallo, basate sul dolore, l'uso della lunghina a catena non evita situazioni di grave pericolo, determinate da crisi di panico o da ribellione dell'animale. Un corretto addestramento, mirato all'obiettivo di ottenere un cavallo mansueto e fiducioso nell'uomo, \u00e8 molto pi\u00f9 efficace nel limitare il rischio di danni sia all'uomo che all'animale.\nAuto costruzione della lunghina.\nLa lunghina di canapa o sisal pu\u00f2 essere facilmente autocostruita partendo da una corda a 4 legnoli del diametro desiderato e di lunghezza doppia della lunghina che si vuole ottenere + 30 cm.per la lavorazione .\nQuindi per ottenere una lunghina di 2 m.di lunghezza dobbiamo acquistare una corda di 230 cm. di lunghezza.\nSi parte smontando l'intreccio della corda per ottenere due spezzoni di 2 legnoli ognuno.\nA questo punto si infila uno spezzone nell'anello di un moschettone e lo si colloca a met\u00e0 dello spezzone stesso e si inizia a intrecciare di nuovo lo spezzone su se stesso per ottenere un'asola di circa 10/15 cm. di lunghezza facendo in modo che il moschettone rimenga prigioniero nell'asola.\nUna volta chiusa l'asola si inizia a intrecciare il corpo della lunghina fino alla fine.\nUna volta giunti in fondo si ferma l'intreccio con un fermaglio o cucendolo."}
{"id": "322359", "revid": "287204", "url": "https://it.wikipedia.org/wiki?curid=322359", "title": "Cratere Zupus", "text": "Zupus \u00e8 il nome di ci\u00f2 che rimane di un cratere lunare riempitosi di lava intitolato all'astronomo e matematico Giovanni Battista Zupi. Si trova sull'estremit\u00e0 sudoccidentale dell'Oceanus Procellarum, a nordovest del Mare Humorum. A nord-nordest si trova il cratere Billy, e un po' distante verso sudest c'\u00e8 il cratere Mersenius. Un sistema di piccoli canali, chiamato Rimae Zupus si estende a nordovest, seguendo un corso verso nord-nordovest verso i mari lunari.\nRimangono solo pochi resti della formazione originale, ed il bordo \u00e8 basso e dal profilo irregolare, donando al cratere quasi le sembianze di una valle. Questo bordo arriva ad un'altezza massima di 1,3\u00a0km sopra la basebase. Il cratere Zupus S si impone sul bordo orientale. Un fioco cratere fantasma si trova nel mare a nordest. Il \"mare\" che copre il fondo dello Zupus ha un colore pi\u00f9 scuro del terreno circostante, rendendo il cratere relativamente facile da localizzare per un osservatore.\nCrateri correlati.\nAlcuni crateri minori situati in prossimit\u00e0 di Zupus sono convenzionalmente identificati, sulle mappe lunari, attraverso una lettera associata al nome."}
{"id": "322360", "revid": "599", "url": "https://it.wikipedia.org/wiki?curid=322360", "title": "Zupus", "text": ""}
{"id": "322361", "revid": "86599", "url": "https://it.wikipedia.org/wiki?curid=322361", "title": "Cratere Z\u00f6llner", "text": "Z\u00f6llner \u00e8 un cratere lunare intitolato all'astrofisico tedesco Johann Karl Friedrich Z\u00f6llner. Si trova a ovest del Sinus Asperitatis. A nord si trova il pi\u00f9 piccolo cratere Alfraganus e verso nordovest si estende l'ellittico cratere Taylor. A sudest dello Z\u00f6llner si trova il pi\u00f9 piccolo cratere Kant.\nIl bordo del cratere Z\u00f6llner forma un ovale irregolare, orientato in direzione nord-sud. La parete \u00e8 bassa e consumata, con una depressione simile ad un cratere contigua al bordo sudorientale. Il fondo stretto presenta ancora un'altura centrale.\nLa zona di atterraggio dell'Apollo 16 si trova a circa 80 chilometri a ovest-sudovest del bordo del cratere.\nCrateri correlati.\nAlcuni crateri minori situati in prossimit\u00e0 di Z\u00f6llner sono convenzionalmente identificati, sulle mappe lunari, attraverso una lettera associata al nome."}
{"id": "322362", "revid": "287204", "url": "https://it.wikipedia.org/wiki?curid=322362", "title": "Z\u00f6llner", "text": ""}
{"id": "322363", "revid": "339392", "url": "https://it.wikipedia.org/wiki?curid=322363", "title": "Zollner", "text": ""}
{"id": "322364", "revid": "339392", "url": "https://it.wikipedia.org/wiki?curid=322364", "title": "Zoellner", "text": ""}
{"id": "322365", "revid": "767487", "url": "https://it.wikipedia.org/wiki?curid=322365", "title": "Johann Karl Friedrich Z\u00f6llner", "text": "Biografia.\nStudi\u00f2 anche le illusioni ottiche. Invent\u00f2 l'illusione di Zollner, in cui linee parallele appaiono diagonali. Con un fotometro di sua invenzione diede la prima misura della magnitudine apparente del Sole, nel 1867. Effettu\u00f2 la misura attenuando con polarizzatori la luce del Sole per confrontarla con quella di una lampada di riferimento, che di notte attenuava a sua volta per confrontarla con la stella Capella. La sua misura (-26,66) \u00e8 straordinariamente buona, se si considera che il valore moderno \u00e8 -26,74.\nIl cratere Z\u00f6llner sulla Luna prende il nome da lui."}
{"id": "322366", "revid": "767487", "url": "https://it.wikipedia.org/wiki?curid=322366", "title": "Cratere Zhukovskiy", "text": "Zhukovskiy \u00e8 un cratere lunare intitolato allo scienziato russo Nikolaj Egorovi\u010d \u017dukovskij. Si stende sul lato nascosto della Luna. Forma una coppia con il cratere Lebedinskiy, che \u00e8 contiguo al bordo orientale. Non ci sono altri crateri degni di nota nelle immediate vicinanze anche se l'immenso cratere Korolev si trova pi\u00f9 a sud.\nIl bordo del cratere \u00e8 stato eroso, soprattutto alle estremit\u00e0 settentrionale e meridionale. Il fondo \u00e8 livellato, anche se un piccolo e prominente cratere occupa la parte centro-meridionale.\nCrateri correlati.\nAlcuni crateri minori situati in prossimit\u00e0 di Zhukovskiy sono convenzionalmente identificati, sulle mappe lunari, attraverso una lettera associata al nome."}
{"id": "322368", "revid": "1934238", "url": "https://it.wikipedia.org/wiki?curid=322368", "title": "Gerhard Domagk", "text": "Fu direttore del Laboratorio di Patologia sperimentale della I.G. Farbenindustrie, grande industria di coloranti situata nei pressi di Berlino.\nNel 1932, continuando le ricerche avviate da Paul Ehrlich, scopr\u00ec che un colorante, il \"prontosil rosso\" (o \"sulfocrisoidina\") era dotato di propriet\u00e0 antibatteriche, ossia in grado di distruggere microbi infettivi, gli streptococchi.\nDomagk divulg\u00f2 questi risultati tre anni dopo, quando ebbe la certezza delle sue osservazioni. Successivamente, fu precisato da Federico Nitti ed i suoi collaboratori nel laboratorio di Ernest Fourneau all'Istituto Pasteur, che l'azione antibiotica proveniva dal sulfanilamide contenuta nel prontosil. La via era aperta per la produzione di sulfamidici in grado di combattere e guarire una estesa variet\u00e0 di infezioni. Una delle prime pazienti salvate dal nuovo farmaco fu proprio la figlia di Domagk che s'era infettata incidentalmente in laboratorio.\nCome riconoscimento della sua scoperta che rivoluzion\u00f2 il campo della terapia, nel 1939 Domagk ottenne il premio Nobel per la Medicina e la fisiologia, ma il governo nazista gli proib\u00ec di accettarlo perch\u00e9 ideologicamente avverso al regime; lo ricevette nel 1947.\nDomagk si era laureato in medicina a Kiel nel 1921. Per qualche anno fu patologo alle Universit\u00e0 di Greifswald e di M\u00fcnster.\nDal 1928 lavor\u00f2 come direttore dell'Istituto di ricerche sperimentali in patologia e batteriologia di Elberfeld dove esegu\u00ec ricerche sul cancro e sull'azione antibatterica del protosil.\nNel corso della guerra e nel dopoguerra continu\u00f2 a compiere studi ed esperimenti nel campo della chemioterapia, interessandosi particolarmente della terapia antitubercolare."}
{"id": "322369", "revid": "1345932", "url": "https://it.wikipedia.org/wiki?curid=322369", "title": "Archer John Porter Martin", "text": "Da essa deriv\u00f2 nel 1944, per opera dello stesso Martin e dei collaboratori, la cromatografia su carta da filtro.\nLa tecnica della cromatografia per ripartizione frutt\u00f2 a Martin ed a Synge il premio Nobel per la chimica del 1952.\nPer \"cromatografia\" si intende un insieme di analisi che permettono, utilizzando determinati fenomeni fisici, di ottenere la separazione di miscugli di sostanze nei loro componenti.\nTale separazione raggiunge limiti di selettivit\u00e0 difficilmente eguagliabili e permette di ottenere i componenti di un miscuglio o di identificarli e di dosarli.\nMartin si laure\u00f2 all'Universit\u00e0 di Cambridge nel 1932, poi si impegn\u00f2 per alcune industrie private compiendo ricerche sulla vitamina E, sulla lana e su alcuni farmaci.\nNel 1948 entr\u00f2 all'Istituto Lister di medicina preventiva e successivamente all'istituto nazionale di ricerche mediche divenendone capo della divisione di chimica fisica.\nNel 1959 fu insignito della Medaglia John Price Wetherill e nel 1963 della Medaglia Leverhulme."}
{"id": "322370", "revid": "466539", "url": "https://it.wikipedia.org/wiki?curid=322370", "title": "Gerhart Hauptmann", "text": "Biografia.\nFiglio di tessitori caduti in povert\u00e0, garzone di uno zio agricoltore, autodidatta, studente di belle arti a Breslavia e a Roma, si affacci\u00f2 al mondo della letteratura con opere che si ispirarono decisamente al movimento letterario naturalista, del quale, ben presto, divenne il massimo esponente.\nTuttavia, nel corso della sua non breve esistenza, cui corrispose un'attivit\u00e0 creativa altrettanto lunga, Hauptmann dimostr\u00f2 una personalit\u00e0 poliedrica e versatile che lo port\u00f2 sovente a varcare i confini del naturalismo per esplorare, di volta in volta, e mai a scapito della genuina ispirazione, notevoli zone intimistiche, neoromantiche, simboliste e perfino paraboliche.\nIl tessuto connettivo, la linfa vitale di queste sue varie ramificazioni espressive, rimase pur sempre l'uomo, tanto nella sua collocazione sociale di proletario oppresso e sfruttato, quanto nella sua dimensione spirituale ed individualistica.\nNel 1912 venne insignito del premio Nobel per la letteratura; gli \u00e8 stato intitolato inoltre il cratere Hauptmann, sulla superficie di Mercurio."}
{"id": "322372", "revid": "49191492", "url": "https://it.wikipedia.org/wiki?curid=322372", "title": "Oblast", "text": ""}
{"id": "322376", "revid": "287204", "url": "https://it.wikipedia.org/wiki?curid=322376", "title": "Cratere Young", "text": "Young \u00e8 un cratere lunare intitolato allo scienziato inglese Thomas Young. \u00c8 situato nella scabra parte sudorientale del lato visibile della Luna. Si trova ad est del cratere Metius, e a sudest del cratere Rheita. La lunga Vallis Rheita segue una linea tangente al bordo sudoccidentale del cratere Rheita, ed incide una larga vasca attraverso il fondo sudoccidentale e il bordo esterno del cratere Young.\nLa parte sopravvivente del cratere \u00e8 una formazione consunta ed erosa. Si possono ancora seguire il bordo e la parete interna sulla superficie, ma sono solcati e incavati da impatti pi\u00f9 piccoli. Il fondo interno contiene un paio di crateri a forma di scodella chiamati 'Young A' e 'Young B'.\nA sud del cratere Young, la valle \u00e8 coperta dallo 'Young D', un cratere in qualche modo meno eroso dello Young. La valle continua a intermittenza verso sudest, con una lunghezza totale di circa 500\u00a0km. Questa \u00e8 la valle pi\u00f9 lunga sul lato visibile della Luna.\nCrateri correlati.\nAlcuni crateri minori situati in prossimit\u00e0 di Young sono convenzionalmente identificati, sulle mappe lunari, attraverso una lettera associata al nome."}
{"id": "322377", "revid": "26630", "url": "https://it.wikipedia.org/wiki?curid=322377", "title": "Young", "text": ""}
{"id": "322379", "revid": "14691", "url": "https://it.wikipedia.org/wiki?curid=322379", "title": "La Ragazza con i Capelli Strani", "text": ""}
{"id": "322384", "revid": "1223843", "url": "https://it.wikipedia.org/wiki?curid=322384", "title": "L'amico Fritz", "text": "L'amico Fritz \u00e8 una commedia lirica in tre atti di Pietro Mascagni, su libretto di Nicola Daspuro (sotto lo pseudonimo di P. Suardon), basato sulla commedia \"L'ami Fritz\" del 1876 della coppia Erckmann-Chatrian.\nLa prima rappresentazione si tenne con successo al Teatro Costanzi di Roma (l'attuale Teatro dell'Opera) il 31 ottobre 1891, diretta da Rodolfo Ferrari con Fernando De Lucia, Emma Calv\u00e9 e Paul Lh\u00e9rie.\nIl 13 gennaio 1892 avviene la prima al Teatro Regio di Parma con Emilia Corsi e Lh\u00e9rie.\nOrganico orchestrale.\nLa partitura di Mascagni prevede l'impiego di:\nSinossi.\nL'azione si svolge in un paese dell'Alsazia.\nAtto primo\nFritz Kobus \u00e8 un giovane e ricco possidente considerato un benefattore del suo paese, perch\u00e9 sempre pronto a far del bene ed a soccorrere i bisognosi. Scapolo irriducibile, passa la vita gaiamente con gli amici Federico e Hanez\u00f2, anch'essi fedelissimi al celibato, e si prende giuoco del buon rabbino David, solo desideroso d'intrecciare fidanzamenti e benedire matrimoni.\nCos\u00ec scommette col rabbino una delle sue belle vigne che questi non riuscir\u00e0 a convertire lui pure al matrimonio. \u00c8 la festa di Fritz e dopo i consueti amici giunge Suzel, la giovanissima figlia del fattore, a recare il suo modesto dono - un mazzolino di violette - al padrone. Questi resta colpito dalla bellezza e dalla grazia della fanciulla e la fa sedere con gli amici alla sua tavola. Arriva Beppe, un giovane zingaro che fu salvato un giorno da Fritz mentre infuriava una bufera, e sul suo violino canta le lodi del giovane signore.\nFritz si schermisce e protesta di non meritare tanti riconoscimenti. Suzel, timidissima, chiede il permesso di andarsene, mentre David sentenzia che presto quella ragazza sar\u00e0 la pi\u00f9 vaga sposina dell'Alsazia. Intanto un corteo di orfanelli, al suono di una marcia, viene sotto le finestre di Fritz a rendere omaggio al benefattore del luogo.\nAtto secondo\nFritz \u00e8 venuto a passare alcuni giorni nella fattoria; quasi insensibilmente si \u00e8 affezionato a Suzel, ha con lei ingenui e dolci colloqui, ma non osa confessare neanche a se stesso di essersi innamorato della ragazza. Suzel, dal canto suo, \u00e8 innamoratissima del giovane padrone; la sua timidezza e il pensiero di essere di condizione molto inferiore le impediscono per\u00f2 di manifestare i suoi sentimenti.\nIl rabbino David, che si \u00e8 accorto di tutto, riesce con uno stratagemma - facendo recitare a Suzel il brano della Bibbia che riguarda Rebecca e il suo amore per Isacco - a far confessare alla fanciulla il suo segreto. Subito dopo, parlando a Fritz del prossimo matrimonio di Suzel con un giovane del paese, ha la certezza che anche Fritz \u00e8 innamorato, perch\u00e9 questi - riuscendo a malapena a dissimulare disappunto e agitazione - riparte con gli amici per la citt\u00e0, senza neanche salutare Suzel.\nVedendo allontanarsi cos\u00ec improvvisamente l'oggetto dei suoi sogni senza capirne la ragione, Suzel \u00e8 presa dalla disperazione e non pu\u00f2 nascondere le lacrime.\nAtto terzo\nTornato nella sua casa, Fritz \u00e8 triste e pensa continuamente alla ragazza che ha lasciato senza neanche un saluto.\nBeppe tenta di consolarlo, narrandogli le sue pene d'amore, ma non riesce che ad aumentare la mestizia dell'amico. David, poi, giunge a parlargli ancora dell'imminente matrimonio di Suzel: il padre della ragazza dovr\u00e0 venire quello stesso giorno per il consenso del padrone. Fuori di s\u00e9 per la gelosia, Fritz grida che non dar\u00e0 mai il suo consenso.\nMa davanti a Suzel, che lo supplica timidamente di aiutarla a salvarsi da quelle nozze che essa non vuole, il giovane non resiste pi\u00f9 e confessa il suo amore.\nCon grande gioia del rabbino, che cos\u00ec ha vinto la vigna ma la regala a Suzel come dono di nozze, i due giovani sono finalmente uniti. E David pensa gi\u00e0 a cercare moglie anche per Federico e per Hanez\u00f2, gli amici di Fritz ancora scapoli irriducibili."}
{"id": "322385", "revid": "17654", "url": "https://it.wikipedia.org/wiki?curid=322385", "title": "Garbino", "text": ""}
{"id": "322387", "revid": "834", "url": "https://it.wikipedia.org/wiki?curid=322387", "title": "Bse", "text": ""}
{"id": "322388", "revid": "1924342", "url": "https://it.wikipedia.org/wiki?curid=322388", "title": "Black Eyed Peas", "text": "I Black Eyed Peas (noti per un periodo anche come The Black Eyed Peas) sono un gruppo musicale alternative hip hop statunitense, formatosi nel 1995 a Los Angeles (California) per iniziativa dei rapper apl.de.ap, will.i.am (gi\u00e0 compagni di liceo) e Taboo. Nel corso della loro carriera ne hanno fatto parte anche la corista Kim Hill, la cantante Fergie e la cantante J. Rey Soul.\nIl loro album di debutto fu \"Behind the Front\", pubblicato nel 1998. Nel 2000 il gruppo pubblic\u00f2 il secondo album, \"Bridging the Gap\". Il successo giunse nel 2003 con il terzo album \"Elephunk\", il primo inciso con Fergie: da esso furono estratti i singoli \"Where Is the Love?\", \"Shut Up\", \"Hey Mama\" e \"Let's Get It Started\". Nel 2005 il quartetto pubblic\u00f2 il quarto album \"Monkey Business\", promosso dai singoli \"Don't Phunk with My Heart\", \"Don't Lie\", \"My Humps\" e \"Pump It\". Nello stesso anno il gruppo collabor\u00f2 in vari duetti, come nel singolo di S\u00e9rgio Mendes \"Mas que nada\". Dopo oltre tre anni di pausa, nel 2009 il gruppo torn\u00f2 sulle scene musicali con \"The E.N.D.\", album che segn\u00f2 la loro svolta dance pop e che fu promosso da sei singoli, tra cui le hit \"Boom Boom Pow\" e \"I Gotta Feeling\"; due anni pi\u00f9 tardi fu volta di \"The Beginning\" da cui vennero estratti \"The Time (Dirty Bit)\", \"Just Can't Get Enough\" e \"Don't Stop the Party\". Nel 2018 sono tornati sulle scene musicali con l'album \"Masters of the Sun Vol. 1\", che ha segnato il ritorno verso l'hip hop nonch\u00e9 il primo uscito dopo l'abbandono di Fergie avvenuto l'anno prima. Nel 2020 \u00e8 stato pubblicato \"Translation\", frutto della collaborazione del trio con svariati esponenti della scena pop latina e che ha riportato il trio al successo commerciale grazie ai singoli \"Ritmo (Bad Boys for Life)\" e \"Mamacita\".\nAl 2010 i Black Eyed Peas hanno venduto 35 milioni di album e 41 milioni di singoli.\nStoria del gruppo.\nPrimi anni (1995-1997).\nDue dei componenti stringono amicizia al liceo. will.i.am e apl.de.ap fanno parte della crew di breakers Tribal Nation, successivamente decidono di dedicarsi alla produzione musicale e fondano la crew Atban Klann, acronimo di \"A Tribe Beyond A Nation\". La Ruthless Records, del rapper Eazy-E, mette sotto contratto il duo nel 1992, viene registrato un album che per\u00f2 l'etichetta non pubblica: il prodotto non rispecchia la sua linea gangsta. Infatti, a partire dai primi anni novanta il concetto di pacifismo nell'hip hop \u00e8 stato messo in ombra dalla filosofia gangsta rap e da gruppi West Coast come gli N.W.A, da cui Eazy-E proviene. La morte di Eazy-E nel 1995 segna la rottura del duo con la Ruthless. In seguito alla pessima esperienza, i due incontrarono Taboo e insieme cambiarono il nome del gruppo in \"Black Eyed Peas\", iniziando ad esibirsi nella zona di Los Angeles.\n\"Behind the Front\" e \"Bridging the Gap\" (1998-2002).\nIl 30 giugno 1998 i Black Eyed Peas pubblicarono il primo album in studio, \"Behind the Front\". L'album ricevette ottime critiche. Dall'album furono estratti tre singoli, \"Fallin' Up/\u00bfQue Dices?\", \"Joints &amp; Jam\" e \"Karma\", che riscossero un lieve successo negli Stati Uniti. La corista Kim Hill in questi brani \u00e8 sempre in primo piano, anche nei video musicali. Nel 1999 collaborano anche con il cantante Redfoo, producendo \"Duet\".\nDue anni dopo il primo album il gruppo pubblic\u00f2 un secondo album \"Bridging the Gap\", da cui furono estratti i singoli \"BEP Empire/Get Original\", \"Weekends\" (realizzato con Esthero) e \"Request + Line\", che vede invece la partecipazione di Macy Gray. In questo album la corista Kim Hill \u00e8 poco presente e pochi mesi pi\u00f9 tardi abbandoner\u00e0 il gruppo.\nIngresso di Fergie, \"Elephunk\" (2003-2004).\nIl 24 giugno 2003 il gruppo pubblica il terzo album \"Elephunk\". Si tratta del primo album con la cantante Fergie ed il primo realizzato come The Black Eyed Peas. Durante le registrazioni del disco, i tre membri si accorsero che serviva una voce femminile, pi\u00f9 permanente ed imponente, soprattutto per la registrazione del brano \"Shut Up\". La prima proposta venne fatta alla cantante delle Pussycat Dolls, Nicole Scherzinger, la quale fu costretta a rifiutare, ma subito dopo scelsero per l'appunto Fergie, proveniente dalle Wild Orchid, che accett\u00f2. Rispetto ai precedenti album, \"Elephunk\" presenta sonorit\u00e0 pi\u00f9 pop ed orecchiabili, realizzate per attrarre un pubblico di massa.\nIl primo singolo estratto fu \"Where Is the Love?\", realizzato in collaborazione con Justin Timberlake, che divenne la prima hit di successo del gruppo, ottenendo ottimi risultati in tutto il mondo. Il singolo divenne uno dei singoli di maggior successo nel mondo, e in America ottenne eccellenti risultati nella Billboard Hot 100, piazzandosi alla ottava posizione. Anche nel resto del mondo ottenne ottimi risultati, conquistando la prima posizione in Gran Bretagna e in Australia. Come secondo singolo fu estratto \"Shut Up\", che divenne un successo mondiale, nonostante non fosse stata pubblicata negli Stati Uniti. Il singolo come il precedente non pass\u00f2 indifferente e in Europa divenne uno dei maggiori successi del gruppo e dell'anno. \"Shut Up\" inoltre si posizion\u00f2 alla seconda posizione in Regno Unito e fu certificato disco di oro e di platino negli Stati Uniti, in Gran Bretagna ed altri paesi europei come la Germania. Il terzo singolo estratto fu \"Hey Mama\", pubblicata nel 2004. Il brano \u00e8 stato utilizzato per la canzone pubblicitaria dell'iPod e nel film d'animazione \"Garfield - Il film\". Pur avendo un discreto successo non arriv\u00f2 al livello dei precedenti singoli, ma comunque non pass\u00f2 inosservata e divenne uno dei maggiori successi del gruppo (dai fan viene considerata la migliore nella storia della band). Il singolo si \u00e8 classificato bene nelle classifiche debuttando nella top 30 nella Billboard Hot 100 ed ha riscosso successo anche in parecchi paesi europei. La canzone \"Let's Get It Started\" fu scelta come quarto ed ultimo singolo estratto da \"Elephunk\", ottenendo un successo mondiale; inoltre fu utilizzato per gli NBA Playoffs 2004 e in vari film come \"La bottega del barbiere 2\", \"White Chicks\" e \"American Trip - Il primo viaggio non si scorda mai\". Il singolo ha vinto Un Grammy come \"Best Rap Performance\" nel 2005. \"Elephunk\" in tutto vendette circa 2.000.000 di copie in Europa e poco pi\u00f9 negli Stati Uniti. In Gran Bretagna vendette 1.300.000 copie. In tutto tocca quasi le 7 milioni di copie mondiali. Con questo album si consacra la band, divenendo famosa in tutto il mondo.\n\"Monkey Business\" (2005-2006).\nI Black Eyed Peas hanno partecipato anche ad un album in onore di John Lennon, con una cover di una sua canzone. Altri artisti che hanno partecipato sono Avril Lavigne, i Sum 41, i Deftones e i Duran Duran. I proventi della vendita di quell'album andarono ad Amnesty International. L'album \u00e8 stato registrato durante il 2004 ed \u00e8 stato distribuito il 7 giugno 2005. Il quarto album della band si intitola \"Monkey Business\". Il primo singolo \"Don't Phunk with My Heart\" riscosse un discreto successo e fece vincere alla band il premio come migliore esecutore rap di gruppo ai Grammy Awards del 2006. \"Don't Phunk with My Heart\" ha raggiunto la top 5 in Canada e Gran Bretagna ed \u00e8 rimasta in vetta a classifiche asiatiche e in Australia. \"Don't Lie\" fu scelto come secondo singolo nel 2005 ottenendo un successo molto inferiore delle aspettative, risultando un flop. La canzone fu originariamente scritta da Fergie prima che entrasse a far parte del gruppo. Fu poi revisionata e modificata insieme al gruppo. In Europa il singolo non \u00e8 spiccato molto, a differenza dei precedenti, ma nella Billboard Hot 100 si \u00e8 piazzato alla 14, e in alcuni paesi europei, ed Australia ha raggiunto la \"top ten\".\nCome terzo singolo fu scelto \"My Humps\" che fece guadagnare ai Black Eyed Peas il premio come miglior esecutore rap di gruppo anche ai Grammy Awards 2007. Il singolo ebbe successo, ma comunque non divent\u00f2 uno dei pezzi pi\u00f9 noti del gruppo. L'ultimo pezzo estratto dall'album fu \"Pump It\". La canzone fu utilizzata nello spot della Pepsi-Cola e nei film \"Missione tata\", \"Quel nano infame\", \"Cars - Motori ruggenti\" e \"Garfield 2\". La canzone \u00e8 diventata una hit soprattutto in Australia, non avendo molta luce negli Stati Uniti. In Europa, non \u00e8 diventata molto nota, anche se alcuni paesi quali Germania, Regno Unito e Italia l'hanno accolta meglio. Nello stesso periodo i Black Eyed Peas duettano con il cantante brasiliano S\u00e9rgio Mendes al singolo \"Mas que nada\", incluso successivamente nell'album \"Timeless\" di quest'ultimo. Nel 2005 il gruppo ha inoltre intrapreso un tour in Europa e lo stesso anno ha pubblicato una playlist su iTunes dei loro pi\u00f9 grandi successi. \"Monkey Business\" in tutto arriva a buoni risultati di vendite. Nello stesso anno esce un album, versione remix prevalentemente dei singoli di \"Monkey Business\". Nel 2006 intraprendono un nuovo tour, visitando pi\u00f9 di venti paesi.\nTerminata la tourn\u00e9e il gruppo \u00e8 entrato in un periodo di pausa, durante il quale Fergie ha inciso l'album di debutto \"The Dutchess\" e will.i.am ha intrapreso collaborazioni con artisti come Michael Jackson, Justin Timberlake, Nelly Furtado, Kelis, John Legend, Cheryl, S\u00e9rgio Mendes, e Carlos Santana.\n\"The E.N.D.\" (2009-2010).\nDopo oltre tre anni di assenza, il 9 giugno 2009 il gruppo \u00e8 tornato sulle scene musicali con il quinto album \"The E.N.D.\". Registrato tra il 2008 ed il 2009, il disco ha rappresentato un distacco netto dalle precedenti pubblicazioni, caratterizzandosi per un massiccio uso dell'Auto-Tune e per le sonorit\u00e0 marcatamente house. Il primo singolo estratto dall'album \u00e8 \"Boom Boom Pow\", che \u00e8 rimasto in vetta alla classifica Billboard Hot 100 per 12 settimane, ed \u00e8 rimasto in classifica per pi\u00f9 di un anno, diventando cos\u00ec il loro maggior successo nonch\u00e9 uno dei brani pi\u00f9 popolari dell'anno. Il secondo singolo estratto \u00e8 stato \"I Gotta Feeling\", anch'esso rimasto in vetta alla Billboard Hot 100, totalizzando 13 settimane; il gruppo ha dominato cos\u00ec la classifica per ben 28 settimane, tra i due singoli, stabilendo un record per la Billboard Hot 100. Il singolo, insieme al precedente, \u00e8 uno dei maggior successi negli Stati Uniti d'America del 2009 e nella Billboard Hot 100 ha segnato un'epoca, diventando uno dei maggior successi della classifica da sempre, ed ha in questa classifica una permanenza tale da segnare un record: \u00e8 stata nella classifica per quasi due anni.\nNell'ottobre 2009 il quartetto ha lanciato il terzo singolo \"Meet Me Halfway\", che ha ottenuto un buon successo in Europa, dove ha raggiunto la seconda posizione della Top Singoli. In tutto il 2009 l'album ha venduto 4.250.000 copie ed \u00e8 stato il secondo pi\u00f9 venduto dell'anno dopo \"I Dreamed a Dream\" di Susan Boyle. Il 15 dicembre le radio statunitensi hanno trasmesso il quarto singolo, \"Imma Be\", destinato al solo mercato statunitense. Nel mercato statunitense ha ricevuto ottime critiche, ma non ha raggiunto alcun successo. \"Rock That Body\" sar\u00e0 invece il quarto singolo per il resto del mondo. Il singolo non avr\u00e0 un buon successo, ma raggiunger\u00e0 la notoriet\u00e0 negli Stati Uniti d'America. Nell'estate 2009 i Black Eyed Peas hanno iniziato la prima parte del loro \"The E.N.D. World Tour\" partendo dal Giappone, per visitare poi l'Australia e alcuni stati dell'America come artisti di supporto degli U2, raggiungendo altre parti del mondo. A dicembre il gruppo ha ufficializzato sul proprio sito web la seconda parte del tour, iniziato a febbraio 2010 e toccando molte citt\u00e0 degli Stati Uniti d'America per poi arrivare a maggio in Europa. Il tour \u00e8 stato composto in totale da 55 concerti.\nIl 10 giugno 2010 i Black Eyed Peas hanno preso parte al concerto di apertura dei campionato mondiale di calcio in Sudafrica dove, oltre a eseguire i loro migliori successi, si sono esibiti insieme a vari artisti, tra cui Shakira, Alicia Keys e K'naan.\n\"The Beginning\" (2010-2011).\n\"The Beginning\" \u00e8 il sesto album dei Black Eyed Peas, che \u00e8 stato pubblicato il 30 novembre 2010 in gran parte del mondo. Il membro del gruppo apl.de.ap ha affermato che l'album \u00e8 come una continuazione del precedente lavoro \"The E.N.D.\". Nell'agosto del 2010 \u00e8 stato fatto sapere il nome dell'album. Il 22 ottobre will.i.am ha pubblicato sul web il primo singolo \"The Time (Dirty Bit)\" che campiona il celebre brano \"(I've Had) The Time of My Life\", colonna sonora del celeberrimo film degli anni ottanta \"Dirty Dancing - Balli proibiti\". Il singolo otterr\u00e0 molto meno successo di quanto sperato, tuttavia nella settimana di debutto nel mondo l'album vendette attorno alle 200,000 copie. A seguito della pubblicazione dell'album la band viene intervistata pi\u00f9 volte in Inghilterra ed America, spesso anche per promuovere il lavoro, e per mostrare al pubblico la qualit\u00e0 e il progetto. Questo singolo ha ricevuto molta programmazione radiofonica in Asia e in Europa, infatti ha avuto successo nella stagione autunnale del 2010 in Italia, pur comunque ottenendo meno risultati a livello internazionale dei singoli del precedente album \"The E.N.D.\", ma nonostante ci\u00f2 non \u00e8 diventato un album scarso a livello di vendite. Parallelamente alla pubblicazione dell'album, la voce rapper maschile del gruppo \"will.i.am \", insegue, inoltre in molti duetti con molti altri artisti anche al di fuori della sfera rap, come aveva gi\u00e0 in gran lunga fatto nella momentanea pausa che aveva avuto nella seconda met\u00e0 degli anni duemila, con la band sottoscritta.\nIl 21 novembre 2010 il gruppo \u00e8 stato premiato come miglior gruppo agli American Music Awards, vincendo per la terza volta questa categoria.\nIn tutto in circa 4 mesi dall'inizio delle vendite, l'album ha dei risultati un po' scadenti a seguito dell'importanza della band, rispetto a quelli sperati e quelli degli album precedenti dopo il nuovo millennio, pur ricevendo una buona promozione. Il secondo singolo estratto \u00e8 \"Just Can't Get Enough\", il cui video \u00e8 stato pubblicato il 16 marzo 2011 ed \u00e8 stato girato in Giappone una settimana prima che questa regione fosse colpita da un potente terremoto, motivo per cui il video stesso \u00e8 stato dedicato al popolo Giapponese. Sempre per aiutare il Giappone partecipano alla compilation \"Songs For Japan\" donando la canzone \"One Tribe\". A maggio viene commercializzato il video del terzo singolo, \"Don't Stop the Party\". Lo stesso mese partecipano ai Billboard Music Awards dove si esibiscono e vincono nella categoria \"Miglior gruppo\". Dopo i Billboard Music Award Fergie ha annunciato in un'intervista che il gruppo si sarebbe preso una pausa dal business per occuparsi delle rispettive vite private e artistiche.\nPer cancellare le voci che dicevano che il gruppo stava attraversando un brutto periodo e che si sarebbe sciolto, il 12 ottobre \u00e8 uscito il video del brano \"XOXOXO\" interpretato interamente dai Baby Peas, personaggi stilizzati ispirati al gruppo. A giugno parte il tour che ha portato la band in Europa e poi negli Stati Uniti d'America.\nAbbandono di Fergie, \"Masters of the Sun Vol. 1\" (2013-2018).\nIn un'intervista, will.i.am ha affermato che il gruppo avrebbe iniziato le registrazioni per il settimo album nel 2013. Due anni pi\u00f9 tardi si sono esibiti al Coachella Valley Music and Arts Festival, presentando per l'occasione il brano inedito \"This Is Awesome\", prodotto da David Guetta.\nNel settembre 2016 il gruppo ha pubblicato una nuova versione di \"Where Is the Love?\", intitolata \"#WHERESTHELOVE\" e caratterizzata dalla partecipazione vocale di svariati artisti come Jamie Foxx, Mary J. Blige, The Game, Jessie J e Nicole Scherzinger, oltre a un coro di 40 bambini. La pubblicazione ha segnato anche il ritorno al nome originario Black Eyed Peas.\nIl 1\u00ba giugno 2017 will.i.am ha rivelato l'abbandono di Fergie dalla formazione, ritornata a tre elementi. Due giorni pi\u00f9 tardi si sono esibiti a Cardiff in occasione della finale di Uefa Champions League. Il giorno seguente prendono parte al \"One Love Manchester\", concerto di beneficenza organizzato dalla cantante Ariana Grande in seguito all'attentato di Manchester del 22 maggio 2017. In questa occasione si sono esibiti con il brano \"Where Is the Love?\" con la partecipazione della stessa Grande.\nNel 2018 i Black Eyed Peas hanno fatto il loro ritorno sulle scene musicali pubblicando ad inizio gennaio il singolo \"Street Livin\"', accompagnato da un videoclip ricco di immagini collegate al razzismo e con un testo che condanna diverse piaghe sociali. Pochi mesi dopo \u00e8 uscito il singolo \"Ring the Alarm Pt. 1, Pt. 2, Pt. 3\", scelto come apripista per il settimo album in studio \"Masters of the Sun Vol. 1\". Uscito il 26 ottobre dello stesso anno, il disco si compone di dodici brani ed \u00e8 stato promosso anche dai singoli \"Constant Pt. 1 Pt. 2\", \"Big Love\" e \"Dopeness\".\n\"Translation\" (2019-presente).\nNel 2019 il gruppo intraprende una nuova tourn\u00e9e mondiale, durante la quale sono stati accompagnati dalla cantante filippina J. Rey Soul, gi\u00e0 presente come ospite in alcuni dei brani di \"Masters of the Sun Vol. 1\". Nello stesso anno hanno pubblicato il singolo \"Ritmo (Bad Boys for Life)\", realizzato in collaborazione con il cantante colombiano J Balvin e incluso nella colonna sonora del film \"Bad Boys for Life\", del quale costituisce il tema principale.\nNell'aprile 2020 il trio ha pubblicato il singolo \"Mamacita\", realizzato insieme a Ozuna e J. Rey Soul, quest'ultima divenuta componente ufficiale della formazione il mese seguente.\nIl 12 giugno 2020 \u00e8 stato presentato il singolo \"No ma\u00f1ana\" con El Alfa e annunciato l'ottavo album \"Translation\", pubblicato la settimana successiva. Nel disco vengono inserite collaborazioni con superstar della musica latina come Maluma, Shakira, Becky G e Nicky Jam."}
{"id": "322389", "revid": "228587", "url": "https://it.wikipedia.org/wiki?curid=322389", "title": "Cannibal Ox", "text": "I Cannibal Ox sono un gruppo statunitense di hip hop. Ne fanno parte Vast Aire e Vordul Mega (detto Vordul Megilah).\nBiografia.\nVast Aire e Vordul Megilah, entrambi di Harlem, si possono considerare due tra i performer che pi\u00f9 hanno favorito i primi movimenti indie. Insieme costituiscono la Atoms Family e poi i Cannibal Ox all'inizio degli anni 1990 quando, di pari passo con la sfrenata diffusione del G-funk e del gangsta rap che esplode in classifica, si va formando un movimento parallelo di etichette indipendenti che proliferano soprattutto nell'underground.\nL'approccio dei Cannibal Ox alla musica \u00e8 sperimentale e d'avanguardia, come molti artisti della Def Jux: il flow si alterna sui beat futuristici, con i tipici loop minimali. Il nome \"Cannibal Ox\" scaturisce dall'unione di \"Cannibal\" (cannibale) e \"Ox\" (termine inteso come lama affilata): i due rapper si vedono come divoratori della loro stessa specie, utilizzando parole affilate come lame.\nInizialmente membri della crew Atoms Family si fanno conoscere nell'underground dal 1995 al 1997, l'anno seguente tengono alcuni concerti europei partecipando al \"Little Johnny Tour\" con i Company Flow, Mr. Lif e BMS. Tornati a New York ricominciano il lavoro di espansione del loro suono giungendo ad esibirsi a Boston e Chicago. Nel 1999 \u00e8 un anno importante per la band: la CP Records pubblica la compilation \"Persecution Of Hip Hop\", in cui Vast Aire realizza il brano \"Adversity Strikes\" che ha molto successo diventando punto fisso di molti mixtapes nei due anni successivi.\nDietro l'inventiva lirica dei Cannibal Ox si cela l'intuito alternativo di El-P, uno dei fondatori della Def Jux e loro produttore. Nel maggio del 2001 esce \"The Cold Vein\", LP di debutto del duo, preceduto da un singolo e da un 12\u201d. Il progetto ha un buon successo a livello underground e conferma il talento del duo. Vast Aire realizza poi progetti solisti posteriori all'LP, come \"Look Mom No Hands\". Attualmente \u00e8 uno degli MC pi\u00f9 quotati di tutto l'underground newyorkese."}
{"id": "322390", "revid": "767487", "url": "https://it.wikipedia.org/wiki?curid=322390", "title": "Z-Men", "text": "Z-Men (\"Attack Force Z\") \u00e8 un film del 1982 diretto da Tim Burstall.\nIl film, che ha tra i protagonisti Sam Neill e Mel Gibson, narra un'operazione effettuata da un'unit\u00e0 delle forze speciali alleate denominata \"Z Special Unit\" che fu protagonista di numerosi interventi nel teatro del Pacifico sud-occidentale della seconda guerra mondiale.\nTrama.\nDurante la seconda guerra mondiale, un'unit\u00e0 di forze speciali alleate sotto il comando australiano (noti come Z-Men) sbarca in un'isola del Pacifico Sud-Occidentale con il difficile e pericoloso compito di localizzare e mettere in salvo i passeggeri di un aereo americano precedentemente precipitato sull'isola.\nI cinque uomini giungono sull'isola con due piccoli kayak, salpati da un sommergibile. Dopo uno scontro a fuoco vinto con dei giapponesi, uno di essi \u00e8 ferito e cos\u00ec, valutato che non potr\u00e0 sostenere l'operazione e che se lasciato solo verr\u00e0 fatto prigioniero, il sergente Costello lo uccide.\nTrovata solidariet\u00e0 nella popolazione locale, di etnia cinese, i quattro si dirigono verso l'aereo precipitato ma hanno un nuovo scontro a fuoco con i giapponesi. Quindi il tenente Veitch, un olandese, torna al villaggio dove i giapponesi nel tentativo di scovare lo stesso commando e il capo della resistenza Lin, torturano la giovane Chien figlia di questo fin quando un suo fratellino non rivela il nascondiglio. Si tratta in realt\u00e0 di un'indicazione errata, che d\u00e0 tempo ai resistenti di riorganizzarsi.\nIl capitano Kelly ha intanto raggiunto i due superstiti dell'aereo. Si tratta di un americano e del giapponese Imoguchi, una personalit\u00e0 legata al governo che \u00e8 a conoscenza di segreti che permetterebbero agli americani di concludere il conflitto rapidamente. Solo Kelly era a conoscenza che la consegna di Imoguchi, a qualsiasi costo, \u00e8 il vero obiettivo della missione.\nMentre Veitch, innamoratosi della giovane Chien, affianca la resistenza in appoggio all'operazione degli Z-Men, gli altri cercano di recuperare i kayak per portare via il prezioso prigioniero, per altro ferito.\nNel furioso conflitto a fuoco finale restano vivi solo la ragazza e il capitano Kelly, che, giunto al largo sul kayak, scopre che Imoguchi \u00e8 stato colpito da una pallottola ed \u00e8 morto."}
{"id": "322392", "revid": "123656229", "url": "https://it.wikipedia.org/wiki?curid=322392", "title": "Herman Wold", "text": "Portano il suo nome la scomposizione di Wold e il teorema di Cram\u00e9r-Wold.\nBiografia.\nHerman Wold nasce a Skien, nella Norvegia meridionale, come il pi\u00f9 giovane di sei figli e figlie. Nel 1912 la famiglia si trasferisce in Svezia ed acquisisce la cittadinanza svedese.\nNel 1927 Wold comincia gli studi di matematica all'Universit\u00e0 di Stoccolma, nello stesso periodo in cui Harald Cram\u00e9r era docente di matematica attuariale e statistica matematica. Questo aspetto viene giudicato con favore da Wold, che riconosce come una fortuna e un vantaggio innegabile quello di essere stato nel principale gruppo di studenti di Cram\u00e9r.\nDopo la laurea nel 1930 Wold viene assunto da una compagnia di assicurazioni. Allo stesso tempo lavora assieme a Cram\u00e9r su statistiche della mortalit\u00e0. Comincia sotto Cram\u00e9r il dottorato di ricerca sui processi stocastici. A partire dalla tesi Wold e Cram\u00e9r continuarono la collaborazione, il risultato pi\u00f9 noto della quale \u00e8 il teorema Cram\u00e9r-Wold pubblicato nel 1936.\nLa stessa tesi di Wold (\"A Study in the Analysis of Stationary Time Series\") \u00e8 un importante contributo in tale campo. Il principale risultato della tesi \u00e8 quella che oggi \u00e8 nota come scomposizione di Wold, nella quale una serie storica stazionaria pu\u00f2 essere espressa come somma di una componente deterministica e una componente stocastica la quale a sua volta pu\u00f2 essere espressa come una media mobile infinita. A parte questo, il lavoro di Wold riun\u00ec per la prima volta i lavori\nsui processi stocastici degli statistici britannici, in particolar modo Yule George Udny, con la teoria sui processi stocastici stazionari formulata dagli statistici russi, in particolar modo A. Y. Khinchin.\nNel 1938 Wold viene incaricato dal governo svedese di svolgere uno studio econometrico sulla domanda di consumo in Svezia, che verr\u00e0 pubblicato nel 1940. Contemporaneamente lavor\u00f2 alla teoria della domanda. Il risultante libro \"Demand Analysis\" (1952) riun\u00ec i suoi lavori sulla teoria della domanda, la teoria sui processi stocastici, la teoria della regressione \ne i suoi lavori sui dati svedesi.\nNel 1943-1944 Trygve Haavelmo sviluppa ulteriormente le sue idee sui modelli simultanei e sul perch\u00e9 questi debbano formare la base per la ricerca econometrica. Tali sviluppi, approvati dalla Commissione Cowles, trovano il disappunto di Wold che negli anni 1945-1965 lavora intensamente sul modello casuale ricorsivo che ritiene pi\u00f9 appropriato.\nNel 1942 era diventato titolare della cattedra di statistica all'Universit\u00e0 di Uppsala, dove rimane fino al 1970, quando si trasferisce all'Universit\u00e0 di G\u00f6teborg fino al suo ritiro nel 1975.\nVerso la fine della sua carriera Wold si allontana dalla modellizzazione econometrica e sviluppa tecniche di analisi multivariata che chiama modelizzazione \"soft\". \nAlcuni di questi metodi vennero sviluppati da uno dei suoi studenti, K. G. J\u00f6reskog."}
{"id": "322394", "revid": "125138154", "url": "https://it.wikipedia.org/wiki?curid=322394", "title": "Pietro Mocenigo", "text": "Biografia.\nEra il primo degli otto figli (cinque maschi e tre femmine) di Leonardo di Pietro Mocenigo, fratello del futuro doge Giovanni, e di Franceschina di Michele Molin. Nel 1429 convol\u00f2 a nozze con Laura di Bernardo Zorzi, dalla quale non ebbe figli.\nEntr\u00f2 in politica abbastanza tardi, dopo aver dedicato gli anni precedenti ai commerci. Nel 1438 fu eletto giudice del Proprio e nel 1439 fu nominato ufficiale di Notte per il sestiere di San Marco.\nMorto il padre verso la fine del 1442, intraprese la carriera in marina; cos\u00ec, il 17 marzo dell'anno successivo, divenne sopracomito della flotta dell'Adriatico. Il 17 marzo 1443, mentre inseguiva dei corsari catalani, fece naufragio sulla spiaggia di Brindisi e fu imprigionato dall'autorit\u00e0 del posto; condotto a Napoli, venne liberato dopo l'intervento dell'ambasciatore veneziano.\nTonato a Venezia, partecip\u00f2 alla zonta del Senato per quasi tutto il periodo 1444-49, ma torn\u00f2 a imbarcarsi quando, il 24 agosto 1449, fu eletto capitano della muda di Beirut.\nFu uno dei pi\u00f9 grandi ammiragli della Serenissima, combattendo contro i turchi conquist\u00f2 Smirne nel 1472 e annesse Cipro alla Repubblica nel 1475. Nel 1470 fu eletto ammiraglio contro i turchi quando, perduta Negroponte, l'Italia stessa era minacciata. In 12 giorni Venezia costru\u00ec 73 galere che, al suo comando, cambiarono le sorti della guerra da lui condotta per quattro anni.\nFu eletto doge il 14 dicembre 1474. Sotto il suo dogato inizi\u00f2 la coniazione della lira d'argento, che in suo ricordo venne chiamata \"mocenigo\".\nIl suo breve dogato si concluse il 23 febbraio 1476, quando Mocenigo si spense per la malaria contratta durante una campagna militare. La sua tomba \u00e8 oggi nella Chiesa dei Santi Giovanni e Paolo."}
{"id": "322397", "revid": "767487", "url": "https://it.wikipedia.org/wiki?curid=322397", "title": "Air America (film)", "text": "Air America \u00e8 un film statunitense del 1990 diretto da Roger Spottiswoode, con Mel Gibson e Robert Downey Jr..\nIl film, dedicato all'assistente del regista Michael Katzin, \u00e8 ispirato alle vicende della compagnia aerea \"Air America\" ed \u00e8 tratto dal libro-inchiesta di Christopher Robbins.\nTrama.\nNel 1969, Billy Covington \u00e8 un pilota di elicottero che \u00e8 appena stato licenziato per le sue evoluzioni aeree troppo rischiose. Un misterioso straniero gli offre un lavoro nel Laos, consistente nel volare per una compagnia civile nota come Air America. Senza alcun'altra opportunit\u00e0 di impiego, Billy accetta il lavoro e si trasferisce nel Laos.\nAl suo arrivo all'aeroporto di Long tieng viene presentato al personale ed affiancato al pilota veterano Gene Ryack. Alla fine del primo giorno di lavoro Billy ha gi\u00e0 capito che quasi tutti i piloti della compagnia hanno delle attivit\u00e0 parallele, e lo stesso Gene \u00e8 un mercante d'armi. Quella stessa notte, in un bordello locale, realizza rapidamente con che strana e pericolosa compagnia si trova coinvolto.\nIl giorno seguente arriva in Laos il senatore Davenport, politico onesto ma poco perspicace, per una missione: a Washington infatti girano voci secondo le quali Air America sarebbe in realt\u00e0 una facciata per finanziare le milizie locali col traffico di eroina, e Davenport \u00e8 li per verificarlo. Comunque, il maggiore Lemond e Rob Diehl, in qualit\u00e0 di capi di Air America appartenenti alla CIA, hanno una copertura gi\u00e0 pronta per sviare il senatore e impedirgli di scoprire cosa stia realmente accadendo. Davenport viene portato qua e l\u00e0 per campi profughi, templi, sepolcri e grandi citt\u00e0, nel tentativo di tenerlo lontano dal giro.\nNel frattempo, Covington e Jack Neely vengono abbattuti con il loro C-123 cargo, mentre paracadutano bestiame su villaggi rurali; la Air America mette in opera un tentativo di recupero. Billy e Jack per\u00f2 vengono lasciati in un territorio ostile, mentre il carico viene recuperato.\nA questo punto Gene rischia la sua vita per raccogliere Billy con il suo elicottero UH-1, anche se nell'operazione resta danneggiato al punto che si schianta anch'egli. Persi e senza contatti, Ryack e Covington sono dispersi nella giungla del Laos, dove vengono catturati da una trib\u00f9. Di fronte a indigeni ostili, Gene mostra il suo istinto per gli affari quando nota che questi usano fucili a pietra focaia vecchi e inaffidabili, e riesce a convincerli a risparmiare le loro vite in cambio di armi migliori.\nTornati a casa della famiglia di Gene, i due apprendono che Jack Neely \u00e8 rimasto ucciso mentre era alla loro ricerca. Il giorno seguente, mentre Gene trova un acquirente per le sue armi, Billy sta facendo il suo ultimo volo prima di abbandonare la compagnia ma viene improvvisamente chiamato a terra per un'ispezione di routine. Fiutando una trappola, Billy cerca nel suo cargo e trova alcuni chili di eroina nascosti in sacchi di farina, mentre a terra lo aspetta una banda di uomini armati. Per questo motivo si rifiuta di atterrare e cerca di fuggire ma scopre presto di essere a corto di carburante. Si schianta cos\u00ec con il suo piccolo velivolo sulla stessa striscia di terra dove era atterrato alcuni giorni prima ed usa i rottami dell'aereo pi\u00f9 grande per nascondersi.\nA questo punto il Senatore capisce quello che sta accadendo e dichiara al Maggiore Lemond di essere ormai a conoscenza dell'intera situazione e di sospettare del Maggiore come responsabile del traffico di eroina. Il Maggiore Lemond sfida il Senatore a riferire le sue accuse a Washington, affermando di avere abbastanza coperture politiche per sopravvivere a qualsiasi accusa.\nGene, nel frattempo, soccorre Billy, recuperandolo dal luogo dell'atterraggio di fortuna. Mentre stanno occupandosi del carico d'armi, i due ricevono una richiesta di aiuto da un campo di rifugiati che sono in pericolo di vita poich\u00e9 si trovano nel bel mezzo del fuoco incrociato di un combattimento, ed il loro aereo \u00e8 l'unico presente in zona per avviare un'operazione di soccorso. Billy decide di rispondere alla richiesta; dopo essere riusciti nell'impresa i due decidono di vendere il loro aereo per ritirarsi."}
{"id": "322398", "revid": "1904508", "url": "https://it.wikipedia.org/wiki?curid=322398", "title": "Alvise I Mocenigo", "text": "Biografia.\nInfanzia ed educazione.\nFiglio di Tommaso e Lucrezia Marcello, poco si sa della sua famiglia. \nEra molto portato per le materie di studio ed era un ammiratore delle antichit\u00e0 classiche.\nMatrimonio.\nSi spos\u00f2 con Loredana Marcello (morta nel 1572).\nCarriera diplomatica.\nSvolse una proficua carriera diplomatica.\nAmbasciatore nel 1545 presso Carlo V (che lo cre\u00f2 conte palatino), nel 1557 presso il pontefice e nel 1564 presso l'imperatore.\nNel 1566 fu nominato capo del Consiglio dei Dieci e procuratore di San Marco (1565).\nNel 1567, ritenendo i tempi ormai maturi, aveva presentato la sua candidatura al soglio dogale ma l'accanita concorrenza di ben tre diretti rivali aveva talmente disperso i voti che dopo settantotto scrutini s'era preferito far eleggere il vecchio e malato Pietro Loredan.\nAlla morte di quest'ultimo, Mocenigo torn\u00f2 alla carica riuscendo finalmente vincitore.\nDogato.\nQuando venne eletto, il 15 maggio 1570, Venezia si stava preparando alla guerra contro i Turchi che, desiderosi di impossessarsi dell'isola di Cipro, in mani veneziane dal 1480, avevano allestito una potente flotta per conquistarla.\nNel periodo 1570 \u2013 1571 le cose si misero male sull'isola che, presto, nonostante una dura lotta per il possesso di Nicosia (9 settembre) e la strenua resistenza di Famagosta (ove il comandante Marcantonio Bragadin, arresosi con la guarnigione, venne spellato vivo), cadde in mani nemiche.\nA questo punto, in modo molto tardo e senza gran effetto, si colloc\u00f2 l'alleanza fortemente voluta da Papa Pio V che port\u00f2 una flotta cristiana a distruggere la flotta turca a Lepanto (battaglia di Lepanto, 7 ottobre 1571).\nIl successo, isolato e non sfruttato, non port\u00f2 a benefici e Venezia fu costretta ad una gravosa pace (7 marzo 1573) con cui cedette l'isola.\nIl resto del dogato di Mocenigo non pass\u00f2 sotto migliori auspici: un incendio distrusse il Palazzo Ducale (11 maggio 1574, si sarebbe ripetuto nel dicembre 1577), vi fu un'acqua alta straordinaria, il ritorno della peste nel 1575 e della malaria nel 1576.\nDurante il luglio 1574 in qualit\u00e0 di doge ricevette la visita di Enrico III, nuovo Re di Francia, di passaggio per Venezia dalla Polonia per ricevere il nuovo trono.\nMorte.\nMor\u00ec il 4 giugno 1577 senza essere troppo rimpianto dal popolo."}
{"id": "322402", "revid": "810736", "url": "https://it.wikipedia.org/wiki?curid=322402", "title": "Trofeo RiLL", "text": "Il trofeo RiLL \u00e8 uno dei pi\u00f9 longevi premi letterari italiani dedicati a racconti brevi e inediti di genere fantastico (fantasy, fantascienza, horror, ma non solo) in attivit\u00e0 dal 1994. \u00c8 organizzato dall'associazione \"RiLL - Riflessi di Luce Lunare\".\nI racconti vincitori vengono pubblicati nell'antologia annuale del concorso (collana \"Mondi Incantati)\" e su riviste letterarie e ludiche italiane e straniere. La premiazione avviene ogni anno all'interno del festival internazionale Lucca Comics &amp; Games che patrocina il concorso.\nI racconti partecipanti alle pi\u00f9 recenti edizioni del trofeo RiLL sono stati oltre 300, raggiungendo nella XXVII edizione (2021) il numero di 522. Ogni anno, oltre che dall'Italia, vi sono partecipazioni da paesi di tutto il mondo tra i quali Australia, Giappone, Hong Kong, Russia, USA e svariati paesi europei (Germania, Inghilterra, Malta, Repubblica Ceca, Spagna, Svizzera).\nFra i giurati del concorso si sono avvicendati gli scrittori Valerio Evangelisti, Nicoletta Vallorani, Franco Cuomo, Giulio Leoni, Massimo Mongai, Sergio Valzania, Donato Altomare e i giornalisti e ludologi Andrea Angiolino, Beniamino Sidoti e Luca Giuliano.\nA partire dal 2003 RiLL pubblica un'antologia, collana \"Mondi Incantati\" (edita dalla Nexus Editrice fino al 2009, dall'editore Giochi Uniti il 2010, dalla Wild Boar Edizioni dal 2011 al 2018, dalla Quality Games il 2019 e dalla Acheron Books dal 2020) il cui sottotitolo \u00e8 \"Racconti dal Trofeo RiLL e dintorni\". Infatti il libro \u00e8 strutturato in modo da ospitare una sezione fissa, rappresentata dai testi vincitori del concorso, ed altre sezioni variamente costituite. Cos\u00ec ad esempio si sono avute edizioni con testi di alcuni giurati che componevano la giuria nazionale oppure sezioni con racconti che richiamavano lo stile letterario ottocentesco, sezioni \"ad invito\", chiamate \"sfida\", aperte solo ad autori gi\u00e0 finalisti del concorso, sezioni con racconti di altri concorsi esteri \"gemellati\" il Trofeo RiLL. \nIl titolo dell'antologia del 2003 \u00e8 stato \"Mondi Incantati\"; le edizioni successive hanno mantenuto le due parole come parte del titolo. Dal 2011, le antologie della collana \"Mondi Incantati\" prendono il nome dal racconto vincitore dell'annata. Le copertine delle antologie sono disegnate da Valeria de Caterini.\nDal 2011 RiLL pubblica in formato elettronico sulla collana di antologie \"Aspettando Mondi Incantati\" (AMI) tutti e dieci i racconti finalisti di ciascuna edizione del Trofeo RiLL (fra i quali la Giuria Nazionale del concorso sceglie i 4-5 da premiare e pubblicare sul tradizionale Mondi Incantati cartaceo) senza svelare la classifica finale. Gli e-book della serie AMI escono ogni anno a fine settembre, anticipando di circa un mese l\u2019uscita dell\u2019antologia Mondi Incantati (da qui il nome della collana).\nSono esclusi dalla partecipazione al Trofeo RiLL gli autori e le autrici che pi\u00f9 si sono distinti nell'ambito delle precedenti edizioni e a cui RiLL ha dedicato un'antologia personale (collana \"Memorie dal Futuro\" ).\nPremio Sfida.\nDal 2006 l'associazione RiLL ha anche indetto un torneo nel torneo, invitando i finalisti delle varie edizioni del Trofeo RiLL a una gara letteraria chiamata \"SFIDA\". Per gli autori la sfida consiste nello scrivere dei racconti fantastici utilizzando alcuni elementi e vincoli stabiliti da RiLL (es. personaggi, luoghi, oggetti e/o vincoli letterari).\nI racconti cos\u00ec selezionati vengono inseriti di diritto nelle antologie della collana \"Mondi Incantati\". Dal 2008, inoltre, fra questi racconti viene decretato un vincitore assoluto, insignito del \"Premio Speciale Lucca Comics and Games\", consegnato dalla Presidenza della manifestazione.\nPremio Rudy Turturro.\nNel 2007, in occasione del decennale della pubblicazione del romanzo di Massimo Mongai, Memorie di un cuoco d'astronave, \u00e8 stato bandito dall'associazione RiLL il premio \"Rudy Turturro\", intitolato al protagonista del romanzo di Mongai (vincitore del Premio Urania nel 1997). I sei racconti vincitori del premio Rudy Turturro sono stati raccolti nell'antologia \"Guida Galattica dei Gourmet\", pubblicata dalla Robin Edizioni.\nQuesti i racconti vincitori a pari merito."}
{"id": "322403", "revid": "9759", "url": "https://it.wikipedia.org/wiki?curid=322403", "title": "Daemon", "text": ""}
{"id": "322404", "revid": "1904508", "url": "https://it.wikipedia.org/wiki?curid=322404", "title": "Alvise II Mocenigo", "text": "Biografia.\nGiovinezza.\nFiglio di Alvise e di Adriana Grimani, proveniva da una famiglia di mercanti molto benestante, con lo stesso Alvise impegnato in fruttosi commerci con l'Oriente. Amava particolarmente il lusso e lo sfarzo.\nLa carriera politica lo aveva visto consigliere ducale, podest\u00e0 di Padova (1684-1686) e amministratore della Morea.\nDogato.\nEletto il 17 luglio del 1700 con 40 voti favorevoli su 41, accompagn\u00f2 la sua nomina con fastose celebrazioni. Durante il suo governo non si verificarono particolari avvenimenti. Risparmi\u00f2 alla Serenissima i subbugli scaturiti dalla guerra di successione spagnola mantenendo la neutralit\u00e0.\nMorte.\nLa salute dell'anziano doge fu inequivocabilmente compromessa dopo il rigido inverno del 1708-1709: prima della sua morte conferm\u00f2 la sua profonda devozione, per alcuni versi esagerata e bigotta, lasciando un enorme capitale da spendere in cinquemila messe in suffragio e una somma di 7.000 ducati all'anno da consegnare ai conventi in occasione delle commemorazioni, che sarebbero avvenute il giorno di San Stae."}
{"id": "322405", "revid": "125733231", "url": "https://it.wikipedia.org/wiki?curid=322405", "title": "Lumen Gentium", "text": "La Lumen Gentium (dal latino e significa \"Luce delle Genti\" o, meglio, \"Lume dei Popoli\") \u00e8 la seconda delle quattro costituzioni del concilio ecumenico Vaticano II, insieme alla \"Sacrosanctum Concilium\", \"Dei Verbum\" e \"Gaudium et Spes\". Fu emessa il 21 novembre del 1964 e promulgata da papa Paolo VI il 21 novembre dello stesso anno.\nContenuto.\nIl tema trattato \u00e8 la dottrina cattolica sulla Chiesa. Riguarda l'autocomprensione che la Chiesa ha di s\u00e9 stessa, la sua funzione spirituale e la sua organizzazione.\n\u00c8 costituita da 8 capitoli:\nA questi capitoli si aggiungono alla fine:\nNovit\u00e0 del documento.\nLa \"Lumen Gentium\" presenta la Chiesa non tanto in forma gerarchica (papa, vescovi, presbiteri e laicato) quanto come \"popolo di Dio\", dove prende grande rilievo il battesimo come comun denominatore di tutti i cristiani.\nPer dare una qualificazione teologica a questa schema di Chiesa proposto dal Concilio, fu approvata la nota esplicativa previa: \"Tenuto conto dell'uso conciliare e del fine pastorale del presente Concilio, questo definisce come obbliganti per tutta la Chiesa i soli punti concernenti la fede o i costumi, che esso stesso abbia apertamente dichiarato come tali\".\nIl documento si presenta come una costituzione dogmatica, ed \u00e8 al contempo concluso da una nota che lo qualifica non come dogmatico, ma di tipo pastorale -sia nel fine che nel contenuto- ad eccezione di eventuali punti diversamente indicati.\nSecondo mons. Gherardini, questa caratteristica pastorale e non dogmatica sarebbe propria di tutto il Concilio Vaticano II. I documenti conciliari non conterrebbero n\u00e9 dogmi n\u00e9 condanne di errori, ma la proposta di nuove verit\u00e0, potenzialmente accettabili in ragione della loro conformit\u00e0 al Magistero e alla Tradizione della Chiesa Cattolica."}
{"id": "322407", "revid": "1039155", "url": "https://it.wikipedia.org/wiki?curid=322407", "title": "Hurricane Polimar", "text": " \u00e8 un anime giapponese del 1974 prodotto dalla Tatsunoko. La serie animata \u00e8 stata creata da Tatsuo Yoshida, gi\u00e0 autore di altre serie della Tatsunoko. Un remake \u00e8 stato pubblicato in Giappone nel 1996.\nTrama.\nIl giovane Takeshi Onikawara, in disaccordo con il padre (capo dell'Interpol), riceve in dono il polimet dal suo inventore \u2013 uno scienziato ucciso da una banda di criminali \u2013 e, dopo essersi addestrato nel suo utilizzo, cambia il suo cognome in Yoroi e passa a lavorare come assistente di Joe Kuruma, un investigatore privato da quattro soldi. Kuruma opera con lo pseudonimo di Sherlock Holmes Jr., assistito dalla propria segretaria Teru e da un cane San Bernardo di nome Barone. Grazie all'uso del casco polimet, Takeshi riuscir\u00e0 a risolvere qualunque caso trasformandosi in Hurricane Polimar.\nLa principale ambientazione \u00e8 la citt\u00e0 immaginaria di Washinkyo, in cui hanno sede sia l'agenzia di Kuruma che gli uffici dell'Interpol.\nSigle.\nLe sigle di apertura e chiusura giapponesi, rispettivamente e sono cantate da Isao Sasaki con il coro di \"Colombia\" Kai Yurikago, scritte da Jinzo Torimi e composte da Shunsuke Kikuchi.\nAltri media.\nTra il 1996 e il 1997 \u00e8 stato pubblicato l'OAV composto da due episodi e con le animazioni dirette da Masahiro And\u014d. \u00c8 stato importato in Italia da Yamato Video.\nIl personaggio di Polimar inoltre compare in \"\", picchiaduro per la console Wii e nella serie \"Infini-T Force\" assieme agli altri eroi della Tatsunoko.\nUno dei progetti per i festeggiamenti del 55\u00ba anniversario della Tatsunoko Production \u00e8 stato il film live action di \"Hurricane Polimar\". \u00c8 stato sceneggiato da Shinsuke \u014cnishi, diretto da Koichi Sakamoto ed \u00e8 uscito nelle sale giapponesi il 13 maggio 2017."}
{"id": "322408", "revid": "37763666", "url": "https://it.wikipedia.org/wiki?curid=322408", "title": "Alvise III Sebastiano Mocenigo", "text": ""}
{"id": "322447", "revid": "125715000", "url": "https://it.wikipedia.org/wiki?curid=322447", "title": "Pocahontas (film 1995)", "text": "Pocahontas \u00e8 un film d'animazione del 1995, prodotto dai Walt Disney Animation Studios e diretto da Mike Gabriel e Eric Goldberg. \u00c8 considerato il 33\u00ba classico Disney secondo il \"canone ufficiale\". \u00c8 il sesto film uscito durante il Rinascimento Disney.\nIl film \u00e8 basato sulle vicende reali di Pocahontas, indigena powhatan della Virginia che nel 1607 salv\u00f2 la vita al colono John Smith di Jamestown. Ci\u00f2 rende il film il primo lungometraggio d'animazione Disney ispirato ad un fatto veramente accaduto.\nIl film, sebbene il successo, fu accolto con critiche contrastanti: alcuni apprezzarono l'animazione, la colonna sonora e lo sforzo degli sceneggiatori di portare sul grande schermo una storia pi\u00f9 matura rispetto al \"canone disneyano\", mentre altri criticarono la trama irregolare e gli stereotipi razziali presenti nel film.\nTrama.\nNell'anno 1607 una spedizione inglese parte per il nuovo mondo per quella che sar\u00e0 la Virginia americana. A capo della spedizione c'\u00e8 il governatore Ratcliffe, un arrampicatore sociale per cui la spedizione rappresenta l'ultima opportunit\u00e0 di acquistare credito e fama a corte. Tra i suoi uomini c'\u00e8 il capitano John Smith, un avventuriero assunto con la funzione di tenere a bada gli eventuali indigeni.\nNel frattempo, nei dintorni del futuro luogo di approdo della spedizione nel nuovo mondo, il nativo americano Powhatan, capo della trib\u00f9 algonchina dei Powhatan, ritorna nel suo villaggio dopo una guerra contro i Massawomek, una trib\u00f9 rivale. Riabbraccia sua figlia Pocahontas, dandole la notizia che Kocoum, il guerriero della trib\u00f9 che pi\u00f9 si \u00e8 distinto nelle ultime battaglie, ha chiesto la sua mano. La ragazza \u00e8 dubbiosa al riguardo, perch\u00e9 non crede che sposare Kocoum sia il suo destino.\nCon l'arrivo dei coloni nelle prossimit\u00e0 del villaggio dei Powhatan si sviluppano due storie parallele: da una parte i conflitti tra i coloni e gli indiani, dall'altra la storia d'amore che nasce tra Smith e Pocahontas. Quando John dice a Pocahontas che lui e i suoi uomini sono qui per trovare l'oro, lei gli dice che non ce n'\u00e8. Pocahontas presenta John a Nonna Salice ed evita che altri membri dell'equipaggio lo cerchino, ma la migliore amica di Pocahontas, Nakoma, scopre la sua relazione con John e avverte Kocoum. Ratcliffe apprende anche degli incontri di John con Pocahontas. Infuriato, Ratcliffe dice al capitano John che deve uccidere i nativi che incontra, altrimenti verr\u00e0 condannato a morte.\nMentre Smith e Pocahontas si baciano per la prima volta vengono scoperti da Kocoum, che si scaglia contro John. Interviene Thomas, un compagno di John, che imbraccia il fucile e uccide Kocoum, colpendolo al torace. Lo sparo richiama l'attenzione degli indiani che accorrono e imprigionano Smith, e Powhatan lo condanna a morte.\nRatcliffe apprende l'accaduto, a questo punto spinge i suoi uomini ad una guerra contro i pellerossa per salvare Smith, con l'intenzione di invadere il villaggio e impossessarsi dell'oro che, per infondata convinzione di Ratcliffe stesso, i nativi nasconderebbero. Poco prima che Powathan esegua la condanna a morte di Smith di fronte agli indiani e ai coloni armati, Pocahontas irrompe e si getta su Smith, fermando il padre. Lei cerca di convincerlo di come la via dell'odio non avrebbe altro risultato che la distruzione della sua gente. Powathan riconosce la saggezza delle parole della figlia, e grazia Smith.\nVolendo causare la guerra a tutti i costi, Ratcliffe tenta di sparare a Powathan, ma finisce per colpire John che si getta sul capo trib\u00f9 per salvarlo. A causa di questo grave errore Ratcliffe viene arrestato dai coloni. Ben presto si scopre che la ferita di John \u00e8 grave al punto da non poter essere curata sul posto e di richiederne il ritorno a Londra, pena la sua stessa vita. Pocahontas vorrebbe seguirlo, ma sa che il suo posto \u00e8 con il proprio popolo e perci\u00f2 lo lascia andare, con la promessa di rivedersi un giorno. Mentre Pocahontas, dall'alto di una rupe, saluta John, quest'ultimo risponde al saluto e si allontana con la nave verso l'orizzonte.\nProduzione.\nParte della produzione si \u00e8 svolta in concomitanza con la produzione de \"Il re leone\". Jeffrey Katzenberg lo consider\u00f2 un progetto ancora pi\u00f9 prestigioso di quello de \"Il Re Leone\" e dette per scontata la candidatura all'Oscar al miglior film, seguendo le orme de \"La bella e la bestia\".\nA causa della difficolt\u00e0 nell'animazione, la produzione del film dur\u00f2 per circa cinque anni. Per dare maggiore autenticit\u00e0 all'opera furono assunti molti nativi americani. Molti membri del team creativo ebbero anche contatti con degli sciamani in studio per immedesimarsi nei personaggi.\nJohn Candy aveva lavorato ad un personaggio chiamato \"Redfeather\", un tacchino che avrebbe fatto parte del gruppo di animali amici di Pocahontas. Candy avrebbe anche dovuto doppiare il personaggio. A causa della sua morte nel 1994, il personaggio venne eliminato dal film.\nNella prima stesura dello script, il personaggio di \"Nonna Salice\" era sostituito da un personaggio maschile, ovvero lo spirito del fiume, chiamato in originale \"Old Man River\". La canzone \"Just Around the Riverbend\" venne scritta apposta per questo personaggio, che doveva essere doppiato da Gregory Peck. Peck rifiut\u00f2 e consigli\u00f2 agli sceneggiatori di sostituire \"Old Man River\" con un personaggio femminile. Da ci\u00f2 nacque l'idea di creare il personaggio di \"Nonna Salice\".\nHoward Ashman avrebbe dovuto comporre le canzoni di \"Pocahontas\", ma mor\u00ec nel 1991. \"I colori del vento\" fu la prima canzone composta dalla produzione.\nSean Bean in un primo momento venne considerato per impersonare la voce di John Smith, ma venne scartato poich\u00e9 i produttori volevano un attore molto famoso in America. Fu cos\u00ec scelto Mel Gibson, all'epoca alla sua prima esperienza di doppiaggio. Anche per dare la voce del Governatore Ratcliffe venne considerato in un primo momento l'attore Richard White, ma i produttori lo scartarono in quanto pensarono che gli spettatori avrebbero associato la sua voce al personaggio di Gaston, che White aveva doppiato ne \"La bella e la bestia\". Anche Rupert Everett, Stephen Fry e Patrick Stewart furono avvicinati per il ruolo, ma alla fine fu scelto David Ogden Stiers.\nFra i doppiatori principali, Mel Gibson nel ruolo del capitano John Smith, Irene Bedard in quello della protagonista Pocahontas, Christian Bale e David Ogden Stiers, nei ruoli rispettivamente di Thomas e dell'infido Governatore Ratcliffe.\nNel 2005, in occasione del decimo anniversario dall'uscita del film, la Disney ne distribu\u00ec un'edizione home video, disponibile solo per alcuni mercati dai quali l'Italia fu esclusa, nella quale venne ripristinata una sequenza inedita, dove Pocahontas e John Smith eseguivano la canzone \"If I Never Knew You\". La canzone, originariamente animata al 90%, fu tagliata su suggerimento del suo stesso compositore Alan Menken, ritenendo che rallentasse il ritmo del film. Sebbene fosse stata eliminata dalla versione cinematografica, la canzone era stata comunque inserita in accompagnamento dei titoli di coda, in una versione pop e con alcune strofe differenti, eseguita nell'originale da Jon Secada e Shanice, mentre in Italia, con il titolo \"Se tu non ci fossi\", dal duo composto da Massimo Di Cataldo e Emanuela Cortesi.\nDistribuzione.\nData di uscita.\nIl film fu proiettato in prima assoluta il 16 giugno 1995 a New York. Usc\u00ec nelle sale statunitensi il 23 giugno. Il 24 novembre dello stesso anno usc\u00ec nelle sale italiane.\nEdizioni Home video.\nVHS.\nLa videocassetta del film fu distribuita in Italia dal 2 ottobre 1996.\nEdizione italiana.\nIl doppiaggio italiano \u00e8 stato eseguito negli stabilimenti della Fono Roma, con la partecipazione della SEFIT-CDC. La direzione del doppiaggio \u00e8 a cura di Francesco Vairano e quella musicale affidata a Fabrizio Cardosa.\nMichele Centonze ha scritto i testi italiani delle canzoni.\nI cori dei marinai e degli indiani sono stati eseguiti dal Kammerton Vocal Ensemble, composto da Alessandro Contini, Stefania Del Prete, Tonino di Carlo, Marica Liguori, Antonella Marotta, Luciano Martusciello, Maurizio Scavone, Roberto Stafoggia, Paola Serafino, Marco Trevisanello, James Varah e Furio Zanasi.\nAccoglienza.\nIncassi.\nIl film ha incassato 2,7 milioni di dollari durante il suo primo fine settimana, posizionandosi all'ottavo posto nella classifica al botteghino.\nNel gennaio 1996, il film ha incassato 141,5 milioni di dollari negli Stati Uniti, essendo il quarto film con il maggior incasso in Nord America del 1995, dietro \"Apollo 13\", \"Toy Story\" e \"Batman Forever\". All'estero, il film avrebbe incassato 225 milioni di dollari, anche se gli incassi al botteghino all'estero alla fine ammontavano a 204,5 milioni di dollari. Cumulativamente, \"Pocahontas\" ha incassato 346,1 milioni di dollari in tutto il mondo. Sebbene all'epoca fosse vista come una delusione commerciale al botteghino rispetto a \"Il re leone\", nel gennaio 1996, l'allora CEO della Disney Michael Eisner contest\u00f2 in un'assemblea annuale degli azionisti che \"\"Pocahontas\" \u00e8 sulla buona strada per essere uno dei nostri film di maggior successo di tutti i tempi. Ha eguagliato i numeri al botteghino di \"La bella e la bestia\" a livello nazionale, e ora ha conquistato l'Europa e sta andando bene in tutti i paesi in cui viene mostrato. Le vendite del merchandising di \"Pocahontas\" sono state fenomenali.\"\nCritica.\n\"Pocahontas\" ha ricevuto recensioni generalmente contrastanti da critici cinematografici. Il sito web di aggregazione delle recensioni Rotten Tomatoes riporta che il 55% dei critici ha dato al film una recensione positiva basata su 56 recensioni, con un punteggio medio di 6/10. Il consenso del sito afferma \"\"Pocahontas\" ha buone intenzioni e ha momenti di sorprendente bellezza, ma \u00e8 in gran parte uno sforzo blando e senza ispirazione, con una trama irregolare e una sfortunata mancanza di divertimento\". Metacritic, che assegna un punteggio normalizzato su 100 dalle migliori recensioni dei critici tradizionali, ha calcolato un punteggio di 58 sulla base di 23 recensioni, indicando \"recensioni contrastanti o medie\". Il Morandini lo defin\u00ec \"il film Disney pi\u00f9 fiacco degli anni '90\".\nRoger Ebert, sul \"Chicago Sun-Times\", diede al film 3 stelle su 4, definendolo \"il pi\u00f9 bel film Disney contemporaneo, e uno di quelli che fanno riflettere di pi\u00f9\", anche se nella sua recensione critic\u00f2 di pi\u00f9 la storia e lo sviluppo del cattivo, arrivando a dire: \"In una lista con \"La sirenetta\", \"La bella e la bestia\", \"Aladdin\" e \"Il re leone\", lo piazzerei al quinto posto. Il film ha molte buone intenzioni, ma non v'\u00e8 un vero farabutto.\" Nel programma televisivo \"Siskel &amp; Ebert\", conferm\u00f2 la sua opinione, mentre Gene Siskel lod\u00f2 il film pi\u00f9 del suo collega. Entrambi i critici diedero al film un \"pollice in su\". Sul \"Chicago Tribune\", Siskel diede al film 3\u00bd su 4, definendolo \"un film Disney sul diritto americano a sfruttare e al razzismo sorprendentemente serio, riflessivo e ben disegnato\". Lo apprezz\u00f2 per \"l\u2019invio potenti immagini sulla minaccia all\u2019ordine naturale ai bambini\", la restituzione \"di una certa maest\u00e0 della cultura nativa\", e per \"il coraggio di lasciare un finale a \"la vita continua\".\"\nIl film \u00e8 stato aspramente criticato da Roy \"Cavallo Pazzo\", capo indiano della comunit\u00e0 Powhatan, confutando molti aspetti del film tra cui il fatto che Smith fosse stato salvato da Pocahontas, e la condanna a morte stessa del soldato. Roy dichiar\u00f2 che la Disney rifiut\u00f2 l'aiuto offerto dalla comunit\u00e0 indiana per rendere il film pi\u00f9 accurato dal punto di vista storico. Secondo alcuni critici il film presenta molti stereotipi sui nativi americani e la vittoria di Smith su Kokoum rappresenta la vittoria dell'Occidente sull'Oriente e il dominio dell'uomo bianco; inoltre la canzone \"Barbari\" ha ricevuto molte critiche poich\u00e9 ritenuta eccessivamente razzista.\nSequel.\nNel 1998 \u00e8 stato realizzato un seguito, \"Pocahontas II - Viaggio nel nuovo mondo\", prodotto esclusivamente per la distribuzione VHS, che tuttavia non ottenne lo stesso successo del suo predecessore."}
{"id": "322470", "revid": "2033944", "url": "https://it.wikipedia.org/wiki?curid=322470", "title": "Verein f\u00fcr Bewegungsspiele Oldenburg", "text": "Il Verein f\u00fcr Bewegungsspiele e.V. Oldenburg, abbreviato VfB Oldenburg o semplicemente Oldenburg, \u00e8 una societ\u00e0 polisportiva tedesca con sede a Oldenburg, Bassa Sassonia. Milita in Regionalliga Nord, girone di quarta divisione del calcio tedesco. \nNel 2006 la societ\u00e0 vanta cinque settori sportivi: cricket, lotta, tennis tavolo, pallavolo, calcio. I colori della societ\u00e0 sono il bianco e il blu e la societ\u00e0 conta 500 iscritti.\nStoria.\nLa VfB Oldenburg fu fondata il 17 ottobre 1897 con il nome FC 1897 Oldenburg e si fuse nel 1919 alla FV Germania 1903 Oldenburg nell'odierna VfB Oldenburg. L'anno dopo fu acquistato un velodromo a Donnerschwee, un odierno quartiere di Oldenburg, e trasformato in uno stadio da calcio.\nLo stadio di Donnerschwee (\"l'inferno del nord\") divenne l'anima della societ\u00e0, ma a causa di una situazione finanziaria difficile in cui si trov\u00f2 la societ\u00e0, fu venduto nel 1990. Nel 2000 il processo di insolvenza si risolse positivamente e la societ\u00e0 fu di nuovo priva di debiti.\nNel 2004 Il club di cricket di Oldenburg, che gioca nella pi\u00f9 alta categoria tedesca, si associ\u00f2 alla sezione cricket della VfB. Nel 2005 Frank Lachmann subentr\u00f2 in qualit\u00e0 di presidente della societ\u00e0 a Klaus Berster, suo predecessore.\nLa VfB di Oldenburg gioc\u00f2 nella stagione 1980/81 nella Zweite Bundesliga, ma, a causa dell'accorpamento delle leghe, dovette subito retrocedere. Dal 1989 al 1993 la societ\u00e0 visse il suo periodo pi\u00f9 glorioso. Con l'allenatore Wolfgang Sidka e il manager Rudi Assauer la VfB Oldenburg per poco non fu promossa in Bundesliga. La stagione 1996/97 fu l'ultima stagione nella seconda Bundesliga. Oggi la prima squadra maschile della societ\u00e0 gioca nella Niedersachsenliga West.\nStadio.\nLa VfB Oldenburg gioca a partire dalla stagione 1991/92 le sue partite in casa nello stadio Marschweg che offre 15.000 posti, di cui 4500 coperti. Prima di allora si giocava regolarmente nel piccolo stadio Donnerschwee di propriet\u00e0 della societ\u00e0 e solamente le partite con grande affluenza di tifosi venivano giocate nello stadio Marschweg.\nIl record dei tifosi si raggiunse nel 1960 con 32000 spettatori in occasione di una partita contro l' e nel 1974 contro il Borussia M\u00f6nchengladbach.\nL'indirizzo della societ\u00e0 \u00e8 il seguente: Marschweg Stadion, Marschweg 25, 26122 Oldenburg\nGiocatori.\nTra gli altri i tedeschi Hans-J\u00f6rg Butt, Wolfgang Sidka, Mirko Votava, il ceco Radek Drul\u00e1k, il polacco Jerzy Hawrylewicz e l'olandese Arie van Lent hanno militato nella societ\u00e0 calcistica tra gli anni ottanta e i primi anni novanta.\nEnis bytyqi [kosovo]"}
{"id": "322472", "revid": "1904508", "url": "https://it.wikipedia.org/wiki?curid=322472", "title": "Giovanni Mocenigo", "text": "Biografia.\nFiglio di Leonardo e Francesca Molin, visse un po' all'ombra del fratello Pietro e non fece un'importante carriera nel settore pubblico, anche se secondo alcune ipotesi ci\u00f2 potrebbe esser dovuto al fatto che, avendo gi\u00e0 il fratello incarichi di somma importanza, il governo veneziano volesse evitare d'accentrare troppo potere in capo alla stessa famiglia.\nEra sposato con Taddea Michiel, morta di peste il 23 ottobre 1479.\nDogato.\nVenne eletto all'ottavo scrutinio, il 18 maggio 1478. Ottenne il minimo di voti per farsi eleggere (25 su 41).\nIl suo dogato s'apr\u00ec con le ultime azioni belliche della prima lunga guerra turco-veneta (1463-1479) che ormai volgeva alla conclusione. La sproporzione di forze costrinse la Repubblica a una onerosa pace (25 gennaio 1479) con il Trattato di Costantinopoli (1479), che la costrinse a cedere molte strategiche fortezze e a pagare pesanti tributi per poter commerciare liberamente nelle terre dell'impero turco.\nConclusa la lunga guerra giunse inaspettata la peste che, dopo aver falciato la maggior parte della popolazione cittadina, si port\u00f2 via anche la dogaressa. Anche il doge s'ammal\u00f2 ma riusc\u00ec a sopravvivere.\nNel 1480 intanto, pacificato il Levante, aument\u00f2 la tensione nella terraferma. Venezia, ormai potenza nazionale, vedeva di mal occhio le pretese sul Polesine del duca di Ferrara Ercole d'Este spalleggiato dal re di Napoli Ferdinando. Grazie a un'alleanza d'interesse con papa Sisto IV (che sperava d'ottenere benefici per suo nipote, Girolamo Riario) Venezia entr\u00f2 in guerra e sconfisse il duca; ininfluente fu persino il passaggio del pontefice nello schieramento avverso (sempre per motivi d'opportunismo) e il 7 agosto 1484 fu firmata la pace di Bagnolo che consegn\u00f2 il Polesine alla Repubblica.\nNel frattempo, il 14 settembre 1483, un incendio aveva distrutto Palazzo Ducale ed erano prontamente cominciati dispendiosi lavori di ristrutturazione.\nIl doge Mocenigo per\u00f2, sempre pi\u00f9 vecchio, nell'estate 1485 venne colpito per la seconda volta dalla peste e questa volta non riusc\u00ec a sopravvivere. Mor\u00ec il 14 settembre e venne sepolto in tutta fretta e in segreto a seguito dello svilupparsi del contagio nella citt\u00e0, cosa che sconsigliava assembramenti di persone. Si decise cos\u00ec inizialmente di seppellirlo nella tomba dello zio Tommaso ai Santi Giovanni e Paolo, mentre solo in seguito, probabilmente nei primi decenni del XVI secolo, si affid\u00f2 a Tullio Lombardo e alla sua bottega l'erezione del monumento funebre del doge nella controfacciata della stessa chiesa, fiancheggiando quello eretto in onore dell'altro doge Mocenigo, suo fratello Pietro.\nNella cultura di massa.\n\u00c8 presente nel videogioco Assassin's Creed II. Nel gioco muore avvelenato dal templare Carlo Grimaldi, con l'obbiettivo di far divenire doge Marco Barbarigo."}
{"id": "322483", "revid": "14691", "url": "https://it.wikipedia.org/wiki?curid=322483", "title": "I Fratelli di Ges\u00f9", "text": ""}
{"id": "322485", "revid": "121923995", "url": "https://it.wikipedia.org/wiki?curid=322485", "title": "Pace di Carlowitz", "text": "Il trattato di pace di Carlowitz fu firmato il 26 gennaio 1699 a Sremski Karlovci (citt\u00e0 che ora si trova in Serbia conosciuta anche con i nomi in tedesco: \"Karlowitz\", in ungherese: \"Karl\u00f3ca\", in turco: \"Karlof\u00e7a\", in serbo: \u0421\u0440\u0435\u043c\u0441\u043a\u0438 \u041a\u0430\u0440\u043b\u043e\u0432\u0446\u0438, in croato: Srijemski Karlovci) e mise fine alle guerre susseguitesi dal 1683\u20131697 tra la Lega Santa e l'Impero ottomano, comprendenti una parte delle guerre austro-turche.\nLega Santa.\nLa Lega Santa fu proposta da papa Innocenzo XI nel 1684 e vi presero parte l'Impero asburgico, la Repubblica di Venezia e la Confederazione polacco-lituana, a cui si aggiunse la Moscovia nel 1686.\nL'alleanza fu creata per respingere, contrastare e indebolire l'Impero ottomano nella speranza, quanto meno, di non permettergli la permanenza in Europa.\nI componenti con i loro pi\u00f9 significativi comandanti, re, capi di Stato e figure carismatiche erano i seguenti:\nImpero asburgico.\nGli asburgici dell'imperatore Leopoldo I subito l'assedio della capitale Vienna attesero le truppe della Lega Santa per iniziare il contrattacco che culmin\u00f2 nella Battaglia di Vienna nei primi giorni del 1683 che diede inizio alle dispute che porteranno agli accordi di Carlowitz.\nLe truppe della federazione austriaca provenienti dai vari possedimenti degli Asburgo erano anche composte di compagini sassoni e di comandanti dai territori dell'impero.\nCon gli accordi di Carlowitz l'Impero ottomano ammise la supremazia asburgica nell'area nord balcanica rinunciando in favore degli Asburgo a:\nI comandanti dell'esercito imperiale furono:\nRepubblica di Venezia.\nSotto il comando diretto del Doge Francesco Morosini i veneziani ottennero grandi vittorie sui turchi strappando diversi possedimenti dalle mani degli ottomani che poi vennero confermate negli accordi di Carlowitz, e fecero guadagnare al doge il titolo di Peloponesiaco cosa che non era consueta nelle Serenissima, tanto meno a personaggi ancora in vita.\nI territori che entrarono a far parte della Serenissima furono:\nConfederazione polacco-lituana.\nI polacchi comandati direttamente dal loro re Giovanni III Sobieski salvarono letteralmente Vienna dall'assedio e portarono vittorie schiaccianti contro i turchi tanto che, anche con la morte del re prima degli accordi di Carlowitz, la Polonia godette di grosse concessioni territoriali ugualmente. Infatti ottenne:\nTra i comandanti delle truppe polacche risalta la figura di Carlo V di Lorena Feldmaresciallo delle truppe polacche agli ordini del re di Polonia Jan Sobieski, che comandava le truppe direttamente sul campo, come durante la battaglia di Vienna quando comand\u00f2 le sue truppe a cavallo rimanendo sempre in prima linea, anche grazie a questa sua temerariet\u00e0 si guadagn\u00f2 una targa commemorativa ed una via in Vienna.\nMoscovia.\nLe truppe russe di Pietro I il Grande impegnarono i turchi nella Crimea ottenendo anche loro dei benefici dagli accordi di Carlowitz, anche se il futuro Impero russo dovr\u00e0 continuare anche le sue battaglie con gli ottomani.\nConquiste russe dagli accordi di Carlowitz:\nImpero ottomano.\nDiversi furono i sultani che presero parte alle varie battaglie inseriamo qui le figure di Mehmet IV che inizi\u00f2 le ostilit\u00e0 con gli Asburgo assediando la citt\u00e0 di Vienna con il suo comandante in capo il Gran visir Kara Mustafa, strangolato poi in Belgrado una volta accortisi che la battaglia era persa e la guerra era una continua ritirata.\nAggiungiamo anche la figura del sultano che la pace fu costretto a firmare, una pace quella di Carlowitz che a detta di molti storici segna l'inizio del declino dell'Impero Ottomano fino allo scioglimento, Mustafa II. Logicamente tutte le terre conquistate dalle varie compagini della Lega Santa furono perdute dagli ottomani che continueranno comunque ad essere impegnati in una successiva guerra con la Russia.\nConclusioni.\nCon la firma di questo trattato inizi\u00f2 il declino dell'Impero ottomano, che perse definitivamente il controllo sulla regione ungherese e fu costretto a cedere la Dalmazia alla Repubblica di Venezia, in Europa. Parimenti, l'accordo rese l'Austria la potenza dominante nell'Europa sud-orientale."}
{"id": "322486", "revid": "1632387", "url": "https://it.wikipedia.org/wiki?curid=322486", "title": "Palazzo Te", "text": "Palazzo Te \u00e8 una villa rinascimentale collocata nell'area suburbana di Mantova. Costruito tra il 1524 e il 1534 su commissione del marchese di Mantova Federico II Gonzaga, \u00e8 l'opera pi\u00f9 celebre dell'architetto e pittore italiano Giulio Romano. Il complesso \u00e8 oggi sede del museo civico e dal 1990 del Centro internazionale d'arte e di cultura di Palazzo Te che organizza mostre d'arte antica e moderna e di architettura.\nOrigine del nome.\nVerso la met\u00e0 del XV secolo Mantova era divisa dal canale Rio in due grandi isole circondate dai laghi; una terza piccola isola, chiamata sin dal Medioevo \"Tejeto\" e abbreviata in \"Te\", venne scelta per l'edificazione del palazzo Te.\nDue sono le ipotesi pi\u00f9 attendibili sul significato del termine \"teieto\" o \"tejeto\": esso potrebbe derivare da \"tiglieto\" (bosco di tigli), oppure essere collegato a \"tegia\", dal latino \"attegia\", che significa capanna.\nStoria.\nLe prime testimonianze in merito alla presenza della fabbrica del Te si hanno nel 1526, quando viene citato un edificio in costruzione che sorge vicino alla citt\u00e0, tra i laghi, sulla direttrice della Chiesa e del Palazzo di San Sebastiano.\nLa zona risultava paludosa e lacustre, ma i Gonzaga la fecero bonificare e Francesco II la scelse come luogo di addestramento dei suoi pregiati e amati cavalli. Morto il padre e divenuto signore di Mantova, Federico II, suo figlio, decise di trasformare l'isoletta nel luogo dello svago, del riposo e dei festosi ricevimenti assieme agli ospiti pi\u00f9 illustri e dove poter sottrarsi ai doveri istituzionali assieme alla sua amante Isabella Boschetti.\nAbituato com'era stato sin da bambino all'agio e alla raffinatezza delle ville romane, trov\u00f2 ottimo realizzatore della sua idea di \"isola felice\" l'architetto pittore Giulio Romano e alcuni suoi collaboratori, tra cui Raffaellino del Colle con cui aveva lavorato a Roma al seguito di Raffaello. Alternando gli elementi architettonici a quelli naturali che la zona offriva, decorando sublimemente stanze e facciate, l'architetto espresse tutta la sua fantasia e bravura nella costruzione di palazzo Te.\nAltri pittori collaborarono agli ambienti del palazzo, tra questi: Raffaele Albarini, Giorgio Anselmi, Francesco Primaticcio, Fermo Ghisoni, Giovan Francesco Penni, Gerolamo Staffieri, Benedetto Pagni, Rinaldo Mantovano, Giovan Battista Mantovano.\nIn occasione della visita di Carlo V, Giulio Romano ebbe l\u2019incarico di riunire il Palazzo con il castello mediante una nuova serie di sale, gallerie, scaloni, logge e cortili.\nDescrizione.\nIl palazzo \u00e8 un edificio a pianta quadrata con al centro un grande cortile quadrato anch'esso, un tempo decorato con un labirinto, con quattro entrate sui quattro lati (Giulio Romano si ispira nell'impianto alla descrizione vitruviana della casa di abitazione: la \"domus romana\" con quattro entrate, ciascuna su uno dei quattro lati).\nIl palazzo ha proporzioni insolite: si presenta come un largo e basso blocco, a un piano solo, la cui altezza \u00e8 circa un quarto della larghezza.\nIl complesso \u00e8 simmetrico secondo un asse longitudinale.\nSul lato principale dell'asse (a nord-ovest) l'apertura di ingresso \u00e8 un vestibolo quadrato, con quattro colonne che lo dividono in tre navate. La volta della navata centrale \u00e8 a botte e le due laterali mostrano un soffitto piano (alla maniera dell\"'atrium\" descritto da Vitruvio e che tanto ebbe successo nei palazzi italiani del Cinquecento), in questo modo assume una conformazione a serliana estrusa.\nL'entrata principale (a sud - est) verso la citt\u00e0 e il giardino \u00e8 una loggia, la cosiddetta \"Loggia Grande\", all'esterno composta da tre grandi arcate su colonne binate a comporre una successione di serliane che si specchiano nelle piccole peschiere antistanti. La balconata continua al secondo registro, sulla parte alta della facciata era in origine una loggia; questo lato del palazzo fu infatti ampiamente rimaneggiato alla fine del '700, quando fu aggiunto anche il frontone triangolare che sormonta le grandi serliane centrali.\nLe facciate esterne sono su due livelli (registri), uniti da paraste lisce doriche di ordine gigante. Gli intercolumni variano secondo un ritmo complesso. Tutta la superficie esterna \u00e8 trattata a bugnato (comprese le cornici delle finestre e delle porte) pi\u00f9 marcato al primo registro:\n- Il primo registro bugnato, ha finestre rettangolari incorniciate da conci sporgenti (bugne rustiche).\n- Il secondo registro ha un bugnato pi\u00f9 liscio e regolare, con finestre quadrate senza cornice\nIl cortile interno segue anch'esso un ordine dorico ma qui su colonne (semicolonne) di marmo lasciate quasi grezze sormontate da una possente trabeazione dorica.\nQui la superficie parietale \u00e8 trattata con un bugnato rustico non troppo marcato, regolare e omogeneo senza rilevanti differenze fra primo e secondo registro.\nG. Romano ispirandosi a un linguaggio architettonico classico, lo reinterpreta creando un'opera con un ricco campionario di invenzioni stilistiche, reminiscenze archeologiche, spunti naturali e decorativi, quali ad esempio:\n- colonne giganti doriche inglobate in superfici parietali trattare a blocchi di pietra a superficie rustica\n- alcuni conci del triglifo cadenti nel fregio della trabeazione che circonda e corona il cortile quadrato. Lo si pu\u00f2 notare nelle facciate sull'asse longitudinale (ossia nord-ovest e sud-est), al centro di ogni intercolumnio un triglifo che sembra scivolare verso il basso, come fosse un concio in chiave d'arco; su questi due lati anche gli intercolumni, come all'esterno, non sono tutti uguali.\nQuesti dettagli spiazzano l'osservatore e danno una sensazione di non finito all'insieme.\nPare che il palazzo fosse, in origine, dipinto anche in esterno, ma i colori sono scomparsi mentre rimangono gli affreschi interni eseguiti dallo stesso Giulio Romano e da molti collaboratori.\nOltre agli affreschi le pareti erano arricchite da tendaggi e applicazioni di cuoio dorate e argentate, le porte di legni intarsiati e bronzi e i caminetti costituiti di nobili marmi.\nI terremoti dell'Emilia del 2012 hanno provocato danni ad alcune sale del palazzo gonzaghesco.\nSale.\nTutta questa parte della villa elogia, attraverso le pitture e i simboli dell'arte romana e del paganesimo dei miti dell'Olimpo, la figura dell'imperatore Carlo V, ma ecco palesarsi uno dei \u201csegnali\u201d celati di stampo politico, in tutte le vicende rappresentate l'attenzione posta sulla forza e l'importanza del grande Giove pare offuscarne il prestigio.\nAppartamento del Giardino Segreto.\nL\u2019\"appartamento della grotta\" venne edificato verso il 1530 nell'angolo est del giardino vicino all'esedra che conclude lo spazio della villa.\nL'appartamento \u00e8 composto da poche stanze di dimensioni molto pi\u00f9 modeste rispetto a quelle del corpo del palazzo; una loggia che si apre in un piccolo giardino mostra ci\u00f2 che rimane di un ambiente allora decorato ed affrescato.\nDal giardino si accede alla \"Grotta\", stanzetta utilizzata come bagno, dalla realizzazione davvero insolita.\nL'apertura \u00e8 realizzata come a dare l'idea si tratti di un ambiente naturale, di una caverna, non ci sono i marmi e i materiali ricercati del resto del palazzo, gli interni erano tappezzati di conchiglie (oggi scomparse) e giochi d'acqua dovevano allietare il visitatore e stupirlo al tempo stesso.\nLe fruttiere.\nLe fruttiere si trovano sul lato meridionale del giardino di Palazzo Te; a pianta rettangolare sono costituite da un unico ambiente suddiviso in tre navate. La copertura \u00e8 sostenuta da dieci coppie di pilastri.I lavori di edificazione iniziarono nel 1651 su progettazione dell'architetto Nicol\u00f2 Sebregondi e nel 1655 l'edificio cominci\u00f2 ad ospitare, per il ricovero invernale, piante e agrumi posti in vasi di terracotta. Ma gi\u00e0 dal secolo successivo le fruttiere e le attigue scuderie vennero adibite a magazzino militare. Numerosi e impropri utilizzi si susseguirono fino al 1989 quando, dopo un appropriato restauro, divenne sede espositiva delle mostre realizzate dal \"Centro Internazionale d'Arte e Cultura di Palazzo Te\".\nMuseo civico.\nLe occupazioni spagnole, francesi e austriache e le varie guerre fecero s\u00ec che nel corso degli anni il palazzo venisse utilizzato come caserma e i giardini come accampamenti per le truppe depauperando le sale e distruggendo alcune sculture (sulle pareti della sala dei Giganti rimangono tutt'oggi visibili i graffiti e le incisioni con nomi e date di un passato poco glorioso per il monumento).\nSimbologia.\nI simboli e gli stemmi riempiono di significati pi\u00f9 o meno celati e spesso politici, le pareti del palazzo e del suo voluttuoso proprietario. Il Monte Olimpo, ad esempio, circondato da un labirinto e che sorge dalle acque \u00e8 un simbolo che spesso si ritrova, viene ripreso in elementi architettonici costitutivi del palazzo come le due ampie peschiere che attraverso un ponte portano al giardino, o come il labirinto in bosso (ormai scomparso) del giardino stesso.\nAltro simbolo interessante \u00e8 la salamandra, che Federico elegge come personale, assieme al quale spesso viene utilizzato il motto: \"quod huic deest me torquet\" (ci\u00f2 che manca a costui mi tormenta); il ramarro infatti era ritenuto l'unico animale insensibile agli stimoli dell'amore, ed era impiegato come contrapposizione concettuale al duca e alla sua natura sensuale e galante, che invece dai vizi dell'amore era tormentato."}
{"id": "322487", "revid": "388006", "url": "https://it.wikipedia.org/wiki?curid=322487", "title": "Episodi di Streghe (serie televisiva 1998) (quinta stagione)", "text": "L'antagonista principale della stagione \u00e8 Cole.\nA met\u00e0 di questa stagione, nel centesimo episodio, Julian McMahon esce dal cast principale.\nUna sirena di nome Phoebe (prima parte).\nTrama.\nPiper \u00e8 incinta e non riesce pi\u00f9 ad affrontare i demoni perch\u00e9 ha paura di mettere in pericolo il bambino; Paige intanto ottiene una promozione, divenendo un'assistente sociale, mentre Phoebe ha ottenuto una grande notoriet\u00e0 per la sua rubrica e sta pianificando il divorzio da Cole, ma questo riuscir\u00e0 a tornare bloccando per il momento le pratiche del divorzio. Una sirena di nome Miley chiede il loro aiuto, dicendo che se non riuscir\u00e0 a far dichiarare il suo fidanzato Craig, dovr\u00e0 morire: ha infatti stretto un patto con la strega del mare, che la render\u00e0 umana se egli le dichiarer\u00e0 il suo amore, ma in caso contrario le prender\u00e0 la sua immortalit\u00e0 e lei morir\u00e0. Le sorelle riescono a far incontrare i due, ma quando Craig scopre che Miley \u00e8 una sirena la lascia, e cos\u00ec la strega del mare la rapisce. Il Trio riesce a liberarla, trasformando Phoebe in una sirena e trovando la strega del mare, ma alla fine Phoebe decide di restare nell'oceano.\nUna sirena di nome Phoebe (seconda parte).\nTrama.\nPhoebe \u00e8 sempre pi\u00f9 decisa a restare nell'oceano. Piper, per cercare di salvare sua sorella, fa un incantesimo su se stessa per liberarsi dalle sue paure, ma questo le si ritorce contro facendola diventare impavida fino a rischiare la sua vita e quella del bimbo che porta in grembo.\nCon l'aiuto di Cole le due sorelle riescono a riportare Phoebe indietro e Cole seppure a malincuore decide di concederle il divorzio e lasciarla libera.\nE vissero felici e contenti.\nTrama.\nLa strega cattiva si libera uccidendo il guardiano delle favole e quando scopre che ci sono tre streghe pi\u00f9 forti di lei, Piper, Phoebe e Paige, tenta di eliminarle facendole vittime delle pi\u00f9 famose fiabe. Intanto Piper, temendo di non riuscire a proteggere il bambino che porta in grembo, chiede a Leo di far tornare sua nonna sulla terra, ma ad accontentarla non sar\u00e0 suo marito ma il suo magico bambino.\nIl canto della sirena.\nTrama.\nUna sirena malvagia, bruciata sul rogo per adulterio con un uomo sposato, si vendica sulle coppie sposate, prima seducendo il marito con il suo canto, e poi uccidendo entrambi. Intanto il bambino che Piper porta in grembo fa in modo che, per capire ognuno i problemi dell'altro, Piper e Leo si scambino i poteri. Alla fine la sirena malvagia viene uccisa da Leo con i poteri di Piper. Phoebe cerca in tutti i modi di dimenticare Cole, ma quando lui salva una vittima della sirena, si ritrova costretta ad intervistarlo.\nSuperstreghe.\nTrama.\nUn demone che capta i poteri degli altri usa un ragazzo che grazie a dei disegni magici riesce a farsi trasformare in un super cattivo dei fumetti e avere finalmente dei poteri. Dopo aver incontrato il ragazzo le tre streghe decidono di aiutarlo e lui all'insaputa del demone trasforma le tre sorelle in supereroine.\nOcchio per occhio.\nTrama.\nPhoebe scopre, attraverso una chiromante, che un demone di nome Cree ruba gli occhi alle zingare nel tentativo di cancellare un incantesimo fatto al padre. Phoebe, \u00e8 inoltre preoccupata in quanto non ha premonizioni da mesi e anche il suo potere di levitazione si \u00e8 drasticamente ridotto. Tuttavia, ella riesce a riprendersi alla meglio: le sue premonizioni, d'ora in poi, saranno pi\u00f9 pericolose per lei, in quanto vi interagisce tramite la sua proiezione astrale.\nIl ritorno di Barbas.\nTrama.\nPaige non crede di essere all'altezza del Trio. Intanto il demone della paura, Barbas, vuole impossessarsi dei poteri di Cole per prendere il comando degli inferi e distruggere il potere del Trio. Con l'inganno riesce a convincere Paige a creare una pozione che liberi Cole dai suoi poteri essendo vittima di visioni che lo portano a far del male agli innocenti. Cole acconsente di togliersi i poteri ma nessuno sospetta che cos\u00ec facendo questi passeranno a Barbas. Ormai invincibile il demone intrappola le tre sorelle nella loro stessa casa e le costringe a veder realizzate le loro pi\u00f9 grandi paure. Riuscite a superarle Piper, Phoebe e Paige ricreano la pozione per togliere i poteri a Barbas e ridarli a Cole, unico demone a saperli controllare, ma Barbas attacca le sorelle di sorpresa distruggendo la pozione. Paige con il suo potere riesce ad orbitare la pozione direttamente nella bocca di Barbas come Prue aveva fatto in passato con il suo potere di telecinesi. Barbas viene sconfitto e Paige sente di essere all'altezza del suo ruolo nel potere del Trio.\nIl tunnel del tempo.\nTrama.\nPhoebe ha una premonizione in cui vede Miles, il suo nuovo compagno, morire in un conflitto a fuoco. \nCon l'aiuto di Piper riesce a impedire che la premonizione si avveri, ma stranamente il ragazzo continua a rischiare la morte a causa di misteriosi incidenti, e ogni volta viene salvato da Phoebe. Nel frattempo arriva dal futuro il demone Bacarra, incaricato dal Cole del futuro di salvare Phoebe: difatti Miles \u00e8 destinato a morire e se la ragazza continuer\u00e0 a proteggerlo morir\u00e0 anche lei. Bacarra per\u00f2 non ha nessuna intenzione di salvare Phoebe, e dopo aver cercato il s\u00e9 stesso del presente insieme a lui attacca le sorelle, riesce a prendere il Libro delle Ombre e a togliere cos\u00ec i poteri alle streghe uccidendo Phoebe e Paige. Piper, disperata per la morte delle sorelle, capisce che l'unico modo per salvarle \u00e8 ritornare indietro nel tempo e cambiare il passato: trovato il tunnel spazio-temporale che aveva utilizzato Bacarra, ritorna indietro e va dalla Piper dei due giorni precedenti convincendola a non salvare Miles e a far capire a Phoebe che era destino che accadesse.\nMi chiamo Sam.\nTrama.\nPaige, al suo primo incarico come angelo bianco, deve proteggere Sam, un brav'uomo che sembra abbia perso la retta via. Quando un angelo nero prova ad attaccare Sam, Paige porta il suo protetto in casa Halliwell e Piper lo riconosce: \u00e8 l'angelo bianco di sua madre, il padre di Paige. Nel frattempo Cole, distrutto dal dolore per aver perso Phoebe, cerca di suicidarsi facendosi uccidere dalle sorelle, ma scopre di essere diventato invulnerabile. Si scopre inoltre che anche Piper \u00e8 divenuta invulnerabile, protetta dall'immenso potere della creatura che porta in grembo.\nLa mummia.\nTrama.\nJeric \u00e8 un demone che usa il corpo delle streghe per contenere lo spirito della sua amata Isis, sperando che, se riuscir\u00e0 a trovare una strega abbastanza potente, Isis impossessandosi dei suoi poteri potr\u00e0 scacciarne via lo spirito e appropriarsi del corpo definitivamente. Finora per\u00f2 l'incantesimo non ha mai funzionato e ben presto la presenza di due anime nello stesso corpo porta la strega alla morte, cos\u00ec quando la strega sta per soccombere, Jeric la mummifica per non far passare oltre lo spirito dell'amata, e si mette alla ricerca di un altro corpo. Stavolta la strega presa di mira \u00e8 proprio Phoebe, che viene rapita da Jeric e posseduta da Isis. Quando Cole lo viene a sapere, si unisce a Jeric, mummifica Phoebe e aiuta Jeric a rapire Paige. A quel punto, Piper \u00e8 costretta a scegliere tra le sorelle, poich\u00e9 se lo spirito di Paige non andr\u00e0 oltre Isis non liberer\u00e0 Phoebe dalla mummificazione e, se fosse passato oltre lo spirito di Isis, Phoebe sarebbe rimasta una mummia. Piper, per\u00f2, riesce a trovare il modo di liberare entrambe le sorelle.\nL'importanza di chiamarsi Phoebe.\nTrama.\nCole, deciso a riconquistare Phoebe cerca di conquistare il Nesso, una potente forza intrappolata sotto le fondamenta di casa Halliwell. Per farlo organizza una serie di eventi che portano le sorelle ad essere nei guai con la legge, tra questi l'omicidio di una donna a seguito di un incidente stradale con Paige. Piper, per poter far uscire la sorella di prigione, si fa prestare i soldi da un usuraio mettendo la casa come garanzia, ma l'usuraio in realt\u00e0 \u00e8 Cole che con questo patto entra in possesso della casa.\nCento volte Streghe.\nTrama.\nCole compie 118 anni, ma il dolore della perdita di Phoebe \u00e8 diventato insopportabile, decide cos\u00ec di unirsi alle Incarnazioni ottenendo enormi poteri, tra cui quello di creare una realt\u00e0 alternativa dove Paige, dopo la morte di Prue, \u00e8 stata a sua volta uccisa dal demone Shax e quindi non ha mai conosciuto le proprie sorelle. Cole \u00e8 infatti convinto che se il Trio non fosse stato ricostituito lui e Phoebe non si sarebbero lasciati. Tuttavia il piano di Cole fallisce in quanto Paige, che nel momento in cui Cole compie l'incantesimo stava orbitando, finisce in questa realt\u00e0 alternativa. All'inizio Paige ha difficolt\u00e0 a convincere le sue sorelle e Leo di ci\u00f2 che \u00e8 effettivamente accaduto, ma poi ci riesce, ricomponendo cos\u00ec il \"Potere del Trio\": dopo alcuni ripensamenti, Phoebe sceglie di eliminare definitivamente Cole, che scompare anche nella vita reale.\nOssessioni.\nTrama.\nI demoni che le Sorelle hanno eliminato nel corso degli anni hanno creato delle forme di energia negative che continuano a provocare danni in casa Halliwell. Le Sorelle cos\u00ec chiamano uno stregone che le elimini, ma lui, impressionato dall'energia negativa presente in quella casa sospetta che Piper, Phoebe e Paige siano cattive e cerca di distruggerle utilizzando le loro ossessioni.\nPiper diventa ossessionata dall'ordine e dalla pulizia della casa, Phoebe dal lavoro e dalla concorrenza e Paige dal suo migliore amico-ex fidanzato, di cui \u00e8 ancora innamorata, prossimo al matrimonio con la sua nuova ragazza.\nSogni pericolosi.\nTrama.\nL'essere che fa sognare gli uomini \u00e8 inseguito da un demone braccatore e chiede cos\u00ec aiuto al Trio per salvare se stesso, il suo popolo e i sogni di tutti. Ma il demone fa in modo che i sogni delle sorelle diventino realt\u00e0 e loro sono costrette a sconfiggere prima i loro demoni interiori per poter eliminarlo.\nUn arrivo speciale.\nTrama.\nDurante una notte in cui nel cielo splende una spettacolare e anomala aurora boreale, Piper sviene all'improvviso e, dopo una visita in ospedale scopre di soffrire tossiemia insorta a causa della sua stressante vita di strega combinata con i naturali sintomi della gravidanza e che, se non vuole compromettere la salute della nascitura, deve attendere il parto rilassandosi il pi\u00f9 possibile e cercando di evitare tutte le situazioni che potrebbero darle ansia. Cos\u00ec, Phoebe e Paige, ancora pi\u00f9 determinate di prima a prendersi cura di lei, si danno da fare per evitarle tutte le possibili fatiche, sia domestiche che magiche, ma il loro compito \u00e9 complicato dai numerosi e bizzarri doni per la bambina che le creature magiche fanno apparire in casa loro, tra cui oche dalle uova d'oro e un unicorno (di quest'ultimo non si conosce il mittente). Quello che le sorelle non sanno \u00e8 che l'aurora boreale, avvenuta in contemporanea con l'allineamento dei pianeti, \u00e8 in realt\u00e0 un segno mistico che indica il compimento di un'antica profezia secondo la quale tutta la magia sarebbe scomparsa dal mondo fino alla nascita di un bambino \"benedetto due volte\".Il giorno dopo il fenomeno, infatti, Phoebe, Paige e Leo, abituati come sono alla magia, notano che improvvisamente i loro poteri non esistono pi\u00f9 e, cosa ben pi\u00f9 strana, sembra che la stessa cosa sia accaduta a tutti, demoni compresi. L'unico a conoscenza della profezia e dell'identit\u00e0 del bambino a cui si riferisce (quello che Piper si prepara a partorire) \u00e8 il vecchio stregone Cronyn che, sapendo quanto il bambino in questione sia destinato a diventare potente, \u00e9 ora deciso ad entrare in azione dopo anni di attesa per rapirlo ed allevarlo personalmente in modo che possa mettere i suoi straordinari poteri al servizio del male. Intende inoltre approfittare di questa temporanea assenza della magia per eliminare le sorelle in modo che non possano intralciare il suo piano e si presenta a casa Halliwell fingendo di voler proporre un'alleanza per ripristinare i rispettivi poteri, sostenendo che, senza la magia, il mondo stesso sar\u00e0 destinato a scomparire, e fissa loro un appuntamento in un locale per discuterne. Pur avendo ormai imparato a non fidarsi del male, Phoebe e Paige pensano dapprima che in questo particolare caso ci sia davvero la necessit\u00e0 di unire le forze e decidono di andare portando con loro le \"armi chimiche\" astutamente preparate da Paige come precauzioni nel caso molto probabile che gli stregoni le attaccassero. Per non far agitare Piper, che nel frattempo non si \u00e9 accorta di nulla ed \u00e8 stata praticamente segregata in camera sua, Phoebe, Paige e Leo fanno del loro meglio per fare finta di niente davanti a lei e,sperando di distrarla, la lasciano con la tediosa compagnia di pap\u00e0 Victor, venuto in visita per festeggiare la nascita della nipotina insieme all'eccentrica neo-moglie Doris. All'appuntamento con Cronyn e le alte cariche dell'ordine degli stregoni in una pizzeria, Phoebe e Paige vengono infatti aggredite da tutti i presenti (demoni che si sono sostituiti ai normali clienti) ma, grazie alla loro prontezza e abilit\u00e0, riescono a salvarsi e a farli fuggire, interrogando poi lo stregone anziano che, sotto minaccia, rivela loro la profezia, e le sorelle arrivano cos\u00ec a capire qual'\u00e9 il vero obiettivo di Cronyn. Nel frattempo Piper, stanca di essere trattata da malata e di sentirsi inutile, intuisce che qualcosa non va e, nello stesso momento in cui Leo, messo alle strette, le confessa quello che sta accadendo cercando di mantenerla calma, per la donna cominciano le doglie nonostante dovrebbero mancare ancora sei settimane. Poich\u00e9 Phoebe e Paige, che devono farle da levatrici, non rispondono al cellulare, Leo si precipita ad andarle a cercare, lasciandola con pap\u00e0 Victor e Doris. Ma le brutte sorprese non sono finite: l'apparentemente svampita e amorevole Doris si rivela essere una demone alleata di Cronyn che, in attesa del suo complice, pugnala il marito in modo da poter essere la sola a potersi occupare di Piper almeno per il tempo necessario alla nascita della piccola. Poco dopo, infatti, le due vengono raggiunte da Cronyn che, convinto che la sua gente si sia sbarazzata delle altre due sorelle, prende in ostaggio Piper per costringerla a partorire per poi portarle via la bambina. Quando Phoebe e Paige riescono finalmente ad arrivare a casa, si accorgono che Cronyn \u00e8 arrivato per primo e, non sapendo come sconfiggerlo senza possibilit\u00e0 di usare incantesimi, decidono di ricorrere alla polvere ricavata dal corno dell'unicorno che avevano legato in cantina (essendo una creatura di un altro mondo, \u00e9 immune agli avvenimenti del nostro e conserva ancora propriet\u00e0 magiche), capendo tra l'altro che l'animale \u00e9 un dono degli Anziani, consapevoli del fatto che quel giorno la magia si sarebbe fermata. Stanate, le sorelle cercano quindi di affrontare Cronyn e Doris, che minacciano di uccidere Piper anche a costo di sacrificare con lei la bambina speciale che stanno attendendo finch\u00e9, inaspettatamente, Victor, con un ultimo sforzo, assale i malvagi alle spalle e li scaraventa a terra, disarmandoli. I due tentano di fuggire ma Phoebe gli lancia addosso la polvere di unicorno e, con una formula magica, li elimina entrambi. Alla fine tutto si risolve per il meglio e Piper partorisce in casa con l'aiuto delle sue sorelle e dar\u00e0 alla luce, con sorpresa di tutti, un bel maschietto.\nPrimi pericoli.\nTrama.\nMentre le Halliwell iniziano ad abituarsi alla vita con il bambino alla villa, arrivano i primi guai: qualcuno tenta di rapire il piccolo. Paige, recatasi al mercato dei demoni per cercare di scoprire chi sia stato, viene rapita da alcuni demoni chiamati Parassiti. Phoebe ha un nuovo capo di lavoro, da cui \u00e8 irresistibilmente attratta, Jason Dean. Viene inoltre scelto il nome per il bimbo: si chiamer\u00e0 Wyatt, in onore del pap\u00e0 Leo, e come secondo nome Matthew, in onore della zia Paige.\nI folletti magici.\nTrama.\nI leprecauni sono minacciati da un demone dagli occhi di serpente che vuole rubare le loro pepite d'oro, fonti della fortuna che trasmettono agli uomini. Paige, venendo a conoscenza da Leo che il mondo sta passando un periodo di sfortuna, pronuncia l'incantesimo della buona sorte che la fa teletrasportare nel mondo dei leprecauni.\nCrisi matrimoniale.\nTrama.\nQuando i primi conflitti coniugali causano una perdita di controllo dei poteri di Piper, sua sorella Phoebe fissa un appuntamento con un consulente matrimoniale. Piper fa un incantesimo riuscito male che porta Paige e Phoebe dentro i ricordi di Piper e Leo per riviverli, dove incontreranno una donna che \u00e8 in realt\u00e0 uno spirito famigliare, ed era stata fino a due anni prima la loro gatta Kit.\nLe ninfe del bosco.\nTrama.\nLe tre ninfe dei boschi sono perseguitate da un demone di nome Xavier che vuole raggiungere l'acqua magica che rende immortali. Le ninfe, dopo la morte del satiro e anche di Lily, una di loro, chiedono aiuto alle Halliwell per difendersi e per aiutarle a trovare il loro satiro. Piper ferisce Xavier che non \u00e8 pi\u00f9 in grado di inseguire le ninfe e Paige viene trasformata in ninfa dalle due rimaste. Tull, il fratello minore di Xavier, si finge il satiro che Paige e le altre due ninfe cercavano e le tre lo conducono alla fonte dell'acqua magica, dopo averlo fatto Paige capisce che \u00e8 un demone, torna strega e, con le sorelle, lo trasformano in un albero dato che \u00e8 diventato immortale poich\u00e9 ha bevuto dalla fonte.\nLa perdita dei sensi.\nTrama.\nCrone vuole conoscere la potenza del bambino del Trio e con la magia del totem delle tre scimmie, ruba i sensi alle tre sorelle rendendo Piper cieca, Phoebe sorda e Paige muta. Unendo le forze il Trio riuscir\u00e0 a sconfiggere anche questa forza demoniaca e Wyatt, orbita per la prima volta per salvare il pap\u00e0.\nUn amore passato.\nTrama.\nPiper, preoccupata che qualche demone interferisca con l'iniziazione di Wyatt, elimina tutti i demoni che potrebbero attaccare il bimbo. Nel giorno della cerimonia invocano nonna Penny che scopre che il suo pronipote \u00e8 un maschio. Intanto Piper, Phoebe e Paige scoprono l'esistenza del demone Negromante, un fantasma che vuole assorbire tutta la magia delle loro antenate per tornare in vita. Nonna Penny viene sedotta dal demone, suo amante quando erano in vita, ma grazie all'incantesimo della verit\u00e0 pronunciato da Paige anche per risolvere una sua situazione personale, riusciranno a salvare la magia Halliwell.\nOh mie dee! (prima parte).\nTrama.\nQuando i Titani, dei della mitologia greca, vengono liberati dopo secoli trascorsi sotto i ghiacci artici, vogliono vendicarsi di coloro che li avevano imprigionati, e cominciano ad uccidere tutti gli anziani, e anche Leo \u00e8 in pericolo.\nNel frattempo, Chris Perry, un misterioso angelo bianco che viene dal futuro, arriva alla villa per informare le sorelle che, se la storia non cambier\u00e0 e gli anziani continueranno a morire, la magia buona nel futuro sar\u00e0 completamente persa.\nChris guida le Halliwell quando Leo decide, data l'emergenza, di dare alle sorelle i poteri delle dee greche per eliminare i Titani, nonostante il rischio che le sorelle vengano sedotte dagli smisurati poteri di cui adesso dispongono.\nOh mie dee! (seconda parte).\nTrama.\nDiventate adesso delle potenti dee greche (Phoebe \u00e8 la dea dell'amore, Piper la dea della Terra e Paige la dea della guerra), le sorelle devono cercare di non venire sedotte dai loro nuovi poteri e di dedicarsi ad eliminare i Titani prima che uccidano tutti gli anziani.\nNel frattempo Leo deve decidere se diventare un anziano o rimanere con Piper ed il piccolo Wyatt. La rabbia consuma Piper, permettendo alle sorelle Halliwell di distruggere i Titani."}
{"id": "322488", "revid": "729019", "url": "https://it.wikipedia.org/wiki?curid=322488", "title": "Ghisallo", "text": "Il colle del Ghisallo (\"Ghis\u00e0l\" in lombardo) \u00e8 un valico stradale che collega la Valassina con la parte alta del Triangolo Lariano. Il punto di valico, a quota 754 m s.l.m., fa parte del comune di Magreglio. A pochi metri dal valico si trova una piccola chiesa: il santuario della Madonna del Ghisallo. Il suo nome (secondo un'antica leggenda) deriva da un certo Ghisallo il quale in epoca medievale in quel luogo fu assalito dai briganti e fece voto alla Madonna di costruire una chiesa in suo onore se fosse scampato .\nLa salita del Ghisallo (dal versante nord) viene tradizionalmente percorsa dal Giro di Lombardia ed \u00e8 anche stata pi\u00f9 volte inserita nel tracciato del Giro d'Italia. Per questo motivo la Madonna del Ghisallo \u00e8 particolarmente venerata dai ciclisti, e su iniziativa dell'allora parroco don Ermelindo Vigan\u00f2 (1906\u20131985), nel 1949 il papa Pio XII la proclam\u00f2 patrona universale dei ciclisti.\nA fianco del santuario si possono trovare il \"Museo del ciclismo\" e il \"Monumento al ciclista\", progettato e realizzato da Elio Ponti, scultore, comasco di Ponzate.\nDescrizione.\nLa salita del Ghisallo.\nSi pu\u00f2 salire al santuario da due versanti. Quando parlano di \"Ghisallo\" o \"Madonna del Ghisallo\" i ciclisti intendono quasi sempre la strada che sale da Bellagio (versante nord), che presenta la salita pi\u00f9 impegnativa.\nDal bivio della strada statale 583, all'uscita da Bellagio, essa presenta un tratto di circa 4\u00a0km di salita, seguito da circa 3\u00a0km in piano con brevi tratti di discesa, quindi ancora 1.5\u00a0km circa di salita fino al Santuario. Il dislivello complessivo \u00e8 di poco meno di 500 metri; il punto di valico \u00e8 a 754\u00a0m di altitudine. I tratti di salita presentano una pendenza abbastanza costante con una media poco inferiore al 9% e punte fino al 14%; comprendendo anche il segmento pianeggiante, la pendenza media \u00e8 del 5.5% circa. Vi sono molti tornanti specie nel tratto finale. La strada \u00e8 quasi tutta immersa nel bosco. I migliori professionisti riescono a compiere il percorso in meno di 20 minuti (Paolo Bettini ha impiegato circa 19'30\" nel Giro di Lombardia 2005).\nUna variante pi\u00f9 impegnativa \u00e8 nota come \"Superghisallo\": la denominazione venne coniata dalla \"Gazzetta dello Sport\" presentando il percorso della 55\u00aa edizione del Giro di Lombardia, nel 1961. Si parte da Bellagio e si segue la strada principale fino alla frazione Guello (dove termina il primo tratto di salita); qui si svolta a destra, in direzione Monte San Primo, lasciando a sinistra il tradizionale percorso verso il Santuario. Dopo un tratto di 500 metri in falsopiano, dalla frazione Cernobbio inizia una salita che, superata la frazione di Pra' Filippo, porta, dopo circa cinque chilometri complessivi (6-7% di pendenza media con punte del 10-11%), ai 975 metri s.l.m. della frazione Pian Rancio. Al bivio si svolta a sinistra e si raggiunge, dopo circa quattro chilometri di discesa, il piazzale del Santuario.\nIl versante opposto (versante sud), che raggiunge Magreglio da Erba attraverso Canzo e Asso (una variante raggiunge Canzo provenendo da Pusiano; un'altra sale da Onno per Valbrona ricongiungendosi sopra Asso), sale molto pi\u00f9 dolcemente, presentando difficolt\u00e0 significative (pendenza fino al 10%) solo nell'ultimo chilometro e mezzo.\nDa Asso \u00e8 possibile anche salire alla localit\u00e0 \"Colma\" di Sormano (quota 1124\u00a0m), percorrendo la strada principale (circa 9\u00a0km con pendenza media intorno all'8%) oppure attraverso il durissimo Muro di Sormano, recentemente riasfaltato.\nIl Museo del ciclismo.\nDa molti decenni vi \u00e8 tra i campioni del ciclismo (soprattutto italiani, ma non solo) l'usanza di donare propri cimeli al Santuario del Ghisallo: tra questi vi sono ad esempio le biciclette usate da Bartali, Coppi e Merckx nelle loro vittorie al Tour de France, la bici speciale usata da Moser per il record dell'ora, e diverse maglie rosa, gialle e iridate.\nNegli anni novanta questi cimeli erano ormai tanto numerosi da non trovare pi\u00f9 posto nella piccola chiesetta: \u00e8 stato perci\u00f2 ideato il progetto di un Museo del ciclismo, da erigere a fianco del santuario. A presiedere il comitato per la realizzazione del museo \u00e8 stato chiamato Fiorenzo Magni. Il museo \u00e8 stato inaugurato il 14 ottobre 2006, in occasione del Giro di Lombardia, con una cerimonia alla quale hanno partecipato diversi campioni del presente e del passato.\nIl museo si sviluppa su tre piani e comprende anche una raccolta multimediale di materiale sul ciclismo. I cimeli pi\u00f9 importanti continuano comunque ad essere esposti nella chiesa del santuario.\nAll'interno del museo \u00e8 esposta la pi\u00f9 grande collezione di maglie rosa al mondo grazie al progetto \"Giro for Ghisallo\", che ha permesso di recuperare ed esporre nella sala principale pi\u00f9 di 50 maglie rosa originali, dagli anni '30 ad oggi.\nNel piazzale del santuario c'\u00e8 la statua di due grandi ciclisti: Coppi e Bartali; nel 2011 vi \u00e8 stato posto anche il busto di Binda.\nLa \"Celeste Patrona dei Ciclisti Italiani\" e Don Ermelindo Vigan\u00f2.\nL'idea di fare proclamare la Madonna del Ghisallo \"Patrona dei ciclisti\" fu di don Ermelindo Vigan\u00f2 (Mediglia 1906 - Magreglio 1985), il quale dal 1944 alla morte fu parroco di Magreglio e primo Rettore del Santuario (dal 1949). Il sacerdote incontr\u00f2 personalmente Papa Pio XII (1939-1958), il quale a seguito della presentazione della proposta da parte delle \"Autorit\u00e0 Religiose e Sportive\" nonch\u00e9 dei Corridori del Giro d'Italia del 1949, \"elesse e decret\u00f2\", con breve pontificio del 13 ottobre 1949, la Beata Vergine Maria del Ghisallo \"Celeste Patrona dei Ciclisti Italiani\".\nDurante la cerimonia di dedicazione, nel 1949, una grande fiaccola di bronzo benedetta dal Papa, opera dello scultore Carmelo Cappello, fu portata da Roma al Santuario da una staffetta di ciclisti; gli ultimi due tedofori furono Gino Bartali e Fausto Coppi. La fiaccola \u00e8 tuttora presente e sempre accesa, a ricordo dei ciclisti caduti ed a manifestazione della fede dei vivi."}
{"id": "322499", "revid": "729019", "url": "https://it.wikipedia.org/wiki?curid=322499", "title": "Muscolo massetere", "text": "Il massetere \u00e8 uno dei quattro muscoli masticatori fusiformi (gli altri tre sono il muscolo temporale, il pterigoideo esterno e il muscolo pterigoideo interno).\n\u00c8 una robusta lamina muscolare di forma quadrangolare applicata sulla faccia laterale del ramo della mandibola.\nSi compone di un capo superficiale e uno profondo ed \u00e8 rivestito dalla fascia masseterina.\nIl capo superficiale origina dal terzo anteriore del margine inferiore dell'arcata zigomatica: si dirige in basso e dietro e si inserisce su gonio, su una piccola parte del ramo e del corpo della mandibola. Il fascio profondo presenta diversa origine: terzo centrale e posteriore del margine inferiore dell'arcata zigomatica, i fasci si portano in basso e si inseriscono sul ramo della mandibola tra l'inserzione del capo superficiale e il processo coronoideo della mandibola.\nLa parte anteriore dell'inserzione del capo profondo si palpa al livello dei secondi molari inferiori ed \u00e8 responsabile del disegno concavo (incisura masseterina) delle basi protesiche ad appoggio mucoso. Consente l'elevazione ed insieme allo pterigoideo interno \u00e8 il muscolo determinante per la forza occlusale massima.\n\u00c8 anche responsabile della forza di triturazione (al livello dei molari), coinvolto nel digrignamento dei denti sia nella forma statica (serramento), sia in quella dinamica (bruxismo).\nIl capo superficiale si attiva anche nel movimento di protrusione. Il dolore viene proietatto al sopracciglio, al mascellare superiore, alla parte anteriore della mandibola, ai denti molari superiori, nonch\u00e9 inferiori, alle parti profonde dell'orecchio e della regione dell'ATM."}
{"id": "322500", "revid": "113163536", "url": "https://it.wikipedia.org/wiki?curid=322500", "title": "Universit\u00e0 di Teheran", "text": "L'Universit\u00e0 di Teheran (in ), \u00e8 la pi\u00f9 antica e la maggiore universit\u00e0 dell'Iran. \nStoria.\nL'universit\u00e0 fu fondata nel 1935, durante il regno di Reza Pahlavi, ed \u00e8 la prima universit\u00e0 statale e non religiosa del paese.\nStrutture.\nL'universit\u00e0 ha oltre 1.500 docenti, 3.500 persone di staff e circa 39.000 studenti ai quali si aggiungono 340 studenti stranieri; offre 16 tipi di lauree, 160 master e 120 tipi di dottorati di ricerca."}
{"id": "322501", "revid": "56818", "url": "https://it.wikipedia.org/wiki?curid=322501", "title": "Pterigoideo interno", "text": ""}
{"id": "322504", "revid": "120586382", "url": "https://it.wikipedia.org/wiki?curid=322504", "title": "Init", "text": "codice_1, in un sistema operativo Unix, \u00e8 il primo processo che il kernel manda in esecuzione dopo che il computer ha terminato la fase di bootstrap. Esso ha il compito di portare il sistema in uno stato operativo, avviando i programmi e servizi necessari.\nDato che init \u00e8 sempre il primo processo eseguito, esso ha tipicamente il PID 1. Il suo file di configurazione, sulla maggior parte dei sistemi, \u00e8 \"/etc/inittab\".\nI runlevel.\nSolitamente, init viene configurato in modo da potere portare il sistema in diversi stati di esecuzione o livelli operativi della macchina, relativamente ai servizi avviati con caratteristiche diverse, detti runlevel. Ad esempio, pu\u00f2 esistere un runlevel in cui il sistema fornisce servizi di rete, come HTTP e FTP, e pu\u00f2 essere comodo avere un altro runlevel in cui tali servizi non sono forniti, da utilizzare nei casi in cui la connettivit\u00e0 di rete sia mancante o quando \u00e8 necessario eseguire interventi di manutenzione. init ha il compito di impostare il runlevel iniziale, e di portare il sistema da un runlevel ad un altro.\nDifferenza tra sistemi in stile System V e quelli in stile BSD.\nEsistono due filosofie per organizzare il funzionamento di init:\nUn esempio di sistema attuale che utilizza il metodo \"System V\" \u00e8 Gentoo, mentre Slackware preferisce il metodo \"BSD\".\nProcessi orfani.\nAltro importante compito delegato al processo init \u00e8 quello di prendere in affidamento i \"processi orfani\", che altrimenti non avrebbero pi\u00f9 un \"parent PID\" valido, assicurandosi di recuperare alla loro terminazione il loro valore di uscita tramite le chiamate di sistema codice_2 o codice_3, in modo da evitare che essi restino nel sistema come processi zombie."}
{"id": "322515", "revid": "2181294", "url": "https://it.wikipedia.org/wiki?curid=322515", "title": "Una pallottola spuntata 2\u00bd - L'odore della paura", "text": "Una pallottola spuntata 2\u00bd - L'odore della paura (\"The Naked Gun 2\u00bd: The Smell of Fear\") \u00e8 un film comico statunitense del 1991 diretto da David Zucker, sequel di \"Una pallottola spuntata\". Gli attori principali sono Leslie Nielsen, Priscilla Presley, George Kennedy e Robert Goulet.\nTrama.\nMeinheimer \u00e8 uno scienziato a favore di energia pulita e rinnovabile e si accinge a presentare un importante rapporto ecologico al presidente degli Stati Uniti, ma un grave attentato colpisce il suo laboratorio, provocando la morte dei suoi assistenti. Le indagini vengono affidate al tenente Frank Drebin, che ha da tempo rotto con la sua fidanzata, Jane Spencer, che lavora per Meinheimer e che comincia a frequentare il dirigente del pentagono Quentin Hapsburg, provocando la gelosia di Frank.\nQuesto, nonostante il suo modo di agire goffo e maldestro, scopre che dietro all'attentato c'\u00e8 un grosso e nutrito gruppo di industriali, capeggiato da Quentin che \u00e8 aiutato anche da alcuni criminali. Questo gruppo, composto dai magnati del carbone, del petrolio e del nucleare, ha interesse affinch\u00e9 il progetto di energia pulita di Meinheimer non venga diffuso. Per questo ingaggia il sicario Hector Savage per rendere inoffensivo lo scienziato e far tenere l'importante discorso da Earl Hacker, un truffatore, sosia di Meinheimer.\nHector viene ucciso da Frank ma quest'ultimo viene catturato, legato e imbavagliato dagli scagnozzi di Quentin, ma riesce a liberarsi assieme al dottor Meinheimer. Frank assieme ai suoi colleghi riesce a fermare il discorso tenuto da Earl Hacker rivelando a tutti la sua vera identit\u00e0 e viene arrestato, mentre Quentin fugge prendendo in ostaggio Jane, che si \u00e8 ricongiunta a Frank. Durante una sparatoria nel tetto, Frank raggiunge Jane legata e imbavagliata e la salva mentre Quentin viene divorato da un leone dopo essere caduto dal tetto.\nTuttavia scoprono una bomba nella soffitta; poco prima che essa esploda Frank inciampa sulla spina disattivando la bomba. Con questa impresa Frank viene lodato dal Presidente, che gli offre un posto speciale come capo dell'Ufficio federale della polizia, ma lui rifiuta e chiede a Jane di sposarlo e lei accetta.\nAccoglienza.\nBotteghino.\n\"Una pallottola spuntata 2\u00bd - L'odore della paura\" ha battuto \"Robin Hood - Principe dei ladri\" dal primo posto al botteghino. Ha incassato $ 86,9 milioni negli Stati Uniti e in Canada e ha fatto anche meglio a livello internazionale, incassando $ 105 milioni per un totale mondiale di $ 192 milioni contro un budget dichiarato di $ 23 milioni. \u00c8 stato il decimo film con le migliori prestazioni del 1991 negli Stati Uniti.\nCritica.\nSu Rotten Tomatoes, il film ha un indice di gradimento del 57% basato su 42 recensioni, con una valutazione media di 5,9/10. Il consenso critico del sito web recita: \"\"Una pallottola spuntata 2\u00bd - L'odore della paura\" offre una manciata di risate moderate, ma nel complesso, le sue buffonate tese impallidiscono in confronto al suo predecessore spaccacuore.\" Su Metacritic, il film ha un punteggio medio ponderato di 65 su 100, sulla base di 21 critici, indicando \"recensioni generalmente favorevoli\".\nOwen Gleiberman di \"Entertainment Weekly\" gli ha assegnato una B+, ma ha osservato che in qualche modo era \"il pi\u00f9 prevedibile dei film ZAZ. Anche l'incoerente \"Top Secret!\" (1984), un ibrido folle di film di Elvis e thriller di spionaggio della seconda guerra mondiale, ha avuto passaggi molto pi\u00f9 selvaggi. Eppure prender\u00f2 meno ZAZ sulla maggior parte della concorrenza ogni giorno. Le loro commedie non solo ti fanno ridere. Ti mettono all'interno di un nuovo mondo a specchio, un mondo in cui nessun dettaglio \u00e8 troppo piccolo per il ridicolo, e dove Leslie Nielsen (che lo benedica) pu\u00f2 essere una star del cinema\". Kenneth Turan ha scritto sul \"Los Angeles Times\" che si dovrebbe \"considerare \"Una pallottola spuntata 2\u00bd - L' odore della paura\". Il titolo \u00e8 abbastanza divertente, cos\u00ec come i titoli di coda (\"Un Film de David Zucker\"), e la grafica chiave, che mostra l'impavido tenente Frank Drebin a gambe aperte su un paio di proiettili in corsa, fa bene anche a una risatina. Ma \u00e8 qui che finiscono le risate, amico. Perch\u00e9 l'unica cosa di \"Una pallottola spuntata\" che non ti far\u00e0 ridere \u00e8 il film stesso.\""}
{"id": "322517", "revid": "968255", "url": "https://it.wikipedia.org/wiki?curid=322517", "title": "Solido amorfo", "text": "Un solido amorfo \u00e8 un solido in cui non c'\u00e8 ordine a lungo raggio nelle posizioni degli atomi o delle molecole che lo costituiscono. Lo stato amorfo, in qualche modo intermedio tra il solido e il liquido, \u00e8 relativamente poco frequente in natura: la maggior parte dei solidi \u00e8 di natura cristallina e le molecole di cui essi si compongono sono disposte con un ordine a lungo raggio che definisce un reticolo cristallino. Il vetro comune \u00e8 il pi\u00f9 tipico materiale amorfo, tanto che lo stato amorfo viene talvolta anche detto \"stato vetroso\". Lo stato amorfo corrisponde a una condizione termodinamica di liquido sottoraffreddato.\nDescrizione.\nMolti materiali solidi possono essere preparati anche in una forma amorfa. Per esempio, il vetro comune della finestra \u00e8 amorfo come pure molti polimeri (quale il polistirolo) e perfino alimenti come lo zucchero filato.\nI materiali amorfi sono preparati spesso raffreddando velocemente il materiale fuso. Il raffreddamento riduce la mobilit\u00e0 delle molecole del materiale prima che possano stabilizzarsi termodinamicamente in una condizione ordinata. Alcuni materiali, quali i metalli, sono difficili da preparare in una condizione amorfa. Il processo di solidificazione deve essere generalmente eseguito molto velocemente .\nI solidi amorfi possono esistere in due fasi distinte, quello \"gommoso\" e quello \"vetroso\". La temperatura a cui avviene la transizione (di secondo ordine) \u00e8 denominata \"temperatura di transizione vetrosa\" o \"Tg\". La \"Tg\" \u00e8 una propriet\u00e0 importantissima per svariati polimeri, e costituisce una soglia oltre la quale le caratteristiche del materiale cambiano notevolmente.\nLa disposizione degli atomi in un solido amorfo \u00e8 molto simile a quella che si trova, in un determinato istante, in un liquido.\nCi\u00f2 porta spesso a definire i solidi amorfi come liquidi con una viscosit\u00e0 elevatissima. \nTuttavia \u00e8 infondata l'idea che un oggetto di vetro, in tempi lunghissimi, possa deformarsi colando. Infatti se \u00e8 vero che dal punto di vista dell'ordine termodinamico lo stato amorfo \u00e8 equivalente a un liquido, dal punto di vista reologico e meccanico i vetri sono dei solidi a tutti gli effetti.\nUna alterazione che un vetro pu\u00f2 subire nel tempo \u00e8 invece la devetrificazione, ossia la ricristallizzazione parziale o totale della massa vetrosa, con deformazione o rottura della stessa.\nQuesto fenomeno si osserva in molti oggetti archeologici, nonch\u00e9 nelle moderne lampade alogene dopo che sono state contaminate con impronte digitali. Lo stato amorfo \u00e8 infatti generalmente uno stato metastabile."}
{"id": "322522", "revid": "125776715", "url": "https://it.wikipedia.org/wiki?curid=322522", "title": "Muro di Sormano", "text": "Il Muro di Sormano \u00e8 una salita nota tra gli appassionati di ciclismo per la sua difficolt\u00e0. Divenne famosa negli anni sessanta quando venne inserita nel percorso del Giro di Lombardia. Dopo un periodo di abbandono, la strada del Muro \u00e8 stata recentemente riasfaltata e chiusa al traffico a motore.\nStoria.\nIl Muro di Sormano entr\u00f2 nel percorso del Giro di Lombardia nel 1960, quando il \"patron\" Vincenzo Torriani, volendo rendere pi\u00f9 selettiva la corsa, decise di aggiungere questa nuova salita, breve ma dalle pendenze fortissime (1,7 chilometri con punte del 27%), dopo il tradizionale passaggio sul Ghisallo e prima dell'arrivo a Como.\nL'effetto desiderato fu raggiunto persino oltre le aspettative: la salita si rivel\u00f2 cos\u00ec dura che molti professionisti furono costretti a scendere di bicicletta e proseguire a piedi (anche perch\u00e9 sulle biciclette dell'epoca non erano normalmente disponibili rapporti sufficientemente corti per quelle pendenze).\nIl Muro di Sormano rimase nel percorso di gara per tre edizioni, fino al 1962: in quell'anno Ercole Baldini stabil\u00ec il primato dell'ascesa in 9'24\". Dopodich\u00e9 si decise di non affrontare pi\u00f9 questa salita estrema, anche perch\u00e9 la gara veniva falsata dalle numerose spinte che i corridori ricevevano dagli spettatori.\nDopo la costruzione della nuova strada provinciale, pi\u00f9 larga e dalle pendenze pi\u00f9 abbordabili, la strada del Muro \u00e8 stata abbandonata anche dal traffico veicolare ed \u00e8 caduta in disuso. Dopo alcuni decenni, tuttavia, alcuni appassionati di ciclismo ne hanno promosso il recupero e nel 2006, sostituita la vecchia pavimentazione ormai rovinata con un nuovo manto di asfalto, il Muro \u00e8 stato nuovamente inaugurato e rimesso a disposizione dei ciclisti.\nIl Muro \u00e8 stato inserito nuovamente nel percorso del Giro di Lombardia 2012, disputato il 29 settembre 2012. Prima Joaquim Rodriguez nel 2012 stabiliva il nuovo record (per una corsa in linea) in 9:02, poi Thibaut Pinot nel 2018 lo port\u00f2 a 8:48 attuale record.\nPercorso.\nLa strada del Muro di Sormano inizia dal bivio lungo la strada provinciale che da Asso porta verso Pian del Tivano, alcune centinaia di metri dopo l'abitato di Sormano. Dopo una brevissima discesa e un ponte che scavalca un torrente, inizia la salita che da Ponte del Corno si snoda per circa 1700 metri superando un dislivello di quasi 300 metri (quota iniziale 831 m, finale 1124 m), con una pendenza media del 17% e punte fino al 27%.\nLa strada, molto stretta, sale in mezzo al bosco. Vi sono quattro tornanti. Lungo tutta la salita una serie di scritte sull'asfalto indica, metro per metro, la quota altimetrica, di modo che il ciclista possa sempre sapere dove si trovi e quanto manchi al termine della salita; inoltre il fatto che le scritte siano pi\u00f9 o meno ravvicinate \u00e8 indicativo della maggiore o minore pendenza. Tra il terzo e il quarto tornante si esce dal bosco e vi sono alcuni punti panoramici, anche questi segnalati da scritte sull'asfalto, da cui \u00e8 possibile ammirare le montagne circostanti: i Corni di Canzo, il Cornizzolo, il Barzaghino, il Palanzone e, pi\u00f9 lontano verso est, il Resegone e le Grigne.\nAl termine la strada del Muro si riallaccia alla provinciale (che supera lo stesso dislivello percorrendo una distanza pi\u00f9 che doppia): proseguendo in salita per una ventina di metri si raggiunge la localit\u00e0 Colma di Sormano, a quota 1124 m s.l.m., dove la strada valica e prosegue in discesa verso Pian del Tivano per transitare da Zelbio (775 m s.l.m.) e terminare poi, dopo sei chilometri, a Nesso, quota 275 m s.l.m., sul ramo occidentale del lago di Como. Svoltando a destra invece si ritorna verso Asso, per ritornare al punto di partenza."}
{"id": "322523", "revid": "1543377", "url": "https://it.wikipedia.org/wiki?curid=322523", "title": "Capitoli di Negima", "text": "Questa \u00e8 la lista dei capitoli di \"Negima: Magister Negi Magi\", manga di Ken Akamatsu. La serie \u00e8 stata pubblicata dalla casa editrice K\u014ddansha sul \"Weekly Sh\u014dnen Magazine\" e raccolta in 38 \"tank\u014dbon\" usciti tra il 17 luglio 2003 e il 17 maggio 2012.\nL'opera \u00e8 stata pubblicata in Italia in un primo tempo dalla Play Media Company sulla rivista-contenitore \"Yatta\" al ritmo di uno o due capitoli al mese, al contrario dell'uscita settimanale di ogni capitolo in Giappone. Da fine marzo 2007 la Play Media Company ha cominciato a raccogliere la serie in volumi mensili, ma ha bruscamente interrotto la pubblicazione della serie dopo l'uscita dell'undicesimo volume, datato marzo 2008. Successivamente la serie \u00e8 stata acquisita da Star Comics, che ne ha riavviato la pubblicazione integrale a partire da aprile 2010 per concluderla a maggio 2014. La serie \u00e8 anche pubblicata da DelRey prima e K\u014ddansha poi negli USA e dalla Pika \u00c9dition in Francia.\nNell'elenco seguente vengono indicate le date di uscita dei volumi in Giappone e in Italia. Per l'edizione italiana si \u00e8 preso in considerazione solo la versione Star Comics."}
{"id": "322524", "revid": "14691", "url": "https://it.wikipedia.org/wiki?curid=322524", "title": "Microsoft Plus", "text": ""}
{"id": "322528", "revid": "682087", "url": "https://it.wikipedia.org/wiki?curid=322528", "title": "Allen Hynek", "text": ""}
{"id": "322536", "revid": "712828", "url": "https://it.wikipedia.org/wiki?curid=322536", "title": "CP9", "text": ""}
{"id": "322545", "revid": "289247", "url": "https://it.wikipedia.org/wiki?curid=322545", "title": "Dialetto Greco-Calabro", "text": ""}
{"id": "322546", "revid": "1982", "url": "https://it.wikipedia.org/wiki?curid=322546", "title": "Amorfi", "text": ""}
{"id": "322547", "revid": "729019", "url": "https://it.wikipedia.org/wiki?curid=322547", "title": "Savoia-Marchetti S.M.85", "text": "Il Savoia-Marchetti S.M.85 era un bombardiere in picchiata bimotore ad ala media sviluppato dall'azienda italiana Savoia-Marchetti negli anni trenta.\nEntrato in servizio con la Regia Aeronautica, l'allora aeronautica militare del Regno d'Italia, all'inizio della seconda guerra mondiale non venne impiegato operativamente venendo ben presto sostituito nella linea di volo dagli Junkers Ju 87 \"Picchiatello\" (pi\u00f9 noto come \"Stuka\" nome non ufficiale assegnato al modello dai piloti tedeschi ma cos\u00ec ribattezzato da quelli italiani).\nStoria.\nDurante gli anni venti l'allora colonnello Amedeo Mecozzi svilupp\u00f2 una teoria per un particolare utilizzo dell'arma aerea in contrapposizione con quella di Giulio Douhet, in cui i velivoli sarebbero stati pi\u00f9 efficaci arrivando sull'obiettivo in \"volo rasente\", cio\u00e8 in volo alla minima quota possibile per sfruttare al massimo la sorpresa nell'attacco al nemico. Negli anni seguenti il concetto port\u00f2 allo sviluppo di uno specifico ruolo all'interno della neofondata Regia Aeronautica, il bombardamento tattico, tramite l'uso dell'allora definito aereo da assalto (o da attacco al suolo, o da appoggio ravvicinato secondo le definizioni entrate in uso successivamente).\nIn questo periodo alcune aziende aeronautiche italiane intrapresero lo sviluppo di questa tipologia di velivolo su iniziativa privata per proporre alle autorit\u00e0 militari un modello che fosse in grado di rispondere alle esigenze di una simile tattica. Tali sforzi si concretizzarono nel decennio successivo per iniziativa della Ernesto Breda, con il monomotore Breda Ba.64, la Aeronautica Caproni, con il monomotore Caproni A.P.1, oltre alla Savoia-Marchetti che inizi\u00f2 lo sviluppo dei bimotori Savoia-Marchetti S.M.85 ed S.M.86.\nNei tardi anni trenta, il Ministero dell'Aeronautica avvi\u00f2 un programma di rinnovamento del parco velivoli in dotazione alla Regia Aeronautica per adeguarlo alle esigenze di una forza aerea moderna. Tra i nuovi progetti previsti dal \"Programma R\", pianificato dal capo di stato maggiore generale Giuseppe Valle, vi era quella di dotarsi di un nuovo velivolo da assalto da fornire ai nuovi reparti della Regia Aeronautica. Alla richiesta rispose la Breda con il nuovo Breda Ba.65 e la Savoia-Marchetti con i suoi bimotori.\nSviluppo.\nLa Savoia-Marchetti affid\u00f2 il progetto all'ingegnere Alessandro Marchetti che decise di sviluppare un doppio modello adatto a soddisfare le specifiche richieste e che diede origine a due sviluppi paralleli che assunsero la designazione S.M.85 ed S.M.86.\nIl velivolo, un monoplano bimotore a struttura interamente lignea, presentava un'ala medio-alta a sbalzo, fusoliera a sezione rettangolare, gambe anteriori del carrello retrattili e ruotino di coda fisso. L'abitacolo del pilota era in posizione molto avanzata, per garantirgli una migliore visibilit\u00e0; inoltre un pannello trasparente era posizionato sul fondo dell'abitacolo per consentire una pi\u00f9 semplice individuazione dei bersagli.\nIl primo prototipo venne portato in volo per la prima volta il 19 dicembre del 1936 dal pilota collaudatore dell'azienda Adriano Bacula: i test portarono ad alcune modifiche, tra cui il cambio dell'elica, da bipala lignea a tripala metallica. Ulteriori prove svolte a Furbara nell'aprile del 1937 convinsero lo Stato Maggiore ad ordinare 48 esemplari, nonostante la scarsa velocit\u00e0 di punta ed i tempi di salita deludenti.\nGli esemplari di serie erano caratterizzati da eliche a passo variabile, migliorie strutturali e aerofreni perfezionati.\nIl motore scelto per la serie era il Walter Sagitta, costruito dalla Alfa Romeo su licenza. Le prove negative sulle caratteristiche di questo motore portarono la commessa, nel gennaio del 1938, a soli 16 esemplari. La necessit\u00e0 di armare il Reparto Autonomo Volo a Tuffo, costituito il 20 luglio 1938, spinse lo Stato Maggiore ad ordinare 32 S.85 equipaggiati con motori Piaggio P.VII C.35 e 12 S.85 da equipaggiare con i Sagitta originali, prodotti in Cecoslovacchia, nella previsione di sostituirli con gli Isotta Fraschini Gamma, ancora in via di sperimentazione.\nNel marzo del 1939 i primi 10 S.85 entrarono in linea e l'aereo si rivel\u00f2 un fallimento. Le gravi carenze riscontrate durante le esperienze del Reparto Sperimentale Volo a Tuffo riguardavano proprio il volo in picchiata, che risultava pericolosissimo per i frequenti avvitamenti incontrollabili e per i tempi lunghissimi di richiamata dell'apparecchio. Una commissione tecnica riunita per giudicare l'S.85 lo giudic\u00f2 inadatto al servizio.\nLa commessa iniziale di una sessantina di apparecchi venne dimezzata, e i 34 esemplari prodotti fino a quel momento vennero concentrati, nel maggio 1940, in un gruppo autonomo tuffatori, il 96\u00b0.\nImpiego operativo.\nNel giugno del 1940, il 96\u00ba Gruppo Tuffatori era stato dislocato a Pantelleria, in previsione di un suo impiego su Malta, o contro la flotta britannica. Il comandante del gruppo, maggiore Ercolano Ercolani, fece presente allo stato maggiore che un eventuale impiego in missione di guerra, visti i frequenti incidenti, avrebbe causato con sicurezza il 100% delle perdite. Per provare quanto asserito, il comandante si offriva altres\u00ec volontario. Questo bast\u00f2 a far radiare gli S.M.85 dai ruoli operativi. Le macchine superstiti vennero avviate alla demolizione.\nLa mancanza di un valido progetto nazionale, anche in prospettiva, e la necessit\u00e0 operativa di disporre di un velivolo adatto al bombardamento in picchiata condussero la Regia Aeronautica a commissionare un centinaio di sperimentati e temuti tuffatori Junkers Ju 87, gi\u00e0 ampiamente sperimentati dalla Luftwaffe.\nVarianti.\nS.M.86.\nDerivato del S.M.85, comp\u00ec il primo volo verso la met\u00e0 del 1940, equipaggiato con una coppia di Walter Sagitta, dei 12 cilindri a V rovesciata raffreddati ad aria da 450 CV ciascuno. Un secondo prototipo, con motori Isotta Fraschini Gamma da 540 CV vol\u00f2 nell'agosto 1941. Lo sviluppo di questo velivolo venne ben presto abbandonato."}
{"id": "322552", "revid": "136053", "url": "https://it.wikipedia.org/wiki?curid=322552", "title": "Ladislao d'Angi\u00f2", "text": ""}
{"id": "322553", "revid": "4506", "url": "https://it.wikipedia.org/wiki?curid=322553", "title": "Grammatica prescrittiva", "text": ""}
{"id": "322557", "revid": "78273", "url": "https://it.wikipedia.org/wiki?curid=322557", "title": "Ladislao di Durazzo", "text": ""}
{"id": "322559", "revid": "599013", "url": "https://it.wikipedia.org/wiki?curid=322559", "title": "Nemanja Vidi\u0107", "text": "Caratteristiche tecniche.\nHa giocato in prevalenza nel ruolo di difensore centrale, rendendo meglio in una difesa a 4 anzich\u00e9 a 5. Dotato di grande carisma, era fisicamente prestante e abile nel gioco aereo. Il suo temperamento lo ha spesso portato a commettere falli eccessivi, rimediando un notevole quantitativo di cartellini.\nCarriera.\nClub.\nInizi, Stella Rossa e Spartak Mosca.\nCresciuto nelle giovanili della Stella Rossa, esordisce tuttavia a livello professionistico con lo Spartak Subotica. Rientra quindi nella formazione della capitale serba, vincendo un campionato e due coppe nazionali: ha anche modo di debuttare nelle competizioni europee, collezionando oltre 10 partite tra Champions League e Coppa UEFA.\nNel 2004 si trasferisce allo Spartak Mosca, dove resta fino al 2006.\nManchester United.\nNel gennaio 2006, dopo essere stato vicino al passaggio alla Fiorentina, si trasferisce al Manchester United. A Manchester former\u00e0 con Rio Ferdinand una delle migliori coppie di difensori centrali del campionato inglese per gli anni a venire. Campione d'Inghilterra e d'Europa al termine della stagione 2007-08, vince anche il titolo mondiale: autore di un gol in semifinale contro il Gamba Osaka, viene espulso nella finale (con la Liga Quito) per aver colpito un avversario con una gomitata. A conclusione dell'annata 2008-09 sfiora il bis continentale: nell'ultima partita del torneo (in cui il difensore serbo ha realizzato un gol, contro l'Inter nel ritorno degli ottavi), la sua squadra viene battuta dal Barcellona. Nominato capitano dei mancuniani nella stagione 2009-10 (in seguito al ritiro di Gary Neville), disputa nel 2011 la terza finale di Champions in 4 anni: gli inglesi perdono ancora contro i \"blaugrana\".\nDurante i primi mesi del 2014, il giocatore annuncia il proprio addio a fine stagione; a marzo sigla infatti un accordo con l'Inter, valido dal luglio seguente. In otto stagioni con i \"Red Devils\", ha disputato esattamente 300 partite vincendo per cinque volte il campionato.\nInter.\nCon l'apertura del mercato estivo, diviene ufficialmente un giocatore della rosa nerazzurra. Il suo approccio alla Serie A \u00e8 difficoltoso, con il difensore che nelle prime due presenze ufficiali rimedia un'ammonizione (nei play-off di Europa League) e un'espulsione, questa al debutto in Serie A contro il Torino. Autore di un rendimento al di sotto delle aspettative, realizza un solo gol in campionato venendo invece ammonito per 6 volte.\nIl 5 agosto 2015 viene operato alla schiena per curare un'ernia, ma i lunghi tempi di recupero convincono la societ\u00e0 a non includerlo nella rosa per la stagione 2015-16. Nel gennaio 2016, ad otto mesi dall'ultima partita giocata, annuncia la rescissione del contratto con il club e il proprio ritiro dall'attivit\u00e0, a 34 anni.\nNazionale.\n\u00c8 stato nazionale serbo dal 2002 al 2011, partecipando ai Mondiali 2006 e 2010.\nDopo 56 presenze e 2 reti, nell'autunno 2011 - prossimo al compimento dei 30 anni - si \u00e8 ritirato dalla Nazionale.\nStatistiche.\nPresenze e reti nei club.\n\"Statistiche aggiornate al 29 gennaio 2016.\"\nCronologia presenze e reti in Nazionale.\n \n "}
{"id": "322567", "revid": "73843", "url": "https://it.wikipedia.org/wiki?curid=322567", "title": "Ipotesi documentale", "text": "L'ipotesi documentale o documentaria, detta anche teoria delle quattro fonti o teoria JEDP, \u00e8 una ipotesi formulata nell'Ottocento dallo studioso biblico e orientalista tedesco Julius Wellhausen per spiegare la formazione dei primi cinque libri della Bibbia, i quali prendono il nome di Pentateuco (\"Torah\" in ebraico). Wellhausen rielabor\u00f2 concetti proposti da diversi studiosi nei due secoli precedenti e li formul\u00f2 in modo particolarmente convincente con la pubblicazione del libro \"Prolegomena zur Geschichte Israels\" (1878). L'ipotesi documentale di Wellhausen ebbe grande successo nel Novecento e svolse un ruolo molto importante per la nascita della critica storica nella storia delle religioni e nell'esegesi biblica per esaminare e studiare la storicit\u00e0 della Bibbia.\nL'ipotesi documentale venne accettata dalla maggior parte degli esperti e storici come la teoria dominante sull'origine e formazione del Pentateuco e nel corso del secolo XX ne furono proposti dai biblisti importanti arricchimenti e modifiche. Fra questi, occorre segnalare soprattutto Hermann Gunkel, Martin Noth e Gerhard von Rad. Negli ultimi decenni del secolo, per\u00f2, un numero crescente di studiosi (oggi maggioritario) ha messo in dubbio i fondamenti della teoria e ha proposto spiegazioni alternative. Restano comunque, soprattutto in USA, numerosi sostenitori della teoria delle quattro fonti, fra cui Joel Baden.\nLa nascita dell'ipotesi delle quattro fonti.\nSecondo la tradizione ebraica (e molte confessioni religiose cristiane pi\u00f9 legate alla lettera del testo biblico), la Torah sarebbe stata scritta da Mos\u00e8 in persona. La presenza di alcune incoerenze gener\u00f2 dei sospetti e indusse a ritenere che la redazione del Pentateuco (tutta o almeno quella finale) fosse dovuta a Esdra, vissuto un millennio dopo Mos\u00e8. Il primo a formulare tale ipotesi fu Baruch Spinoza nel suo \"Tractatus theologico-politicus\", pubblicato anonimo nel 1670. La possibilit\u00e0 che la redazione finale del Pentateuco fosse di epoca persiana indusse altri studiosi ad esaminare criticamente il testo per trovarvi traccia di \"fonti\" antiche utilizzate dal redattore finale. Alcune caratteristiche, ad esempio, colpirono l'attenzione:\nMatur\u00f2 cos\u00ec l'idea che il Pentateuco fosse stato scritto nel corso del I millennio a.C. integrando fra loro vari scritti di epoche precedenti. Accanto alle fonti Elohista e Jahvista, gi\u00e0 suggerite da Henning B. Witter (1683-1715), Abraham Kuenen (1828-1891) identific\u00f2 una fonte Sacerdotale (il \"Priestercodex\") ed Eduard K.A. Riehm (1830-1888) una fonte indipendente per il Deuteronomio. Quindi, verso la fine del XIX secolo, lo studioso tedesco Julius Wellhausen, riordinando le varie ipotesi, postul\u00f2 la \"teoria delle quattro fonti\", secondo cui alla base del Pentateuco ci sono queste quattro diverse tradizioni. Le tradizioni sono racconti tramandati nel tempo in forma orale e poi messi per iscritto. Dalle iniziali del loro nome la teoria \u00e8 anche definita JEDP.\nLe fonti JEDP.\nLa fonte \"J\" (o \"Jahvista\") e quella \"E\" (o \"Elohista\") si chiamano cos\u00ec in accordo al diverso nome di Dio (Yahweh o Elohim) utilizzato nei primi tre libri del Pentateuco. \nLa tradizione \"Jahvista\" sarebbe originaria del X/IX secolo a.C. (il periodo monarchico). In essa, l'uomo e il suo mondo sono descritti con grande concretezza e con analisi dei conflitti interni del cuore umano. Dio \u00e8 visto molto vicino al suo popolo e in alcuni casi \u00e8 quasi antropomorfizzato (quando ad esempio passeggia nel giardino dell'Eden). \u00c8 poco interessata ai materiali storico/giuridici, chiama \"Sinai\" il monte e copre la storia fin dalle origini.\nIn particolare, l'opera dello \"jahvista\" \u00e8 riscontrabile nella parte narrativa pi\u00f9 antica del Pentateuco la quale deve la sua struttura all'antico credo d'Israele, con i suoi capitoli sui patriarchi, l'esodo, l'entrata degli Israeliti nella terra promessa. Lo jahvista, dunque, prende i ricordi della tradizione orale d'Israele e disegna un'ampia immagine di almeno due di quei temi. Esso \u00e8 il primo a mettere per iscritto le antiche tradizioni orali del suo popolo.\nLa fonte \"Elohista\" usa per la maggior parte dei casi \"Elohim\" come nome di Dio. Si sarebbe formata in epoca successiva (VIII secolo) nel Regno del Nord, dopo la divisione dello stato di Israele. Nella sua visione teologica, Dio \u00e8 visto in modo pi\u00f9 trascendente: parla dal cielo, appare nei sogni, parla per mezzo di mediatori: gli angeli.\nLa tradizione \"D\" (o \"Deuteronomista\") \u00e8 chiamata cos\u00ec in quanto dominante nel libro del Deuteronomio. \u00c8 fatta risalire al VII secolo nel Regno del Sud. Ha come fine principale intenti didattici riguardanti la Legge e corrisponderebbe al rotolo che venne ritrovato nel Tempio nel 621 avanti Cristo e diede il via alla riforma religiosa del regno di Giosia, re di Giuda.\nLa tradizione \"P\" (o \"Codice Sacerdotale\" - \"Priestercodex\") raccoglierebbe testi anche molto antichi, ma sviluppati in epoca post-esilica. Riguarda essenzialmente norme liturgiche e rituali. \u00c8 predominante nel Levitico.\nIl tramonto dell'ipotesi documentale.\nNel corso degli ultimi trent'anni del Novecento l'ipotesi delle quattro fonti \u00e8 stata abbandonata da gran parte degli studiosi. L'esistenza della fonte Elohista era sempre stata abbastanza incerta. Lo stesso Wellhausen preferiva parlare di una fonte Jehowista, quella cio\u00e8 nata dalla fusione delle due fonti Jahvista ed Elohista. La sua esistenza, poi, era stata negata da Paul Volz (1871-1941) e da Wilhelm Rudolph (1891-1987). Negli influenti studi di Gerhard von Rad la fonte principale era diventata la Jahvista, pensata come opera di un geniale scrittore vissuto alla corte salomonica.\nProprio il successore di von Rad all'universit\u00e0 di Heidelberg, Rolf Rendtorff, assest\u00f2 colpi decisivi anche alla fonte Jahvista e sin dal 1976 diede \"addio all'ipotesi documentaria\". Rendtorff fece rilevare l'assoluta incompatibilit\u00e0 fra le due principali metodologie utilizzate simultaneamente da molti esegeti: l'ipotesi documentaria e la \"storia delle forme\" di Hermann Gunkel. La prima, infatti, presuppone l'esistenza di fonti parallele, complete e conseguenti, mentre la seconda pone l'attenzione su piccole unit\u00e0 letterarie e postula cicli narrativi isolati.\nLa critica della fonte Jahwista.\nL'analisi del cosiddetto documento Jahwista port\u00f2 Rendtorff a ritenere che esso fosse una fonte molto frammentaria, una collezione di storie isolate (\"Einzelsagen\") o \"unit\u00e0 narrative maggiori\" scritte da altri. Lo Jahwista, quindi, non ha scritto, come si riteneva, un'unica storia della salvezza dalla creazione del mondo alla conquista della Terra Promessa e non pu\u00f2 essere quella fonte portante della Torah, che era ritenuta dalla critica letteraria precedente. Ancor meno credibile come documento unitario, ovviamente, \u00e8 lo Elohista, che era stato privato prima del materiale narrativo successivamente attribuito alla fonte sacerdotale e poi era entrato in conflitto anche con la storiografia deuteronomista come fonte della striatura profetica della Torah. La teoria documentale, secondo Rendtorff e molti biblisti successivi, si trovava priva proprio di quelle fonti che l'avevano caratterizzata sin dall'inizio.\nNei decenni successivi gli studiosi hanno avanzato teorie numerose e diversificate, senza che sia stato raggiunto un nuovo consenso. Alcuni non ritengono plausibile considerare lo Jahwista una fonte letteraria nel senso inteso dall'ipotesi documentaria (cfr. la \"scuola di Heidelberg\": R. Rendtorff, Erhard Blum, F. Cr\u00fcsemann e R. Albertz). Altri si limitano a ridimensionare enormemente lo Jahwista (cfr. Jacques Vermeylen, Peter Weimar, Erich Zenger). Altri ancora lo ritengono un autore posteriore al Deuteronomio e alla storia deuteronomistica (cfr. Hans Heinrich Schmid, Martin Rose, John Van Seters, Frederick V. Winnett, Hans-Christoph Schmitt; Hermann Vorl\u00e4nder, Christoph Levin).\nLe diverse proposte sono collegate dall'idea che non solo l'assetto finale del Pentateuco, ma molte delle sue sezioni pi\u00f9 importanti risalgano ad epoche recenti della Storia di Israele, esiliche o post-esiliche.\nUn nuovo schema di formazione.\nCome schema di formazione del Pentateuco Rentdorff propose un ritorno all'antica ipotesi dei \"frammenti\" di Wilhelm M.L. de Wette e in parte a quella dei \"complementi\" di Heinrich G.A. Ewald. Secondo Rendtorff, quindi, i frammenti originari sarebbero stati collegati grazie all'opera di \"due diversi tipi di redazioni, una di carattere deuteronomistico e una di natura sacerdotale\".\nI rapporti fra queste due redazioni e il contesto in cui esse hanno operato sono stati variamente interpretati dagli studiosi. Secondo Erhard Blum, un discepolo di Rendtorff, l'attuale Pentateuco sarebbe stato prodotto in epoca persiana dalla fusione di due tradizioni culturali e documentarie indipendenti e antagoniste. La prima, di natura laica e aristocratica, sarebbe all'origine di una \"composizione deuteronomistica\". La seconda sarebbe di stirpe sacerdotale e avrebbe portato poco dopo ad una \"composizione sacerdotale\". Il Pentateuco, comunque, conterrebbe anche aggiunte e ritocchi post-sacerdotali nello spirito della \"ipotesi dei complementi\".\nSecondo diversi studiosi il Deuteronomio sarebbe stato composto circa all'epoca di Giosia e avrebbe poi dato origine alla storiografia deuteronomistica del libro di Giosu\u00e8 e dei libri dei Re. Solo a questo punto le tradizioni pi\u00f9 antiche sarebbero state raccolte e armonizzate all'interno di una prima bozza del Tetrateuco, pensata come un prologo alla storia deuteronomista.\nUna migliore messa a fuoco della tradizione sacerdotale \u00e8 merito di Joel P. Weinberg, che ha messo in evidenza il possibile ruolo della \"B\u00fcrger-Tempel-Gemeinde\", cio\u00e8 la comunit\u00e0 post-esilica dei cittadini gravitanti attorno al Tempio. Nell'impero di Persia il Tempio di Gerusalemme, al pari dei centri religiosi di altri popoli, avrebbe goduto di una forte autonomia economica e cos\u00ec sarebbe diventato il centro dell'economia e del potere finanziario, creando una nuova classe dirigente, non sovrapponibile con quella laica (notabili, possidenti, grandi artigiani), che era stata deportata a Babilonia e successivamente e solo parzialmente era rientrata in Israele."}
{"id": "322569", "revid": "254059", "url": "https://it.wikipedia.org/wiki?curid=322569", "title": "Parco del Serio", "text": "Il parco del Serio \u00e8 un'area naturale protetta della Lombardia che si sviluppa lungo il fiume Serio fino alla sua foce nell'Adda dal comune di Seriate al comune di Montodine, per una lunghezza di circa 45 km. Il territorio del parco attraversa 26 comuni tra la provincia di Bergamo e Cremona. La superficie complessiva \u00e8 di 7750ha ed \u00e8 compreso tra una quota minima di 48 m s.l.m. e 250 m s.l.m..\nLe prime volont\u00e0 di istituire un'area protetta risalgono all'anno 1973 a cura delle province di Cremona e Bergamo. Questa proposta si concretizz\u00f2 nel 1985 con l'istituzione del parco regionale dopo la promulgazione della Legge regionale n. 70 del 1\u00ba giugno. \nI motivi che spinsero alla costituzione del parco furono la salvaguardia del tipico ambiente perifluviale, favorendone il recupero ed evitandone il degradamento. \nLa gestione del parco \u00e8 affidata a un consorzio tra ventisei comuni e le province di Bergamo e Cremona.\nTerritorio.\nLa zona del territorio bergamasco attraversata dal parco si caratterizza per la presenza di un greto fluviale, dovuto all'inabissamento delle acque. Da Mozzanica verso Cremona il fiume riemerge in superficie, costituendo langhe e mortizze. \nIl corso del fiume, che rappresenta l'asse del parco, segue un andamento nord-sud e presenta caratteristiche diverse a seconda dei tratti.\nNella zona pi\u00f9 a nord, il fiume \u00e8 suddiviso in vari rami che si configurano in una forma allungata nel senso della corrente e vengono continuamente modificati a causa delle piene; questa zona \u00e8 caratterizzata da una notevole permeabilit\u00e0 che spesso provoca l'infiltrazione delle acque nel sottosuolo, grazie alle quali si alimenta una profonda falda freatica.\nTra Cologno al Serio e Martinengo, il fiume riaffiora. Nella parte pi\u00f9 a sud si pu\u00f2 notare la presenza di ambienti umidi, detti lanche, che presentano spesso caratteristiche di grande interesse naturalistico. In questo tratto, inoltre, i depositi alluvionali si riducono e, diventando sempre meno permeabili, il fiume si ricompone in un unico alveo con un solco stretto e inciso.\nIl territorio attraversato dal parco \u00e8 prettamente rurale e la presenza del Serio \u00e8 stata fondamentale nello sviluppo dell'attivit\u00e0 agricola dei vari comuni bagnati dal fiume. Grazie a meccanismi di canalizzazione delle acque, alcuni territori pi\u00f9 ghiaiosi sono stati resi coltivabili. \nLa presenza del fiume ha impattato anche sull'architettura dei borghi: infatti, si sono costruite cascine con i ciottoli del fiume. Nel parco, inoltre, sono presenti bastioni, fossati, torri e altre architetture militari, poi convertite in strutture agricole. Alle fortezze presenti in molti comuni, tra cui Urgnano, Romano di Lombardia, Morengo, Bariano, si aggiungono le ville signorili disseminate in tutto il territorio. \nRiserve naturali.\nAll'interno del parco sono state individuate due aree a riserva naturale: quella della Palata Menasciutto, in territorio cremasco e quella di Malpaga-Basella, in territorio bergamasco.\nPalata Menasciutto\nCollocata tra i comuni di Pianengo e Ricengo, si considera una tra le zone naturalistiche pi\u00f9 importanti del parco. Per tale motivo, \u00e8 inclusa in una zona speciale di conservazione (ZSC) della Rete Europea Natura 2000. \nL'ambiente \u00e8 ripariale e caratterizzato da una folta vegetazione cresciuta spontaneamente. Alle sponde del fiume si possono trovare il salice eleagno e l'ontano bianco, tipici di ambienti collinari e trasportati dal fiume in questo territorio. Attorno alle lanche, nelle zone pi\u00f9 paludose, si annoverano boschi di salici bianchi, oltre al canneto e al tifeto. Tra le specie rare si contano la madreselva pelosa, la ginestrella e l'orchide militare. \nIn quanto alla fauna, si riscontra la presenza della gambusia e di molti uccelli acquatici, come la gallinella d'acqua o la folaga, data la forte paludosit\u00e0 della zona. \nMalpaga - Basella \nSi definisce come una zona steppica e arida compresa tra la Basella e il castello di Malpaga. L'aridit\u00e0 del territorio \u00e8 dovuta al substrato ghiaioso e drenante. Le specie vegetali si sono, di conseguenza, adattate all'ambiente in modi diversi e nella riserva si possono osservare specie steppiche, mediterranee e orofile. Esistono specie che tendono a ridurre la perdita d'acqua attraverso la traspirazione: l'aglio delle bisce e il millefoglio giallo ne sono un esempio. D'altro canto, la borracina insipida o la borracina acre, sopravvivono grazie alle riserve di acqua accumulate durante i periodi di pioggia. Nei prati della riserva si notano soprattutto orchidee e il forasacco eretto.\nFlora.\nLa vegetazione ripariale \u00e8 prevalentemente spontanea. La ricchezza della vegetazione \u00e8 gradualmente diminuita. Il parco si caratterizza per la presenza della robinia e di altre specie esotiche, come l'ailanto, il gelso da carta o il platano. \nIl parco conta circa cento specie tra alberi, arbusti e lianose; di cui una trentina sono autoctone. Tra gli alberi troviamo soprattutto salici bianchi, ontani neri, pioppi, aceri e querce. Tra gli arbusti spiccano il sambuco, il biancospino, il sanguinello e la rosa selvatica. \nFauna.\nLa fauna del parco presenta ancora significative presenze, nonostante si possa notare un notevole deterioramento dell'ambiente naturale. A tal proposito, esistono progetti, finanziati dal Ministero dell'Ambiente e dall'Unione Europea, a tutela dell'habitat di alcuni anfibi a forte rischio di scomparsa.\nCon riferimento all'ittiofauna, essa varia con il variare del regime idrogeologico del corso d'acqua, che a nord presenta acque poco profonde e ciottolose, mentre nella zona centrale e meridionale acque pi\u00f9 profonde e a corrente pi\u00f9 lenta. \u00c8 da annoverare la presenza di una trentina di specie acquatiche che vanno dai temoli alle trote marmorate, tipici delle acque poco profonde a nord, dai cavedano alla savetta, dalla carpa all'anguilla, pi\u00f9 diffusi a sud. \nTra gli anfibi si contano tritoni, rospi, salamandre e raganelle.\nTra i mammiferi sono presenti ricci, talpe, lepri, conigli selvatici, donnole, tassi, puzzole, faine, ghiri e volpi.\nTra i rettili sono molto diffusi il ramarro, le lucertole dei muri, il biacco, l'orbettino, le bisce dal collare e le vipere comuni.\nNonostante il rilevante intervento umano, l'avifauna conta circa 140 specie, di cui 40 nidificanti. Significativa la presenza della pavoncella, simbolo del Parco del Serio. I luoghi che hanno maggiormente conservato il loro stato di naturalit\u00e0 sono quelli pi\u00f9 favorevoli all'avvistamento degli uccelli. Nelle zone pi\u00f9 paludose, si possono avvistare il germano reale, la nitticora, l'airone cinerino. Gli spazi incolti, invece, sono l'habitat ideale per l'allodola e la cappellaccia.\nItinerari.\nA seconda degli interessi e delle preferenze di ciascuno, sono diversi gli itinerari proposti. Innanzitutto, vi \u00e8 una divisione tra itinerari storico - artistici e percorsi consigliati a chi vuole combinare la passione per la bici con la scoperta del territorio del Parco.\nItinerari storico - artistici.\nI paesi inclusi nel territorio del Parco offrono un ampio panorama di beni culturali, artistici ed architettonici. Gli itinerari proposti sono stati suddivisi in tre macro categorie: residenze e edifici di difesa, luoghi di culto e luoghi della produzione.\nLe residenze e gli edifici di difesa.\nLe ville e i palazzi pullulano nell'area del Parco. Villa e Giardino Griffoni a Castel Gabbiano, risalenti alla fine del XVII secolo, sono uno dei primi esempi. Castel Gabbiano era la residenza estiva dei Conti Griffoni che decisero di costruire l\u00ec un'immensa villa, circondata da un giardino adornato con statue. Villa Martini San Bernardino a Crema, datata XVI secolo, presenta una facciata molto semplice e fa oggi parte dell'Oratorio. Palazzo Rubini a Romano di Lombardia fu fatto edificare nel 1845 su volont\u00e0 del tenore Giovan Battista Rubini. La facciata \u00e8 elegante e raffinata, in tardo stile neoclassico. Oggi nel palazzo trovano sede il museo e una scuola di musica. All'interno del Palazzo Benvenuti a Montodine \u00e8 conservato il cippo di confine tra lo Stato di Milano e lo Stato di Venezia.\nIn quanto agli edifici di difesa, Bartolomeo Colleoni possedeva numerosi castelli posti all'interno dei confini del parco del Serio. Nella lista si annoverano: il castello di Malpaga, residenza ufficiale della famiglia Colleoni; il castello di Cavernago, all'esterno austero, ma con sale riccamente affrescate; il castello di Cologno al Serio e quello di Martinengo, di cui oggi rimane solo la torre con tessitura muraria in ciottoli di fiume e mattoni pieni. All'interno dell'itinerario sono incluse anche la rocca di Romano di Lombardia, costruita come sede dell'esercito, oggi \u00e8 sede del parco del Serio; e la rocca di Urgnano, edificata nel XIV secolo e circondata da un fossato. \nI luoghi di culto.\nIn questo itinerario sono inclusi santuari, chiese, oratori, monasteri e conventi. Serve menzionare il Santuario dell'Incoronata alla Basella, costruito dopo l'apparizione della Vergine ad una ragazza di Urgnano. Dal punto di vista architettonico, la facciata \u00e8 tipicamente trecentesca, con tre ingressi e tre rosoni. Fino a qualche decennio fa, era abitudine far suonare la campana del Santuario della Madonna Fontana a Romano di Lombardia durante i temporali per richiamare coloro che lavoravano lungo il fiume Serio. In quanto ai materiali di costruzione, bisogna annoverare la chiesetta campestre di San Giuseppe a Romano di Lombardia, la cui muratura vede l'uso di ciottoli e mattoni, tipici della zona. In merito agli oratori, nell'area interessata dal Parco rientrano l'Oratorio di San Carlo Borromeo a Ricengo, l'Oratorio di San Giuseppe alle Capannelle di Zanica e l'Oratorio di San Rocco Confessore a Crema. Il Serio e il suo parco includono anche monasteri e conventi, come il Monastero di Santa Chiara a Martinengo, costruito su volont\u00e0 della moglie di Bartolomeo Colleoni; e il Convento dei Frati Minori Osservanti a Pianengo, edificato nel XV secolo e del cui edificio originale sono rimasti solo due chioschi.\nI luoghi della produzione.\nLa presenza del fiume ha significativamente impattato sullo sviluppo rurale dei paesi coinvolti. In quanto ai luoghi di produzione, in primis vengono menzionate le cascine. Esistono delle differenze strutturali tra la cascina bergamasca e quella cremasca; per\u00f2 l'uso che se ne fa \u00e8 molto simile: il portico presenta una stanza per gli attrezzi ed \u00e8 anche il luogo di ritrovo degli abitanti della cascina. I materiali di costruzione sono ciottoli di fiume, mattoni, pietre e legno; ovvero tutti quei materiali tipici del territorio del Parco. Alcuni esempi di cascinale sono la cascina Corsa a Bariano, la cascina Seriana a Morengo e la cascina Casino a Zanica. Di mulini ne sono rimasti pochi, tra cui il Molino Campagna a Cologno al Serio e e il Molino da grano a Montodine. Le fornaci sono stati altri importanti elementi per lo sviluppo agricolo del territorio. Esse, infatti, permettevano di cuocere il materiale prelevato dal fiume per produrre mattoni, calce o vetro. Oggi a Cavernago, Cologno al Serio e nei pressi di Crema ne sono rimaste alcune testimonianze.\nItinerari ciclabili.\nNella specifica sezione del sito web del parco del Serio \u00e8 presente una cartina geografica per ogni itinerario.\nSeriate - Ghisalba.\nSi parte dall'Oasi Verde di Seriate e si arriva fino alla riserva Malpaga - Basella. Si pu\u00f2 poi proseguire fino al Castello di Malpaga e a Ghisalba.\nGhisalba - Romano di Lombardia.\nIn questo itinerario si attraversano Martinengo, Romano di Lombardia e Cologno al Serio e i relativi centri storici di origine medievale. Inoltre, in questi territori si possono ammirare i tipici fontanili, come quelli nei pressi della chiesetta del Campino a Cologno, e le aree boschive nella zona di Morengo.\nRomano di Lombardia - Sergnano.\nNel paese di Romano di Lombardia si pu\u00f2 visitare l'Orto Botanico del parco del Serio e il Centro cicogne. Il percorso prevede il passaggio a Bariano e a Fara Olivana con Sola, dove si trovano diverse rogge alimentate dal Serio o da alcuni fontanili. Consigliata anche la visita al centro storico di Mozzanica. \nSergnano - Crema.\nQuesto itinerario \u00e8 incentrato sulla riserva naturale Palata Menasciutto, tra i comuni di Ricengo e Pianengo. \u00c8 cos\u00ec possibile osservare due lanche fluviali, alcune zone umide utili alla riproduzione degli anfibi e una garzaia.\nCrema - Montodine.\nIn questo percorso si raggiunge la parte pi\u00f9 a sud del parco. Le visite consigliate sono Crema, Madignano e Palazzo Benvenuti a Montodine. "}
{"id": "322570", "revid": "6923", "url": "https://it.wikipedia.org/wiki?curid=322570", "title": "Riserva naturale Valle del Freddo", "text": "La riserva naturale Valle del Freddo (in bergamasco \"Al del Frecc\") \u00e8 un'area naturale protetta che si trova nel territorio dell'Alto Sebino in provincia di Bergamo, nella fascia esterna delle Alpi Orobie .\nL'area deve la sua peculiarit\u00e0 (e il nome) a un fenomeno geomorfologico di emissione di aria fredda dal sottosuolo che ha una forte ripercussione sul microclima e sulle sviluppo delle biocenosi botaniche.\nStoria.\nLa scoperta del pregio scientifico di quest'area risale al 1939 e fu dovuta a un caso fortuito. Fu infatti quando Guido Isnenghi, il primo botanico a esplorare la valle, trovandosi a passare per Piangaiano, not\u00f2 casualmente una stella alpina sul cappello di un cacciatore. Questi spieg\u00f2 di averla raccolta in una zona poco distante, nel luogo in cui attualmente si trova la riserva. Convinto che non potessero esservi stelle alpine a 350 m di altitudine, Isnenghi si rec\u00f2 nell'area indicata per verificare personalmente e pot\u00e9 cos\u00ec constatare l'insolita presenza non solo della \"stella alpina\" ma anche di specie botaniche tipiche di ambienti di alta quota. \nDa quel momento la valletta \u00e8 stata oggetto di studio da parte di numerosi ricercatori ed esperti.\nNel '53 e nel '73 l'apertura di due cave minacci\u00f2 di distruggere l'oasi vegetale e per questo motivo nacque il N.E.A.V.C. (Nucleo Ecologico Alta Val Cavallina), un'associazione locale impegnata nella salvaguardia della valle. Grazie alla determinazione di questa associazione e all'appoggio degli enti locali, la Giunta Regionale della Lombardia chiuse definitivamente le due cave nel 1976. L'emanazione della legge regionale n. 86/1983, ha riconosciuto ufficialmente il valore naturalistico dell'area, istituendo il biotopo 'Valle del Freddo' come \"Riserva naturale regionale\". Dal 2004 l'area fa anche parte della rete ecologica di zone protette denominata Natura 2000, istituita dall'Unione europea a difesa della biodiversit\u00e0. Ha quindi ottenuto la denominazione di \"Sito di importanza comunitaria\" (\"SIC\"). Dal 2006 la gestione dell'area protetta \u00e8 passata dall'ERSAF, Ente Regionale per i Servizi all'Agricoltura e alle Foreste alla Comunit\u00e0 Montana Alto Sebino.\nTerritorio.\nLa riserva naturale \u00e8 collocata all'interno del territorio comunale di Solto Collina e si estende su una superficie di circa 70 ettari, compresa tra il versante occidentale del Monte N\u00e0, il corso del torrente Oneto e il lago di Gaiano. L'altitudine dell'area varia dai 340 m del torrente Oneto ai 707 metri della cima del monte. La caratteristica principale di questa zona \u00e8 la presenza di un particolare fenomeno geomorfologico, dovuto all'erosione glaciale, che d\u00e0 luogo a due importanti manifestazioni: l'alitazione di aria fredda da alcune aperture presenti nel terreno (le cosiddette \"bocche di aria fredda\") e lo sviluppo di specie vegetali normalmente presenti a livelli altitudinali molto superiori a quello della riserva.\nGeologia.\nL'origine di questa valle risale a 15-20.000 anni fa, all'epoca dell'ultima glaciazione, detta \"w\u00fcrmiana\". Il ritiro del ghiacciaio ha lasciato segni evidenti sul territorio: la caratteristica forma a U, tipica delle vallate alpine, e la presenza di materiale roccioso che si \u00e8 accumulato nella riserva. Si tratta di macigni molto grandi, i cosiddetti \"massi erratici\", e di ciottoli di piccole dimensioni, che formano uno strato detritico di origine morenica, il \"macereto\", che ricopre la dorsale del Monte N\u00e0.\nIl \"macereto\", nella \"valle del Freddo\", \u00e8 un ambiente molto cruciale perch\u00e9 permette il fenomeno delle alitazioni di aria fredda: \u00e8 infatti la stratificazione della ghiaia a permettere la formazione delle bocche alitanti e il conseguente fenomeno effusivo.\nNel periodo invernale, le correnti fredde che percorrono la valle entrano nelle buche per poi riaffiorare in superficie, raffreddando le rocce sottostanti. Persino in estate le temperature arrivano ad essere di poco superiori a 0\u00a0\u00b0C. Le ricerche del Fenaroli, pubblicate nel 1962, e confermate da studi recenti, rilevarono escursioni termiche di circa 27\u00a0\u00b0C fra le bocche di effusione dell'aria fredda e altri ambienti della vallecola.\nSe altrove il regresso del ghiacciaio ha lasciato campo libero a specie appartenenti al clima temperato, nel fondo della piccola valle il fenomeno delle correnti fredde ha creato invece un fragile microclima che ha permesso la sopravvivenza, fino ai giorni d'oggi, di questo interessante relitto di flora di ambiente subnivale.\nLa zona \u00e8 quindi un grande polmone verde, in cui un delicato equilibrio si regge proprio sulla circolazione dell'aria nel sottosuolo.\nFlora.\nLa pubblicazione della prima raccolta di studi floristici risale al 1962 e fu opera di Luigi Fenaroli che vi individu\u00f2 la presenza di 160 diverse specie botaniche, di cui 24 sicuramente di ambiente alpino. Attualmente il numero di specie di alta quota \u00e8 stimato in circa trenta :\nNella valle sono presenti boschi ricchi di noccioli e pinete.\nFauna.\nLa fauna presente nella riserva non presenta specificit\u00e0 rispetto a quella caratterizzante le aree limitrofe, appartenenti alla medesima fascia altitudinale media delle Alpi Orobiche: gli ambienti tipici - boschi e praterie - ospitano una tipica fauna ornitica composta dal merlo, dal verdone, dal fringuello, dal pettirosso, dalla cinciallegra, dall'averla, dalla ghiandaia e dall'upupa.\nI boschi della valle, a nocciolo e pino presenti, favoriscono la presenza di specie di piccoli mammiferi roditori, offrendo ospitalit\u00e0 a ghiri, moscardini e raramente scoiattoli; a questa fauna si collega la presenza di mammiferi di taglia maggiore come la lepre e la donnola.\nTra i rettili si trovano la vipera e il biacco, oltre al ramarro e alla lucertola comune."}
{"id": "322572", "revid": "43495256", "url": "https://it.wikipedia.org/wiki?curid=322572", "title": "Circoscrizione comunale", "text": ""}
{"id": "322573", "revid": "767487", "url": "https://it.wikipedia.org/wiki?curid=322573", "title": "Luca Dirisio", "text": "Ha ottenuto notoriet\u00e0 grazie al suo primo singolo di successo, \"Calma e sangue freddo\", brano tormentone dell'estate 2004 che lo ha portato a vincere il premio \"Artista rivelazione dell'anno\" alla quarantunesima edizione del \"Festivalbar\".\nBiografia.\nNato a Vasto, si avvicina per la prima volta al mondo della musica a 14 anni quando inizia a suonare la chitarra. Successivamente inizia a scrivere ed incidere pezzi propri e a prendere lezioni di canto. Dopo anni di gavetta live arriva a vincere il \"Summer Live Festival\" nel 2003.\nConosciuto il produttore discografico Giuliano Boursier, Dirisio pubblica il singolo \"Calma e sangue freddo\", brano vincitore del premio \"Artista rivelazione dell'anno\" al Festivalbar 2004. Segue, in autunno dello stesso anno, l'album di debutto \"Luca Dirisio\", dal quale vengono estratti, oltre a \"Calma e sangue freddo\", i singoli \"Il mio amico vende il t\u00e8\", \"Usami\" e \"Per sempre\". L'album viene pubblicato anche in Spagna.\nNel 2005 prende parte al Festival di Sanremo in qualit\u00e0 di ospite durante la serata dei duetti con Paolo Meneguzzi nel brano \"Non capiva che l'amavo\". Nel 2006 partecipa al Festival di Sanremo nella categoria \"Uomini\" con il brano \"Sparir\u00f2\", di cui \u00e8 anche autore, venendo eliminato al termine della terza serata.\nEsce il suo secondo album \"La vita \u00e8 strana\", pubblicato anche in edizione DualDisc. Dall'album in seguito vengono estratti come singoli i brani \"La ricetta del campione\", \"Se provi a volare\" (versione italiana della canzone \"Breaking Free\", colonna sonora di High School Musical) e \"L'isola degli sfigati\", nel cui video Dirisio prende in giro il reality show \"L'isola dei famosi\", mettendo in evidenza che nella vita reale come nel programma televisivo tutti sono uguali.\nIl 9 maggio 2008 viene pubblicato il singolo \"Magica\", singolo apripista del suo terzo album \"300 all'ora\", pubblicato il 30 maggio dello stesso anno. \"Fragole, ciliegie e miele\" era il secondo ed ultimo singolo ad essere estratto dall'album. Con \"300 all'ora\" termina il contratto fra l'artista e la Sony BMG.\nNel 2009 Dirisio cambia management e si affida agli avvocati esperti in materia artistica Nico Regina e Milena Panaro, scegliendo con loro il sound brit a tornare sulla scena musicale italiana. Come primo singolo \u00e8 stato lanciato a fine luglio 2010 il brano \"Nell'assenzio\", mentre a dicembre dello stesso anno \u00e8 uscito il secondo singolo \"La pazienza\". Entrambi i singoli, pubblicati sotto l'etichetta Ultrasuoni, sono stati scritti dallo stesso Dirisio ed arrangiati dal noto produttore svedese Martin Terefe.\nNel febbraio 2011 il cantautore abruzzese prende parte, in veste di naufrago, all'ottava edizione de \"L'isola dei famosi\", reality show condotto da Simona Ventura su Rai 2, venendo eliminato nel corso della terza puntata con il 68% dei voti.\nIl quarto album in studio del cantante \"Compis\" viene pubblicato il 27 giugno 2011 su etichetta Compis Factory e prodotto da Martin Terefe. Come terzo singolo dall'album viene estratto il pezzo \"La musica \u00e8 in coma\".\nNel luglio 2012 pubblica il singolo \"Dentro un'altra estate\" con Universal, mentre nel novembre dello stesso anno la boy band italiana Fourone incide come singolo di debutto una canzone scritta da Dirisio dal titolo \"Oggi ho conosciuto te\". Il 21 dicembre 2012 segue la pubblicazione in free download del singolo \"Non esistono\", un pezzo contenente tematiche di denuncia verso chi basa i valori della propria vita soltanto sui soldi ed il potere.\nNel febbraio 2016 Dirisio annuncia di aver firmato un contratto con l'agenzia Rock Concerti con la quale \u00e8 stato organizzato un tour europeo iniziato il 14 maggio con la prima tappa a Cagliari. Il 17 giugno \u00e8 uscito il singolo \"Come neve\", dopo quattro anni di pausa.\nUn anno dopo, il 21 aprile 2017 \u00e8 uscito il nuovo singolo \"Mentre te ne vai\", brano che tratta la tematica del femminicidio.\nIl 29 marzo 2019, in tutte le radio e su tutte le piattaforme digitali, viene pubblicato il suo nuovo singolo \"La mia gente\", dedicato ai suoi conterranei d'Abruzzo, a distanza di due anni esatti dalla pubblicazione dell'ultimo brano. \"La mia gente\" anticipa il quinto album in studio del cantautore vastese in uscita il 25 ottobre 2019, ma, soprattutto, sancisce il ritorno del suo sodalizio artistico con l'arrangiatore dei suoi primi successi, Giuliano Boursier.\nIl 30 agosto 2019 viene rilasciato il secondo singolo del quinto progetto intitolato \"Come il mare a settembre\".\nIl 25 ottobre 2019 viene pubblicato \"Bouganville\", il quinto album in studio dopo otto anni, contenente dieci brani inediti tra cui i singoli \"La mia gente\" e \"Come il mare a settembre\"."}
{"id": "322576", "revid": "111741221", "url": "https://it.wikipedia.org/wiki?curid=322576", "title": "Prodotto interno", "text": "In matematica, il prodotto interno o derivata interna \u00e8 una derivazione di grado \u22121 sull'algebra esterna delle forme differenziali su variet\u00e0 lisce.\nDefinizione.\nDato uno spazio vettoriale formula_1, detto formula_2 l'insieme delle formula_3-forme su formula_1, per ogni vettore formula_5 si definisce formula_6 l'applicazione\nper cui\nPertanto, il prodotto interno agisce su una formula_3-forma restituendo una formula_11-forma data dalla contrazione della forma differenziale con il vettore associato al prodotto.\nA partire dalla definizione \u00e8 facile dimostrare alcune propriet\u00e0 del prodotto interno:\nDall'anticommutativit\u00e0 discende immediatamente la nilpotenza, ovvero formula_16. Tale propriet\u00e0, unit\u00e0 alla validit\u00e0 della regola di Leibniz graduata, rende il prodotto interno un'operazione di derivazione, in questo caso di grado formula_17 perch\u00e9 la forma di arrivo \u00e8 di un ordine inferiore rispetto a quella di partenza."}
{"id": "322579", "revid": "768068", "url": "https://it.wikipedia.org/wiki?curid=322579", "title": "KV6", "text": "KV6 (Kings' Valley 6) \u00e8 la sigla che identifica una delle tombe della Valle dei Re in Egitto; era la tomba di Ramses IX, faraone della XX dinastia.\nStoria.\nAccessibile e conosciuta fin dall'antichit\u00e0, come denotano anche quarantasei graffiti lasciati da visitatori in et\u00e0 classica, fu mappata e rilevata da Richard Pococke nel 1737-1738, scavata nel 1817 da Henry Salt, quindi nuovamente mappata da James Burton nel 1825. La spedizione franco-toscana di Ippolito Rosellini effettu\u00f2 rilievi epigrafici nel 1828-1829 e, nel 1888, fu scavata da Georges Daressy per conto del Servizio delle Antichit\u00e0.\nMolti dei reperti rinvenuti da Henry Salt fanno parte della \"Collezione Salt\" al British Museum tra cui una statua a grandezza naturale del Kha di Ramses IX, molto simile ad analoghe statue rinvenute nella tomba KV62 di Tutankhamon, ed una statua di divinit\u00e0 ctonia con un comparto atto al contenimento di un papiro.\nLo scavo di Daressy del 1888 port\u00f2 alla luce un centinaio di ostraka, nonch\u00e9 un pattino in legno identificato come facente parte della slitta utilizzata per introdurre nella tomba il sarcofago del re; quest\u2019ultimo, tuttavia, non fu rinvenuto.\nArchitettura.\nScavata sul versante sinistro, a pochi metri dalla KV5 e dalla KV55, \u00e8 la tomba pi\u00f9 prossima all\u2019ingresso della Valle dei Re e presenta l\u2019entrata pi\u00f9 larga di tutte le tombe reali.\nSi sviluppa su unico asse, come tipico delle tombe della XX dinastia con tre corridoi che si susseguono che immettono in un vestibolo e poi in una camera colonnata, non ultimata; da questa un breve corridoio in pendenza d\u00e0 accesso alla camera funeraria ricavata, verosimilmente, allargando quello che doveva essere un altro corridoio. Uno scavo rettangolare nel pavimento, simile a quello riscontrabile nella KV1 di Ramses VII, doveva accogliere il corpo del re, ma non esiste traccia del pesante coperchio che doveva di certo esistere per richiuderlo.\nDecorazioni.\nSolo il primo corridoio era ultimato al momento della morte del re ed \u00e8 decorato con scene del \"Libro delle Porte\", delle \"Litanie di Ra\" e del \"Libro delle Caverne\"; quattro camere laterali, di cui una non ultimata, sono prive di decorazione parietale.\nNel corridoio successivo al primo, proseguono alcuni capitoli delle Litanie di Ra e del Libro delle Caverne, nonch\u00e9 capitoli del \"Libro della Terra\" e dell\u2019Amduat cos\u00ec come nel terzo corridoio e nella camera funeraria. A riprova della incompletezza alla morte del re, si fa notare che i rilievi parietali di questi corridoi sono ben rifiniti fino ad un certo punto e quindi ultimati abbastanza frettolosamente. Il vestibolo e la camera funeraria, con soffitto a volta, presentano soffitti astronomici con costellazioni e decani e, nella camera funeraria, la rappresentazione doppia della dea Nut, con piena similitudine di quanto possibile rilevare nella tomba KV9 di Ramses VI, e capitoli dei Libri dei Cieli.\nLa presenza di graffiti nella parte alta delle pareti indica che, in antico, la tomba doveva essere piena, fino ad una certa altezza, di detriti.\nDopo vari saccheggi cui la tomba fu soggetta, la mummia del re Ramses IX fu traslata nel nascondiglio DB320 di Deir el-Bahari durante la XXI dinastia. Era ornata con ghirlande di fiori, ma era contenuta in un sarcofago predisposto, originariamente, per la regina Neskhons, moglie di Pinedjem II, segno evidente che era stato necessario riadattare la sepoltura dopo il furto del sarcofago originale e i danni causati allo stesso corpo. Alcune etichette riportate sulle bende indicavano, infatti, che la risistemazione del corpo, per il resto completamente disarticolato, era avvenuta a Medinet Habu nell\u2019\"anno settimo di Siamon\""}
{"id": "322581", "revid": "92723", "url": "https://it.wikipedia.org/wiki?curid=322581", "title": "KV7", "text": "KV7 (Kings' Valley 7) \u00e8 la sigla che identifica una delle tombe della Valle dei Re in Egitto; era la sepoltura del faraone Ramses II (XIX dinastia).\nStoria.\nLa tomba era nota fin dall\u2019antichit\u00e0, ma doveva essere alquanto piena di detriti derivanti da almeno dieci alluvioni, come risulta dai rilievi stratigrafici. Queste causarono, inoltre, il rigonfiamento delle pareti scistose che caus\u00f2 il distacco di gran parte delle decorazioni parietali. Tali dovevano essere le precarie condizioni del sito che la spedizione franco-toscana di Ippolito Rosellini, nel 1828-1829, la consider\u00f2 non finita. \u00c8 noto, dal cosiddetto \"Papiro dello sciopero\", redatto nell'anno ventinovesimo di regno di Ramses III, almeno un tentativo di intrusione da parte dei ladri.\nDurante la dinastia successiva, la XXI, il corpo di Ramses II venne dapprima traslato nella KV17 e, successivamente, trasferito nella DB320 di Deir el-Bahari ove venne rinvenuto nel 1881 .\nLa tomba venne rilevata e mappata da Richard Pococke nel 1737-1738, ugualmente mappata e rilevata dalla spedizione napoleonica del 1799, venne scavata nel 1844 da Karl Richard Lepsius e, successivamente, da Harry Burton nel 1913-1914 per conto di Theodore Davis. Sottoposta a rilievi epigrafici nel 1938 a cura di Charles Maystre, venne nuovamente scavata dal Brooklyn Museum nel 1978 e mappata e rilevata nel 1993 dal Theban Mapping Project. Nel 1993, e successivamente nel 2002, la KV7 venne scavata e rilevata epigraficamente da Christian Leblanc.\nArchitettura.\nArchitettonicamente, \u00e8 una delle tombe pi\u00f9 grandi della Valle dei Re con i suoi quasi 900 metri quadrati; planimetricamente, bench\u00e9 risalente alla XIX dinastia, risente ancora della struttura tipica delle tombe della XVIII ad \"asse piegato\".\nTre corridoi discendenti (con angoli di inclinazione varianti tra i 12 e i 22 gradi) portano a un'anticamera che d\u00e0 accesso a una camera colonnata. Altri due corridoi, ugualmente discendenti, portano a una seconda anticamera da cui si diparte, con asse ortogonale al corridoio stesso, un breve corridoio che d\u00e0 accesso alla camera funeraria circondata da ulteriori sei locali uno dei quali, a sua volta, si apre su ulteriori due camere.\nLa camera funeraria, il locale pi\u00f9 profondo della KV7, si trova a circa 58 metri di profondit\u00e0 rispetto al piano della Valle.\nDecorazioni.\nLe ripetute alluvioni cui la tomba \u00e8 stata soggetta nei millenni, almeno dieci, hanno causato il distacco di gran parte delle decorazioni parietali che si sono frammischiate nei vari strati di detriti. \u00c8 tuttavia possibile ricostruire il ciclo rappresentativo che ricorda quello della KV17 di Seti I. Cos\u00ec, nella camera funeraria sono ancora visibili capitoli del Libro delle Porte; le scale e alcuni tratti dei corridoi sono decorati con capitoli dell\u2019Amduat, delle Litanie di Ra e del Libro della Vacca celeste ricompreso nei Libri dei Cieli. Nell\u2019anticamera alla camera sepolcrale, usanza che si perpetuer\u00e0 con i re successivi, compaiono capitoli del Libro dei morti, nonch\u00e9 rappresentazioni del cerimoniale di apertura della bocca cui il re defunto veniva sottoposto per poter accedere all\u2019aldil\u00e0.\nCome particolarit\u00e0, per la prima volta compare, sull\u2019architrave d\u2019ingresso, il disco solare affiancato dalle dee Iside e Nefti, mentre sui ritti interni dello stesso portale la dea Maat \u00e8 inginocchiata sulle piante araldiche simbolo dell\u2019Alto e Basso Egitto: rispettivamente il loto per il sud e il papiro per il nord.\nSuppellettili funerarie.\nScarse sono le suppellettili funerarie certamente derivanti da questa sepoltura, tra queste un ushabti in bronzo rappresentante il re Ramses II con il copricapo nemes, oggi al Museo egizio di Berlino.\nAltri due ushabti in legno, forse provenienti dalla KV7, sono oggi al Brooklyn Museum e al British Museum, quest\u2019ultimo montato su una base in legno risalente, per\u00f2, al Terzo periodo intermedio dell'Egitto.\nNel corso dei suoi scavi per conto di Theodore Davis, Harry Burton port\u00f2 alla luce solo scarsi frammenti di statue, ushabti, vasellame e, probabilmente, pezzi di un sarcofago o di un contenitore di vasi canopi. Negli anni 2000, Christian Leblanc rinvenne frammenti di un sarcofago antropoide recante capitoli del Libro delle Porte.\nSecondo il \"Papiro dello sciopero\" redatto dallo scriba Amonnakht, oggi al Museo egizio di Torino, almeno un tentativo di intrusione nella KV7 venne registrato nell\u2019anno ventinovesimo di regno di Ramses III.\nLa mummia reale.\nPer sottrarre la mummia di Ramses II al saccheggio, questa venne trasferita nel corso della XX Dinastia dapprima nella KV17 di suo padre, Seti I, e successivamente traslata nella DB320 di Deir el-Bahari, ove venne rinvenuta nel 1881, racchiusa in un sarcofago verosimilmente predisposto, originariamente, per Ramses I.\nLa mummia, che presentava come era in uso il cuore al suo posto ed i capelli avevano ancora tracce di colore rosso, venne sbendata nel 1886, a Bulaq presso l\u2019allora sede del Museo Egiziano, da Gaston Maspero che rinvenne, tra le bende, la testimonianza in ieratico degli spostamenti cui il corpo era stato sottoposto. Il corpo si presentava in buone condizioni, ma nel 1975, a causa di un'infestazione di parassiti, venne trasferito a Parigi per esami e trattamenti conservativi. In questa occasione , sottoposto ad ulteriori analisi risult\u00f2 che il re era morto per un\u2019infezione generalizzata, che soffriva di carie e parodontite e che la colonna vertebrale era affetta da artrite reumatoide anchilosante. Un\u2019analisi della sabbia e dei pollini rinvenuti sul corpo consent\u00ec di appurare che l\u2019imbalsamazione era avvenuta nel nord del Paese, ad una certa distanza dal Nilo, giacch\u00e9 non furono rinvenuti pollini di piante palustri."}
{"id": "322585", "revid": "819238", "url": "https://it.wikipedia.org/wiki?curid=322585", "title": "Blocco elettrico automatico a correnti codificate", "text": "Il blocco elettrico automatico a correnti codificate (acronimo BAcc) \u00e8 un sistema di distanziamento dei treni a spazio attivo su alcune tratte ferroviarie italiane gestite da Rete Ferroviaria Italiana.\nCaratteristiche.\nLa tecnologia del BAcc (originalmente basata su apparati elettromeccanici e poi via via integrata con sistemi elettronici) consente, tramite la ripetizione dei segnali nella cabina di guida di un treno, la circolazione in sicurezza a velocit\u00e0 superiori a quelle altrimenti possibili. Il sistema fornisce al macchinista l'informazione sull'aspetto dei segnali posti a valle della sezione percorsa dal treno, aumentando lo spazio di frenatura disponibile (e con esso quindi la velocit\u00e0) e potendo comandare automaticamente la frenatura rapida del treno nei casi di rischio (ad es. mancato rispetto del segnale).\nTale sistema sfrutta la presenza di una tecnologia gi\u00e0 esistente nel blocco automatico a correnti fisse, cio\u00e8 i circuiti di binario. Normalmente questi servono solo per rilevare la presenza o meno di un treno in una determinata sezione di blocco. Nel BAcc questa corrente viene modulata con diverse frequenze (definite usualmente in termini di interruzioni al minuto), ove a ciascuna frequenza convenzionale (\"codice\") viene associato un particolare aspetto dei segnali fissi (o un gruppo di aspetti con significati fra loro simili): in questo modo diventa possibile trasmettere lungo il binario determinate informazioni sotto forma di segnale elettrico, \"ripetendo\" con esso l'informazione che viene comunque prodotta visivamente dal segnale fisso posto a valle della sezione di blocco; tale segnale elettrico viene captato dai treni in corsa che siano debitamente attrezzati (tramite accoppiamento induttivo realizzato in prossimit\u00e0 del primo asse).\nSicurezza della circolazione.\nStoricamente tale sistema fu elaborato solo per realizzare il trasferimento di informazioni tra diversi segnali di blocco a distanza di chilometri sfruttando il binario senza necessit\u00e0 di fili elettrici aggiuntivi; successivamente, nell'ottica di incrementare la sicurezza della circolazione e di ridurre l'incidenza degli errori umani, il sistema a correnti codificate fu adattato per fornire le stesse informazioni direttamente ai treni in corsa, lasciando al macchinista pi\u00f9 tempo per poter recepire l'informazione. Grazie a tale \"ripetizione\" i sistemi di bordo della cabina di guida possono attuare una serie di contromisure che vanno dal semplice avviso ottico/acustico al macchinista fino all'innesco della frenatura rapida nel caso in cui il macchinista non agisca prontamente alla segnalazione entro 3 secondi. Tale tecnica risulta utile non solo ad azionare la frenatura d'emergenza nei casi di malore o disattenzione del macchinista, ma soprattutto a migliorare la sicurezza nelle situazioni di scarsa visibilit\u00e0 o comunque quando sussistono rischi di errata percezione visiva dei segnali fissi (nebbia, marcia ad alta velocit\u00e0, curve strette, ecc.), nonch\u00e9 in tanti casi pratici ad anticipare la percezione del segnale da parte del conduttore di svariate centinaia di metri rispetto al segnale fisso, consentendo pertanto spazi di frenatura maggiori e quindi velocit\u00e0 di marcia pi\u00f9 elevate.\nCorrenti codificate.\nSu linee attrezzate con BAcc \u00e8 possibile l'utilizzo delle correnti dei circuiti di binario per la trasmissione in cabina di guida dello stato delle sezioni di blocco e del segnalamento. Vengono impiegati normalmente due tipi di codifica: a 4 codici (codici base) e a 9 codici (sistema a pi\u00f9 di 4 codici)."}
{"id": "322587", "revid": "767487", "url": "https://it.wikipedia.org/wiki?curid=322587", "title": "Sugarfree", "text": "Gli Sugarfree sono un gruppo musicale pop rock italiano formatosi a Catania nel 2000.\nLa band \u00e8 attualmente composta da Matteo Amantia Scuderi (voce e chitarra), Giuseppe Lo Iacono (batteria) e Carmelo Siracusa (basso e contrabbasso).\nStoria della band.\nGli Sugarfree iniziano la loro carriera suonando cover rock \u201850-\u201860, ottenendo un'immediata risposta positiva del pubblico catanese. Il passo \u00e8 breve, da quando le reti locali siciliane si interessano a questo quartetto di giovani musicisti e offrono loro l'occasione di esibirsi in diverse esecuzioni dal vivo, fino a quando la band debutta nel circuito musicale nazionale con il brano \"Cleptomania\" che diventa subito un successo e nell'ottobre del 2004 viene pubblicato da Warner Music Italy.\n\"Cleptomania\" conquista velocemente il pubblico piazzandosi per ben cinque settimane al n. 1 della classifica (Fimi-Nielsen) dei singoli pi\u00f9 venduti e per ben 22 settimane nella Top Five, oltre a risultare una delle canzoni pi\u00f9 \"scaricate\" sotto forma di suoneria per telefoni cellulari. Con \"Cleptomania\" la band degli Sugarfree si aggiudica il disco di platino in Italia per le oltre 60.000 copie vendute.\nA gennaio del 2005 i musicisti entrano in studio per lavorare al loro primo album \"Clepto-manie\", che viene pubblicato il 6 maggio (su etichetta Atlantic-WMI) anticipato dal singolo \"Cromosoma\", con il quale la band esordisce al Festivalbar 2005. L'album, gi\u00e0 disco d'oro in prevendita, la vede protagonista con il Clepto-Manie Tour per tutto il 2005.\nNel 2006 il complesso conquista il primo posto della classifica dei singoli nella categoria \"gruppi\" per l'anno 2005. A febbraio del 2006 partecipa al 56\u00ba Festival di Sanremo con il brano \"Solo lei mi d\u00e0\". Per tale occasione l'album \"Clepto-manie\" viene pubblicato in una nuova versione arricchita dalla presenza di un DVD e di un altro inedito, \"Inossidabile\", col quale partecipano al Festivalbar 2006.\nNel gennaio 2008 la band ritorna sulle scene con il singolo \"Scusa ma ti chiamo amore\", tratto dall'omonimo film campione d'incassi diretto da Federico Moccia. Il brano scala le classifiche ed \u00e8 fra i pi\u00f9 venduti del 2008. \"Aspettando Argento\" tour 2008 vede il complesso degli Sugarfree ancora protagonista di successo nella scena live italiana. Il 26 settembre 2008 esce il secondo album di inediti \"Argento\", anticipato in radio dal singolo \"Splendida\", scelto per sostituire la canzone \"Suddenly I See\" presente durante i titoli di coda nella versione originale del film statunitense \"Appuntamento al buio\" (\"Blind Dating\") del regista James Keach. Ancora un gemellaggio con il cinema che porta i ragazzi oltre oceano per un mini-tour negli USA.\nNel 2009 Alfio Consoli subentra nel ruolo di front-man al posto di Matteo Amantia Scuderi, mentre Salvo Urz\u00ec sostituisce Luca Galeano alla chitarra; poco dopo il tastierista Vincenzo Pistone abbandona il complesso per motivi personali, cos\u00ec la band decide di proseguire il proprio percorso in formazione a quattro. Nell'agosto dello stesso anno, grazie alla grossa mole di fan al seguito, la band viene premiata all\u2019\"ITALIAN FANCLUB MUSIC AWARDS\" (andato in onda su RAI DUE).\n\"L'Origine Tour 2009\" e \"In Simbiosi Tour 2010\" hanno visto la band degli Sugarfree in giro per l'Italia a promuovere la rinnovata formazione e l'EP \"In simbiosi\", uscito nel 2009, dal quale sono stati estratti due singoli: \"Regalami un'estate\" (che con la sua fresca atmosfera \u00e8 riuscito ad entrare in top 50 della classifica Nielsen e a conquistare una grossa fetta di ascoltatori) e \"Amore nero\". In occasione di San Valentino 2010, quest'ultimo brano viene incluso nella compilation \"Amore.. Amore in musica\" distribuito da Edel.\nIl 6 maggio 2011 la band torna in radio con il nuovo singolo \"Lei mi am\u00f2\", composto e scritto da Fortunato Zampaglione, gi\u00e0 autore del brano \"Solo lei mi d\u00e0\", con il quale il complesso aveva collaborato in passato in occasione del Festival di Sanremo 2006.\nQuesto singolo precede l'album dal titolo \"Famelico\", il quarto nella storia della band, realizzato con la produzione artistica di Fabio Moretti e Claudio Guidetti.\nIl 9 ottobre 2011 il complesso degli Sugarfree riceve il \"Premio Mia Martini speciale\", per la vocazionale propensione di arrivare dritto al cuore della gente. Un mese dopo la band torna \"on air\" con \"Famelico\", il secondo brano estratto dall'omonimo album, che d\u00e0 il nome al Live Tour 2011. il complesso saluta il 2011 con il concerto acustico realizzato negli studi RAI di Radio Uno per lo \"speciale LiVE STELLE DI NATALE a cura di Gian Maurizio Foderaro\" andato in onda il 31 dicembre.\nNel 2012 la band debutta sul piccolo schermo come special guest nella sit-com \"e-band\", la nuova serie di Disney Channel che coniuga il mondo adolescenziale con la passione per la musica e l'uso della tecnologia pi\u00f9 avanzata.\nVenerd\u00ec 1\u00ba giugno 2012 la band ritorna On-Air su etichetta Edel Music Italy con \"Ti Trover\u00f2\", un nuovo singolo per l'estate. Poco dopo il chitarrista Salvo Urz\u00ec lascia la formazione: Alfio Consoli, Carmelo Siracusa e Peppe Lo Iacono comunicano l'intenzione di continuare a portare avanti la loro musica annunciando che nessun elemento verr\u00e0 inserito stabilmente nell'organico e che la band proseguir\u00e0 la propria attivit\u00e0 nella formazione a tre. Il nuovo brano si aggiunge alla scaletta del Live Tour 2012: la sintesi di un viaggio, tra \"rock e batticuore\", che infrange le barriere del tempo e ripercorre la storia del complesso degli Sugarfree dagli esordi di \"Cleptomania\", \"Solo lei mi d\u00e0\" e \"Scusa ma ti chiamo amore\", fino alle pi\u00f9 recenti \"Amore nero, Lei mi am\u00f2 \"e \"Famelico.\"\nNel 2013 radio-date per \"Pura e Semplice\", brano che accompagner\u00e0 la band per tutte le tappe dei LiVE Tour 2013 e 2014.\nNel dicembre 2014 Alfio Consoli comunica ufficialmente la conclusione della sua esperienza musicale con la band e qualche giorno dopo, sulla pagina ufficiale Facebook del complesso, viene annunciato il ritorno nella formazione di Matteo Amantia Scuderi.\nIl Live Tour 2015, il primo dal ritorno di Matteo Amantia nella band, ha visto gli Sugarfree su diversi palchi italiani. Nel 2016 esce il singolo \"Ti amo a Milano\" brano energico ed orecchiabile che riscuote un buon successo radiofonico. Nel 2017 la band, pubblica altri due singoli \"Le tue favole\" e \"Non basta stare insieme\"."}
{"id": "322588", "revid": "125757746", "url": "https://it.wikipedia.org/wiki?curid=322588", "title": "Zero Assoluto (gruppo musicale)", "text": "Gli Zero Assoluto sono un gruppo musicale pop italiano formato da Thomas De Gasperi e Matteo Maffucci.\nHanno ottenuto il loro maggior successo nell'estate del 2005 con il singolo \"Semplicemente\" che \u00e8 rimasto per trenta settimane di seguito in classifica nello stesso anno. Il brano \u00e8 stato poi inserito nel secondo album del duo \"Appena prima di partire\" uscito nel marzo 2007. Nel 2009 il singolo \"Per dimenticare\" del loro terzo album \"Sotto una pioggia di parole\", \u00e8 stato utilizzato come colonna sonora del film \"Scusa ma ti voglio sposare\" di Federico Moccia del 2010.\nBiografia.\nMatteo Maffucci, figlio di Mario Maffucci, direttore del Festival di Sanremo dal 1982 al 2000, e Thomas De Gasperi si conoscono sui banchi di scuola del Liceo classico statale Giulio Cesare di Roma. Muovono i primi passi nella scena hip hop romana con la canzone \"In due per uno zero\", pubblicata sulla compilation \"Nati per rappare vol. 2\".\nIl loro singolo d'esordio esce per\u00f2 nel 1999 e si intitola \"Ultimo capodanno\". La canzone \u00e8 cantata con la collaborazione del rapper Chef Ragoo. Nel singolo \u00e8 contenuta anche la canzone \"Mi casa es su casa\". Alla realizzazione del video della canzone partecipano anche i giocatori della Roma, squadra di cui gli Zero Assoluto sono tifosi: nel clip infatti Francesco Totti calcia in aria un pallone che arriva nello spazio e distrugge un meteorite che minaccia la Terra. La pubblicazione di \"Ultimo capodanno\" \u00e8 seguita da quella del singolo \"Zeta A\".\nGli anni duemila.\nNel 2001 esce il singolo \"Come voglio\". Al video della canzone partecipa Sarah Felberbaum. Nel 2002 iniziano a collaborare con i produttori Danilo Pao ed Enrico Sognato. Nel 2003 i due cantanti pubblicano altri due singoli, \"Magari meno\" e \"Tu come stai\". Nel 2004 Thomas e Matteo esordiscono in televisione, conducendo \"Terzo piano, interno B\" su Hit Channel (oggi \"RTL 102.5 Television\", canale televisivo dell'omonima emittente radiofonica).\nCominciano ad acquisire una certa notoriet\u00e0 passando alla radio sulla stazione RTL 102.5 con la trasmissione \"Suite 102.5\" in cui intrattengono il pubblico radiofonico (ma anche quello televisivo perch\u00e9 il programma va anche in onda su \"RTL 102.5 Television\") con aneddoti, news e chiacchiere con gli ascoltatori, ai quali viene chiesto di intervenire su un argomento proposto da Matteo e Thomas. Questa trasmissione \u00e8 in onda nella fascia di prima serata (dalle 21:00 alle 24:00).\nSempre nel 2004 esce il singolo, \"Mezz'ora\", che anticipa il loro primo album \"Scendi\". Da questo album, che oltre a \"Mezz'ora\" raccoglie anche i precedenti \"Magari meno\" e \"Tu come stai\", viene estratto il singolo \"Minimalismi\", che gode di un buon successo rispetto ai precedenti.\nIl successo.\nNell'estate 2005 gli Zero Assoluto conquistano il doppio disco di platino con \"Semplicemente\", canzone esclusa lo stesso anno dal Festival di Sanremo, che rimane in classifica per trenta settimane, raggiungendo il secondo posto come massima posizione.\nIl successo arriva l'anno successivo con la partecipazione al Festival di Sanremo 2006 nella categoria \"Gruppi\" con la canzone \"Svegliarsi la mattina\" che si classifica seconda nella rispettiva categoria raggiungendo, inoltre, la finale della manifestazione che, quell'anno, prevede solo otto finalisti su trenta partecipanti. Il duo si esibisce insieme a Niccol\u00f2 Fabi nella serata del venerd\u00ec, dedicata ai duetti. Il gruppo riesce a conquistare con il singolo contenente la traccia sanremese la vetta della classifica settimanale, aggiudicandosi tre dischi di platino. \"Svegliarsi la mattina\" si salda in prima posizione per otto settimane e resta in top ten per ben venticinque (fino al 18 agosto 2006). \u00c8 il singolo pi\u00f9 venduto dell'anno in Italia.\nDopo il successo di \"Svegliarsi la mattina\" viene pubblicato il singolo \"Sei parte di me\", che raggiunge la prima posizione il 7 luglio, tornandovi il 18 agosto per altre due settimane, e conquista due dischi di platino. Con questo brano il duo partecipa al \"Festivalbar 2006\", vincendo il premio \"Rivelazione dell'anno\".\nNell'autunno dello stesso anno gli Zero Assoluto collaborano con l'artista Nelly Furtado duettando nella canzone \"All Good Things (Come to an End)\", pubblicata nell'album \"Loose\" della cantante.\nPartecipano poi al Festival di Sanremo 2007 con il brano \"Appena prima di partire\". Nella serata di gioved\u00ec 1\u00ba marzo gli Zero Assoluto eseguono la canzone accompagnati da Nelly Furtado. La canzone si classificher\u00e0 nona nella classifica finale della manifestazione.\nIl 2 marzo 2007 esce il loro secondo album, \"Appena prima di partire\", che contiene i singoli di successo \"Semplicemente\", \"Svegliarsi la mattina\" e \"Sei parte di me\" e 8 inediti. L'album, dopo poco pi\u00f9 di un mese dall'uscita, conquista il disco di platino, con oltre 100.000 copie vendute. Il 7 maggio esce nelle radio la versione di \"Appena prima di partire\" con la partecipazione di \"Nelly Furtado\" (gi\u00e0 presentata al Festival); il 25 maggio 2007 esce il quinto singolo estratto dall'album, \"Meglio cos\u00ec\". A met\u00e0 maggio 2007 ha inizio il tour \"Zero Assoluto Live\", che porta Matteo e Thomas a suonare in giro per l'Italia con pi\u00f9 di 40 date. L'8 settembre si esibiscono a piazza di Siena e Villa Borghese a Roma per la Notte bianca in un concerto iniziato alle 6 del mattino.\nDal 15 ottobre 2007 gli Zero Assoluto conducono \"Vale tutto\", il primo quiz in onda su MTV e inoltre in una puntata diventano loro stessi concorrenti. Il 16 novembre esce il DVD \"Zero Assoluto Extra\", che contiene tutti i videoclip degli Zero Assoluto (tranne \"Ultimo capodanno\" e \"Come voglio\"), backstage, filmati non utilizzati nei videoclip, immagini live riprese durante i tour, interviste, una galleria fotografica e il videoclip di \"Appena prima di partire\" feat Nelly Furtado.\nTre canzoni estratte da \"Appena prima di partire\": \"Seduto qua\", \"Semplicemente\" e \"Quello che mi davi tu\", vengono inserite nella colonna sonora di \"Scusa ma ti chiamo amore\", tratto dall'omonimo romanzo di Federico Moccia. Nel film \u00e8 anche presente una scena registrata durante una tappa del tour degli Zero Assoluto tenutasi il 29 settembre 2007 a Caserta.\nDal gennaio 2008 cessa la conduzione del loro programma \"Suite 102.5\", che andava in onda su RTL 102.5. Dal 1\u00ba settembre tornano in radio, su R101, con \"Da Zero a 101\". Intanto esce in Germania e in Francia il singolo \"Win or Lose (Appena prima di partire)\", versione internazionale con Nelly Furtado della canzone che hanno proposto al Festival di Sanremo 2007.\nIl 7 aprile 2009 esce il libro \"Sotto una pioggia di parole - Appunti disordinati di un disco\". Si tratta di un diario, che Matteo e Thomas hanno tenuto sul loro sito ufficiale, in cui hanno annotato e condiviso con i fan tutto quello che i loro occhi hanno visto e sentito. Questo diario ora \u00e8 diventato un libro, che si completa con l'anticipazione di 8 testi (\"Come la fortuna\", \"Grazie\", \"Ripensandoci\", \"Roma che non sorridi quasi mai\", \"Sotto una pioggia di parole\", \"Per dimenticare\", \"Volano i pensieri\", \"Non guardarmi cos\u00ec...\") contenuti nel prossimo disco e corredati di opinioni personali sul dove \u00e8 nata la canzone.\nIl 16 maggio dello stesso anno sono ospiti ai TRL Awards che si sono tenuti a Trieste.\nIl 22 maggio 2009 esce il loro terzo album, \"Sotto una pioggia di parole\", anticipato dal singolo \"Per dimenticare\", destinato di l\u00ec a poco a diventare un tormentone estivo ed a procurare al gruppo l'ennesimo disco d'oro. Il duo decide di intraprendere un tour di oltre 45 concerti, toccando le principali citt\u00e0 italiane.\nNel mese di ottobre esce il singolo \"Cos'\u00e8 normale\". Gli Zero Assoluto chiudono il 2009 con il concerto di Capodanno a Roma insieme al cantautore Antonello Venditti nella cornice del Colosseo.\nGli anni duemiladieci.\nNel febbraio 2010 annunciano la realizzazione della colonna sonora del film \"Scusa ma ti voglio sposare\" di Federico Moccia. Nello stesso anno esce \"Grazie\", terzo singolo di \"Sotto una pioggia di parole\", che arriva subito al top delle classifiche digitali.\nIl 31 maggio 2011 viene pubblicato il loro quarto album, \"Perdermi\", anticipato dal singolo \"Questa estate strana\", in cui il duo romano ripropone sonorit\u00e0 pop rap.\nNel gennaio del 2014 viene pubblicato il singolo \"All'improvviso\", seguito da \"Adesso basta\", uscito il 14 aprile 2014. Essi hanno anticipato l'uscita del loro quinto album \"Alla fine del giorno\", distribuito a partire dal 9 settembre 2014.\nDal 3 luglio 2015 \u00e8 in radio e in tutti gli store digitali \"L'amore comune\", che diventa il brano della Serie B 2015-2016. Il 13 dicembre 2015 viene annunciata da Carlo Conti la partecipazione del duo romano alla 66\u00aa edizione del Festival di Sanremo nella sezione \"Big\" con il singolo \"Di me e di te\", con il quale il gruppo non riesce a raggiungere la finale.\nIl singolo ha inoltre anticipato l'uscita del loro sesto album in studio, anch'esso intitolato \"Di me e di te\"."}
{"id": "322591", "revid": "2039709", "url": "https://it.wikipedia.org/wiki?curid=322591", "title": "Vaso di Pandora", "text": "Il vaso di Pandora (chiamato anche scrigno di Pandora) \u00e8, nella mitologia greca, il leggendario contenitore di tutti i mali che si riversarono nel mondo dopo la sua apertura.\nIl mito.\nPer vendicarsi di Prometeo, il titano che aveva donato il fuoco agli uomini rubandolo a Zeus, il re degli dei decide di donare la prima donna mortale, Pandora, agli uomini. Si tratta di una sottile vendetta perch\u00e9 Pandora, resa bellissima da Afrodite, a cui Era aveva insegnato le arti manuali e Apollo la musica e che era stata resa viva da Atena, \u00e8 destinata ad arrecare la perdizione al genere umano.\nSecondo il racconto tramandato dal poeta Esiodo ne \"Le opere e i giorni\", il \"vaso\" (\"pithos\", \u03c0\u03af\u03b8\u03bf\u03c2 in greco antico) era un dono fatto a Pandora da Zeus, il quale le aveva raccomandato di non aprirlo. Questo vaso, che dovrebbe contenere il grano, contiene invece i mali che affliggono l'uomo e che sono fino a quel momento separati da lui.\nPandora, che aveva ricevuto dal dio Ermes il \"dono\" della curiosit\u00e0, non tard\u00f2 per\u00f2 a scoperchiarlo, liberando cos\u00ec tutti i mali del mondo, che erano gli spiriti maligni della \"vecchiaia\", \"gelosia\", \"malattia\", \"pazzia\" e il \"vizio\". Sul fondo del vaso rimase soltanto la speranza (\"Elpis\"), che non fece in tempo ad allontanarsi prima che il vaso venisse chiuso di nuovo. Aprendo il vaso, Pandora condanna l'umanit\u00e0 a una vita di sofferenze, realizzando cos\u00ec la punizione di Zeus. \nPrima di questo momento l'umanit\u00e0 aveva vissuto libera da mali, fatiche o preoccupazioni di sorta e gli uomini erano, cos\u00ec come gli dei, immortali. Dopo l'apertura del vaso il mondo divenne un luogo desolato ed inospitale, simile ad un deserto, finch\u00e9 Pandora lo apr\u00ec nuovamente per far uscire anche la speranza e il mondo riprese a vivere.\nCon il mito del vaso di Pandora la teodicea greca assegna alla curiosit\u00e0 femminile la responsabilit\u00e0 di aver reso dolorosa la vita dell'uomo.\nNella cultura di massa.\nAl giorno d'oggi l'espressione \"vaso di Pandora\" viene usata metaforicamente per illudere all'improvvisa scoperta di un problema o una serie di problemi che per molto tempo erano rimasti nascosti e che una volta manifestatisi non \u00e8 pi\u00f9 possibile tornare a celare. Un'altra espressione dal significato simile \u00e8 \"far uscire il genio dalla bottiglia\".\nIl vaso di Pandora, come molti altri elementi della mitologia greca, \u00e8 stato pi\u00f9 volte ripreso nella cultura moderna, sebbene a volte la leggenda venga modificata riadattandola al contesto in cui \u00e8 inserita. Rielaborazioni del mito si trovano ad esempio in alcune serie di videogiochi. \nAnche il fumettista Masashi Kishimoto ha utilizzato il mito del Vaso di Pandora nella sua nuova opera \"\""}
{"id": "322592", "revid": "908295", "url": "https://it.wikipedia.org/wiki?curid=322592", "title": "Softlanding Linux System", "text": "Softlanding Linux System (SLS) \u00e8 stata una delle prime distribuzioni Linux. Essa \u00e8 stata creata da Peter MacDonald il 20 agosto del 1992. Fu la prima distribuzione ad offrire una collezione di software che contenesse qualcosa in pi\u00f9 che il kernel Linux e le utilit\u00e0 di base.\nStoria.\nSLS era probabilmente la distribuzione GNU/Linux pi\u00f9 popolare a quel tempo, e domin\u00f2 il mercato finch\u00e9 gli sviluppatori presero la decisione di cambiare il formato eseguibile da a.out all'Executable and linkable format, cambiamento che non fu ben accolto dagli utenti.\nAll'inizio degli anni novanta del XX secolo Patrick Volkerding, allora studente, inizi\u00f2 ad apportare delle modifiche a SLS e a correggere alcuni bug; alla fine decise di creare una sua distribuzione basata sulla SLS chiamata Slackware, il cui lancio fu annunciato il 16 luglio 1993 sul newsgroup comp.os.linux.\nData la direzione di sviluppo impopolare presa da SLS, Slackware sostitu\u00ec quest'ultima molto velocemente, divenendo la distribuzione pi\u00f9 popolare.\nIn quello stesso periodo Ian Murdock, non soddisfatto dalla SLS, dopo aver applicato delle correzioni alla SLS stessa, decise di creare una distribuzione alternativa alla SLS partendo da zero ed utilizzando solo Software libero; chiam\u00f2 la sua distribuzione Debian e ne annunci\u00f2 lo sviluppo il 16 agosto 1993 sul newsgroup comp.os.linux.development."}
{"id": "322594", "revid": "436907", "url": "https://it.wikipedia.org/wiki?curid=322594", "title": "Simone Cristicchi", "text": "\u00c8 stato il vincitore del Festival di Sanremo 2007 con il brano \"Ti regaler\u00f2 una rosa\". Dal 2017 al marzo 2020 \u00e8 stato direttore del Teatro Stabile d'Abruzzo.\nBiografia.\nSecondo di tre figli, fin da adolescente si appassiona ai fumetti e dimostra talento: a 16 anni gli viene offerto un contratto come disegnatore per il \"Tiramolla\" della Comic Art ma rifiuta per continuare gli studi al Liceo Classico Francesco Vivona di Roma. Continua per\u00f2 a coltivare questa passione imparando l'arte del disegno a china con Jacovitti. Si iscrive successivamente al corso di laurea in Storia dell'arte all'Universit\u00e0 di Roma Tre ma non consegue la laurea.\nPresta servizio, prima come obiettore di coscienza e poi da volontario, in un centro d'igiene mentale, esperienza che lo colpir\u00e0 e lo porter\u00e0 ad approfondire i temi della malattia mentale e dei manicomi. Inizia a far conoscere la sua musica dai palchi degli storici locali romani \"Il Locale\" e \"The Place\", frequentati anche dalla nuova scuola romana di cantautori come Max Gazz\u00e8, Niccol\u00f2 Fabi, Federico Zampaglione, Pier Cortese e Riccardo Sinigallia.\nOltre che cantautore \u00e8 scrittore, autore ed interprete di monologhi nonch\u00e9 attore teatrale.\nGli esordi.\nA 17 anni esordisce nel mondo della musica creando un gruppo rock. Nel 1997, all'et\u00e0 di 20 anni, scopre la canzone d'autore. Nel 1998 vince il Concorso Nazionale Cantautori, conquistando il Premio SIAE per il miglior brano con \"L'uomo dei bottoni\".\nNel 2000 apre i concerti di Max Gazz\u00e8 e Niccol\u00f2 Fabi e, grazie al suo manager Francesco Migliacci, firma un contratto con l'etichetta Carosello Records che pubblica il suo primo singolo \"Elettroshock\". Nel 2002 pubblica per la stessa etichetta il secondo singolo \"Maria che cammina sull'autostrada\" e partecipa al programma \"Destinazione Sanremo\" presentato da Pippo Baudo e Claudio Cecchetto con il brano \"Leggere attentamente le istruzioni\" che viene eliminato, impedendogli di venire ammesso al Festival di Sanremo 2003.\nAlla fine del 2003 presenta alla giuria del Festival il brano \"Studentessa universitaria\", che viene bocciato da Tony Renis, direttore artistico di quella edizione. Vince il Festival di Crotone \"Una casa per Rino\", dedicato al cantautore Rino Gaetano, conquistando il \"Cilindro d'argento\". Apre i concerti dei CiaoRino, la pi\u00f9 famosa cover-band dell'artista calabrese.\nIl successo.\nLa svolta arriva nel 2005, grazie a quello che lo stesso Cristicchi definisce \"tormentone involontario\", \"Vorrei cantare come Biagio\", brano ironico nel quale il cantautore, affermando di voler assomigliare in tutto e per tutto all'allora pi\u00f9 noto collega Biagio Antonacci, tenta, in realt\u00e0, di denunciare l'enorme difficolt\u00e0, per un giovane artista, di raggiungere il successo preservando la propria individualit\u00e0.\nAlla fine dello stesso anno esce il primo album \"Fabbricante di canzoni\", trainato dal secondo singolo di successo, il gi\u00e0 citato \"Studentessa universitaria\", che sar\u00e0 vincitore assoluto del Musicultura Festival (gi\u00e0 Premio Recanati), conquistando anche la \"Targa della critica\". All'interno del primo album \u00e8 contenuto il duetto con Sergio Endrigo sulle note della sua \"Questo \u00e8 amore\". Dell'album avrebbe dovuto far parte anche il brano \"Prete\", canzone fortemente critica nei confronti della Chiesa cattolica e della figura del sacerdote, che per\u00f2 \u00e8 stato censurato dalla casa discografica.\nNel febbraio 2006 Cristicchi partecipa al 56\u00ba Festival di Sanremo con il brano \"Che bella gente\", classificandosi al secondo posto nella categoria Giovani. Il brano, scritto in collaborazione con la cantautrice Momo e dedicato a Mia Martini, riscuote un discreto successo radiofonico. Dopo il Festival viene pubblicata la ristampa dell'album \"Fabbricante di canzoni\". Nell'estate dello stesso anno esce il singolo \"Ombrelloni\", parodia dei classici tormentoni estivi e dei vari luoghi comuni legati all'estate. Il pezzo viene parzialmente censurato dalle radio e dalle varie emittenti televisive per via del suo testo diretto ed ironicamente farcito di parolacce.\nSempre nel 2006 Cristicchi scrive per Mietta il brano \"Senza di te\", incluso nel CD della cantante \"74100\".\nHa tenuto corsi come docente presso il CET - Centro Europeo di Toscolano (la scuola di Mogol) testimoniando le proprie esperienze, integrando teoria e pratica, formazione culturale e attivit\u00e0 professionale.\nLa vittoria al Festival di Sanremo e il successo.\nNel marzo 2007 vince il 57\u00ba Festival di Sanremo, nella categoria Campioni, con la canzone \"Ti regaler\u00f2 una rosa\". Cristicchi ha affermato di aver trovato l'ispirazione per scrivere il brano nella cittadina di Girifalco, in Calabria, dove sorge un imponente manicomio. Colpito dal viavai dei pazienti dell'istituto, il cantautore ha deciso di realizzare un viaggio per gli ospedali psichiatrici d'Italia, sintetizzando nello struggente testo del brano le storie raccontategli realmente dai pazienti degli istituti psichiatrici da lui visitati. Il brano mette d'accordo pubblico e addetti ai lavori, ricevendo, oltre al trofeo principale, il Premio della Critica Mia Martini ed il Premio della Sala Stampa Radio-TV Lucio Dalla, e viene inserito nel nuovo album \"Dall'altra parte del cancello.\"\nNel mese di maggio 2007 duetta con Giovanni Nuti nel brano \"I poeti\", pubblicato nel disco del cantautore toscano intitolato \"Rasoi di seta\": una proposta in chiave musicale di alcune poesie di Alda Merini, mentre la poetessa stessa legge alcune delle sue composizioni sulle note di Nuti.\nNel novembre del 2007, il canale Cult di Sky manda in onda \"Lettere dal manicomio\", cinque corti prodotti da IK Produzioni, diretti da Alberto Puliafito e interpretati da Gigi Proietti, Claudia Pandolfi, Luca Lionello e lo stesso Cristicchi. Sulla falsariga del documentario \"Dall'altra parte del cancello\", cinque delle epistole originali del Manicomio di Volterra che l'artista ha inserito nel suo libro \"Centro di igiene mentale\".\nNel 2007 Cristicchi pubblica il libro \"Centro di igiene mentale - Un cantastorie tra i matti\" e il disco \"Dall'altra parte del cancello\" a cui segue un documentario autoprodotto. Durante l'anno il cantante \u00e8 occupato con vari concerti live.\nIl 28 febbraio 2008 Cristicchi partecipa alla terza serata del 58\u00ba Festival di Sanremo in qualit\u00e0 di ospite per il duetto con Frankie hi-nrg mc, in gara nella Sezione Campioni. I due artisti interpretano \"Rivoluzione\", rap dalla forte impronta di denuncia sociale.\nNel 2008 canta assieme al gruppo musicale ligure dei Buio pesto la canzone \"A Liguria de Dria\" - cover goliardica della sua \"L'Italia di Piero\" - inserita nell'album \"Liguria\". Cristicchi, che in questa occasione canta in lingua ligure, devolve i propri proventi al progetto benefico del gruppo ligure \"Ambulanza Verde\".\nNel 2009 parte il tour \"Canti di miniera, d'amore, vino e anarchia\" con il coro dei Minatori di Santa Fiora: vengono proposti monologhi e canti popolari che raccontano la malinconica ed al contempo gioiosa vita dei minatori e delle loro famiglie, in equilibrio tra goliardia e commozione. Il tour viene poi raccontato in un libro ed in un DVD/documentario.\nNello stesso anno Cristicchi prende parte alla realizzazione dell'ultimo disco di Claudio Baglioni \"Q.P.G.A.\", interpretando la canzone \"Nuvole e sogni\".\nAnni 2010.\nA febbraio prende parte al Festival di Sanremo 2010 nella sezione Artisti con il brano \"Meno male\", scritto insieme al rapper Frankie hi-nrg mc. Il brano giunge in finale ma non entra nello spareggio a tre per la canzone vincitrice. Da una dichiarazione del capostruttura Rai Antonio Azzalini, si apprende che la sua canzone \u00e8 stata la pi\u00f9 votata dai musicisti dell'orchestra nella serata finale. Il brano presentato a Sanremo anticipa l'uscita del disco \"Grand Hotel Cristicchi\".\nIl 1\u00ba maggio 2010 partecipa al Concerto del Primo Maggio in piazza San Giovanni a Roma, accompagnato dal Coro dei Minatori di Santa Fiora : in questa occasione, insieme ai suoi pezzi, interpreta anche il canto anarchico \"Stornelli d'esilio\".\nIl 4 giugno vince il \"Premio Mogol\" (ex aequo con Edoardo Bennato) per il testo della canzone \"L'ultimo valzer\".\nIl 31 ottobre 2010 debutta ufficialmente, al teatro \"Na Strastnom\" di Mosca, il suo secondo spettacolo teatrale \"Li Romani In Russia\" per la regia di Alessandro Benvenuti, nell'ambito della rassegna internazionale \"SOLO\", dedicata ai monologhi.\nIl brano \"Genova Brucia\", ispirato ai violenti fatti accaduti nella citt\u00e0 ligure durante il G8 del 2001, vince il Premio Amnesty Italia 2011 indetto dalla sezione italiana di Amnesty International e da Voci per la libert\u00e0 - Una canzone per Amnesty.\nNel luglio 2011 Cristicchi conduce, insieme a Nino Frassica, il variet\u00e0 radiofonico \"Meno male che c'\u00e8 Radio2\".\nNel settembre 2011 realizza la sua prima colonna sonora per il film \"Cose dell'altro mondo\" di Francesco Patierno, poi pubblicata in un album che contiene anche il brano dal titolo omonimo, riscrittura del vecchio inedito \"Appropinquante fine mundi\".\nNel dicembre 2011 interpreta la sigla \"Di pianeta in pianeta\" dell'edizione italiana del cartone animato \"Il piccolo principe\", trasmesso da Rai 2.\nNel 2012 incide con Franco Califano e il coro dei ragazzi del carcere minorile di Nisida la canzone \"Sto a cerc\u00e0 lavoro\", pubblicata su CD singolo, il cui ricavato viene versato in beneficenza.\nNel 2013 partecipa al Festival di Sanremo presentando i brani \"La prima volta (che sono morto)\" e \"Mi manchi\", che anticipano l'uscita del disco \"Album di famiglia\".\nNell'ottobre dello stesso anno porta in scena al Politeama Rossetti di Trieste il musical \"Magazzino 18\", scritto in collaborazione con il giornalista Jas Bernas e diretto da Antonio Calenda, sul dramma delle foibe e sull'esodo giuliano-dalmata. Una delle repliche, a Scandicci, \u00e8 stata oggetto di contestazione da parte dell'estrema sinistra. Il musical viene mandato in onda su Rai 1 il 10 febbraio 2014 in occasione del Giorno del ricordo. In relazione a questo spettacolo gli sar\u00e0 conferita la cittadinanza onoraria di Trieste il 19 febbraio 2016.\nNel gennaio 2015 annuncia che scriver\u00e0 la colonna sonora del film \"Rosso Istria\", del regista Antonello Belluco. Pochi mesi prima, in occasione della distribuzione del precedente film di Belluco, \"Il segreto di Italia\" sull'eccidio di Codevigo, Cristicchi aveva difeso Belluco e il film su Facebook, paragonando la campagna contro il film a quella contro \"Magazzino 18\".\nNell'agosto 2015 in occasione di uno spettacolo sul Monte Amiata, sponsorizzato da Enel Green Power viene contestato dai comitati ambientalisti locali che si oppongono allo sfruttamento locale dell'energia geotermica.\nIl 9 febbraio 2018 Cristicchi partecipa alla quarta serata del 68\u00ba Festival di Sanremo in qualit\u00e0 di ospite per il duetto con Fabrizio Moro ed Ermal Meta del brano \u201cNon mi avete fatto niente\u201d che vincer\u00e0 il Festival la sera successiva.\nA dicembre 2018 durante Sanremo Giovani 2018, Fabio Rovazzi e Pippo Baudo hanno annunciato la sua presenza tra i concorrenti big del Festival di Sanremo 2019 con il brano \"Abbi cura di me\", diventato poi il titolo dell'omonima raccolta, nonch\u00e9 di un libro autobiografico scritto insieme a Massimo Orlandi."}
{"id": "322595", "revid": "767487", "url": "https://it.wikipedia.org/wiki?curid=322595", "title": "Riccardo Maffoni", "text": "Carriera.\nDopo esser stato il primo ospite fisso dei concerti dei Nomadi, grazie ad una collaborazione con la Premiata Forneria Marconi vince il \"Premio Speciale Fandango\". Nel 2000 riceve il \"Premio Piero Ciampi, Citt\u00e0 di Livorno, Omaggio a Stefano Ronzani\". L'anno seguente, il 2001, \u00e8 fra gli otto finalisti del \"Premio Citt\u00e0 di Recanati\", in cui ottiene la \"Targa Stream\" come vincitore delle selezioni televisive e la pubblicazione del brano \"Una grande rosa rossa\" sul CD ufficiale della rassegna.\nNel 2002 vince il Festival di Castrocaro con il brano \"Le circostanze di Napoleone\", e partecipa successivamente al programma \"Destinazione Sanremo\".\nNel 2004 pubblica su etichetta Warner/BMG l'album \"Storie di chi vince a met\u00e0\", interamente scritto da Maffoni e contenente il singolo \"Uomo in fuga\", dedicato a Marco Pantani. La canzone, scritta prima della scomparsa del ciclista, viene scelta dalla Fondazione Marco Pantani Onlus per rappresentare tutte le manifestazioni ufficiali riconducibili a Pantani.\nL'album gli permette d'esser scelto per l'apertura dei concerti dei Nomadi, di Van Morrison (il 17 marzo 2004 a Roma e il 18 marzo a Milano) e di Alanis Morissette (il 7 e 10 luglio 2004). Vince anche la prima edizione \"Gran Premio di Primavera 2004\" nella sezione \"Giovani\" con la canzone \"Viaggio libero\".\nNel 2006 partecipa e vince il Festival di Sanremo sezione giovani con la canzone \"Sole negli occhi\". In occasione del Festival viene ripubblicato l'album \"Storie di chi vince a met\u00e0\", con l'aggiunta dei due brani \"Sole negli occhi\" e \"Ti aspetter\u00f2\".\nIl suo secondo album \"Ho preso uno spavento\" esce il 30 maggio 2008, anticipato dal singolo \"Vorrei sapere\" in programmazione dal 18 aprile dello stesso anno.\nIl nuovo singolo \"Vorrei sapere\" entra nella classifica dei singoli pi\u00f9 venduti al numero 8 la settimana dal 9 al 15 maggio 2008.\nNell'estate 2008 Maffoni apre le date del \"Ferro e Cartone Tour 2008\" di Francesco Renga, oltre a effettuare un proprio tour nelle piazze italiane.\nNel giugno del 2010 come chiusura di un tour acustico iniziato nell'ottobre 2009 intraprende un mini tour negli USA che lo porta a suonare in Florida e a New York.\nIl 11 marzo 2011 pubblica un nuovo lavoro, \"1977\", su etichetta \"Evento Musica\", in versione digital download. Si tratta di un EP che contiene sei tracce, cinque classici del rock, pi\u00f9 un inedito scritto da Riccardo, dal titolo \"You're so good to me\".\nNell'aprile del 2018 esce \"Faccia\", un disco di 14 tracce inedite contenente l'omonimo singolo uscito a marzo. Il disco \u00e8 prodotto dallo stesso Riccardo insieme a Michele Coratella.\n22 giugno 2018 il brano \"Provate voi\" contenuto nell'album \"Faccia\" vince il \"Premio Peppino Impastato - Targa 100 Passi\", patrocinato dalla Fitel-Sicilia e dal Ministero della Cultura.\n6 luglio 2018 esce in radio \"Sette Grandi\", secondo singolo estratto da \"Faccia\"."}
{"id": "322596", "revid": "466539", "url": "https://it.wikipedia.org/wiki?curid=322596", "title": "Giannis Latsis", "text": "Biografia.\nQuattordicesimo dei 15 figli di Afrodite e di Spiros, pescatori e contadini, studi\u00f2 alla scuola di marina mercantile di Pirgo (\u03a0\u03cd\u03c1\u03b3\u03bf\u03c2), capoluogo dell'Elide. Si imbarc\u00f2 con il grado di capitano di vascello su una nave dell'armatore greco Lucas Nomik\u00f2s, che faceva la spola tra Grecia ed Italia e trasportava soprattutto uva sultanina.\nSi spos\u00f2 con Erietta Tsoukal\u00e0, figlia di un commerciante del luogo. Dal matrimonio nacquero 3 figli: Spiro Latsis, Marianna Latsi e Margherita Latsi. Dopo l'ultimatum dell'Italia alla Grecia, fu arruolato nella marina militare. Alla fine della guerra sub\u00ec un processo per sospetta collaborazione con i nazisti e per pratica di mercato nero, ma ne venne assolto. La sua fortuna inizi\u00f2 quando l'armatore Nomikos gli affid\u00f2 una nave di 300 tonnellate per noleggiarla a terzi. Pot\u00e9 cos\u00ec racimolare la somma necessaria per comprare una nave passeggeri propria, che entr\u00f2 in funzione collegando le al Pireo.\nSi accattiv\u00f2 le simpatie della famiglia reale saudita mettendo a disposizione due delle sue navi per il trasporto di pellegrini alla Mecca. Durante la guerra dei sei giorni pose tutta la sua flotta a disposizione del governo egiziano, un favore che gli fu ricambiato pi\u00f9 tardi con la sua partecipazione alla rimessa in funzione del canale di Suez. I suoi buoni rapporti con la famiglia reale saudita gli valsero un contratto miliardario per la costruzione di una raffineria di petrolio nella citt\u00e0 di Rabigh. Un'altra gigantesca raffineria di petrolio (\u201c\"Petrola\"\u201d) era stata allestita qualche anno prima in localit\u00e0 Eleusina, alle porte di Atene.\nFece numerose donazioni allo stato greco tra le quali aerei antincendio. In occasione di calamit\u00e0 naturali elarg\u00ec consistenti aiuti alle popolazioni colpite, non solo in Grecia ma anche in Armenia ed in Egitto. In onore alla memoria del padre Spiros, che era epirota, ha sostenuto la minoranza greca d'Albania nel mantenere le sue tradizioni e la sua cultura. Per queste sue opere filantropiche fu insignito della croce d'oro dal patriarca ecumenico di Costantinopoli. Era amico personale dei membri della famiglia reale d'Inghilterra, cui prestava spesso il suo yacht \"Alexander\" per crociere nel mar Mediterraneo. \nSu di lui \u00e8 stato pubblicato un libro dal titolo \"Giannis Latsis, il gangster\", dello scrittore Grigoris Michalopoulos."}
{"id": "322597", "revid": "228587", "url": "https://it.wikipedia.org/wiki?curid=322597", "title": "Villa Genoese Zerbi", "text": "La villa Genoese Zerbi (talvolta chiamata villa Zerbi), \u00e8 un edificio storico della citt\u00e0 di Reggio Calabria. Sorge sul corso Vittorio Emanuele III nell'area dove, prima del 1860, vi era l'antica villa in stile barocco della famiglia dei Marchesi Genoese, antica famiglia del patriziato reggino che alla fine del XIX secolo aggiunse al proprio cognome quello degli Zerbi da cui \"Genoese Zerbi\". Distrutta dal terremoto del 1908, la villa fu riedificata con un progetto redatto dagli ingegneri Zerbi, Pertini e Marzats nel 1915. Attualmente la Villa non appartiene pi\u00f9 alla famiglia Genoese Zerbi e per alcuni anni \u00e8 stata un centro espositivo gestito dal Comune di Reggio Calabria.\nL'edificio.\nIl nuovo edificio fu costruito con caratteristiche completamente diverse dall'antica villa, e con nuove scelte di stile architettonico e tipologico, che si differenziano dagli altri edifici del fronte sulla via marina.\nL'area in cui sorge \u00e8 definita da via Giulia, via Zaleuco, via Camagna ed il corso Vittorio Emanuele III.\nLa villa \u00e8 composta da un corpo centrale di forma trapezoidale a due piani che si affaccia sul mar Mediterraneo quindi sullo stretto, nell'area confinante con la via Zaleuco vi \u00e8 il giardino che si estende fino alle d\u00e9pendance ricavate negli angoli opposti che incontrano la via Giulia e la via Camagna.\nL'edificio si presenta con una serie di articolazioni dove si alternano degli ambienti destinati ad abitazione: loggiati, ed elementi a torre; lo stile architettonico usato si rif\u00e0 ai modelli neogotici veneziani del XIV secolo, con archi in stile gotico, accostando elementi decorativi insieme a scelte cromatiche molto evidenti: colonne sorreggono gli archi dei loggiati, colonnine adoperate per le balaustre dei balconi e per finire i merli che sovrastano come parapetto tutto il terrazzo.\nLa sede espositiva.\nVilla Genoese Zerbi, fino a pochi anni fa, \u00e8 stata un polo culturale della citt\u00e0 di Reggio e ha offerto periodiche mostre di pittura, scultura, architettura, fotografia. \u00c8 stata, infatti, sede espositiva delle mostre della Biennale di Venezia nel Mezzogiorno d'Italia."}
{"id": "322599", "revid": "599013", "url": "https://it.wikipedia.org/wiki?curid=322599", "title": "Sls", "text": ""}
{"id": "322604", "revid": "1442080", "url": "https://it.wikipedia.org/wiki?curid=322604", "title": "Roger Glover", "text": " \u00c8 noto soprattutto per essere il bassista dei Deep Purple.\nHa ispirato generazioni di bassisti ed ha contribuito notevolmente allo sviluppo dell'hard rock e dell'heavy metal.\nBiografia.\nSebbene nato in Galles, Roger Glover si trasferisce al seguito dei genitori in Inghilterra, dapprima abitando per breve tempo nel nord-ovest (specificamente nella contea del Lancashire), per poi stabilirsi a Londra, dove trascorse i suoi anni giovanili tra South Kensington e Pinner. Mentre frequentava la locale \"Harrow County School for Boys\" form\u00f2 la sua prima band, i Madison, per quindi confluire nel 1964 negli Episode Six; gruppo dove sar\u00e0 raggiunto un anno dopo dal vocalist Ian Gillan. Con il cantante si svilupper\u00e0 negli anni un fertilissimo sodalizio musicale, e quando questi integrer\u00e0 nel 1969 i Deep Purple, Glover si ritrover\u00e0 coinvolto nella registrazione del primo singolo della nuova formazione, \"Hallelujah\". Alla fine della session, un po' a sorpresa, giunge l'invito a fare parte del gruppo. Nel corso dei cinque anni successivi il musicista/compositore contribuir\u00e0 al periodo pi\u00f9 fecondo della band, dando il suo apporto ad album come \"In Rock\" e \"Machine Head\".\nNel 1973, dopo il tour successivo alla realizzazione di \"Who Do We Think We Are\" e le dimissioni di Gillan, Glover sar\u00e0 allontanato dai Deep Purple su richiesta del chitarrista Ritchie Blackmore, allora alla ricerca di nuove sonorit\u00e0. Glover inizia allora ad affermarsi come produttore (attivit\u00e0 intrapresa gi\u00e0 prima del suo allontanamento dai Deep), collaborando con band come Status Quo, Judas Priest e Nazareth, o ancora con musicisti del calibro di Rory Gallagher.\nNello stesso periodo realizza anche l'album \"Butterfly Ball\", in cui si avvale del contributo di Ronnie James Dio, David Coverdale, Glenn Hughes e John Gustafson. Dall'opera sar\u00e0 successivamente ricavato un film-concerto, con il vecchio complice Ian Gillan chiamato a sostituire l'allora indisponibile Ronnie James Dio.\nSempre legato alla Purple Records, tra il 1975 e il 1976 produce e contribuisce come corista e strumentista all'album d'esordio della Ian Gillan Band, \"Child in Time.\"\nQualche mese dopo produce il primo disco solista di David Coverdale, intitolato \"White Snake\" (distribuito nel maggio 1977) contribuendo anche come strumentista a un paio di brani. La collaborazione si rinnover\u00e0 in occasione del successivo disco solista di David, \"Northwinds,\" del 1978.\nNel 1978, poco dopo la pubblicazione della sua seconda opera solista, \"Elements\", Glover inizia a collaborare con i Rainbow di Ritchie Blackmore come produttore dell'album \"Down to Earth,\" finendo per integrare ufficialmente la band come bassista nel 1979.\nSul finire del 1983 lui e Blackmore sciolgono i Rainbow per riesumare la formazione Mark II dei Deep Purple a poco pi\u00f9 di dieci anni dalla sua dissoluzione. Anche questa nuova avventura sar\u00e0 preceduta dalla pubblicazione di un lavoro solista, \"Mask\", realizzato con il contributo degli ormai ex-Rainbow Rosenthal e Bargi. Curiosamente, la bonus track dell'audiocassetta, \"Unnatural\", non \u00e8 mai stata riproposta nelle successive edizioni su CD.\nSposato due volte, ha tre figlie. La maggiore, Gillian Glover (nata nel 1976), ha contribuito come vocalist ai due ultimi lavori solisti del padre, \"Snapshot\" e \"If Life Was Easy\"."}
{"id": "322607", "revid": "1573940", "url": "https://it.wikipedia.org/wiki?curid=322607", "title": "Alauda arvensis", "text": "L'allodola (Alauda arvensis ), detta anche lodola, \u00e8 un uccello passeriforme della famiglia degli Alaudidi.\nDescrizione.\nL'allodola \u00e8 lunga circa 16\u201318\u00a0cm, ha un'apertura alare che pu\u00f2 raggiungere i 36\u00a0cm e pesa circa 35-45 g. \u00c8 caratterizzata da un piumaggio di colore marrone leggermente striato di nero nella parte superiore, pi\u00f9 chiaro in quella inferiore, nonch\u00e9 da un piccolo ciuffo erettile che mostra solo se allarmata. In volo mostra una coda corta e larghe ali corte. La coda e la parte posteriore delle ali sono bordate di bianco. I sessi sono simili.\nBiologia.\n\u00c8 un uccello gregario e forma piccoli branchi, ha un volo possente e ondulato, alternando battiti d'ala a chiusure d'ala. Ama portarsi in volo a qualche centinaio di metri di altezza per poi ritornare verso terra ad ali chiuse, riaprendole solo a poca distanza dal suolo. Terragnola, cammina e saltella agilmente tenendo il corpo in posizione orizzontale.\nRiproduzione.\nNidifica sul terreno costruendo un nido in una depressione naturale. Tra marzo e agosto la femmina depone 3-6 uova grigio-biancastre picchiettate di marrone-verdino e macchiettate di bruno che cova per 11-12 giorni. I piccoli, nutriti anche dal maschio, sono capaci di volare dopo circa 3 settimane dalla nascita. Effettua 2-3 covate all'anno.\nAlimentazione.\nSi nutre prevalentemente di semi, vegetali (semi, germogli, foglie), arricchendo la dieta con insetti durante il periodo riproduttivo. Gli insetti sono anche il cibo dei nidacei.\nOccasionalmente si nutre anche di piccoli animali.\nIn primavera le allodole si cibano anche dei germogli della cicuta perch\u00e9 particolarmente ricchi di sostanze nutritive. La cicuta \u00e8 una pianta tossica per l'uomo, ma non per l'allodola.\nDistribuzione e habitat.\n\u00c8 diffuso in tutta Europa e Asia. Le popolazioni del nord e dell'est migrano in autunno verso l'Europa meridionale e il Nordafrica per poi ritornarvi alla fine dell'inverno; le popolazioni meridionali sono stanziali. L'allodola frequenta campagne pi\u00f9 o meno coltivate, steppe, prati, pascoli e dune sabbiose, sia in pianura che in quota.\nSistematica.\nSono note le seguenti sottospecie:\nLetteratura e simbolismo.\nIl comportamento dell'allodola, che al mattino della bella stagione si innalza in volo verticalmente a cantare per poi precipitare rapidamente e ritornare in alto riprendendo il canto, ha ispirato poeti e letterati e ha dato origine ad una ricca simbologia, facendone anche un animale araldico.\nL'allodola in musica.\nL\"'alouette\" \u00e8 una filastrocca franco-canadese molto popolare fra i bambini ed il compositore rumeno George Enescu le dedic\u00f2 una canzone intitolata \"Ciocarlia\" (romeno per \"allodola\").\n\u00c8 presente anche un'opera per pianoforte intitolata \"L'Allodola\" (in russo \"\u0416\u0430\u0432\u043e\u0440\u043e\u043d\u043e\u043a,\" 1864\")\" composta da Milij Alekseevi\u010d Balakirev, trascrizione da \"Addio a San Pietroburgo\" n. 10 di Glinka.\nL'allodola in araldica.\nIn araldica l'allodola pu\u00f2 comparire sia ferma che volante.\nIl nome \u00e8 rimasto famoso anche perch\u00e9 fu assegnato da Cesare alla \"Legio V Alauda\" costituita nel 52 a.e.v. e distrutta nella rivolta batava del 70 a.C..\nL'allodola in letteratura.\nEsopo dedica all'allodola una sua favola, \"L'allodola e il contadino\".\nDante Alighieri nella sua \"Divina Commedia\" cita quest'uccello facendone addirittura una metafora dell'aquila, uccello gi\u00e0 di per s\u00e9 carico di simbolismi:\nIl poeta e favolista francese La Fontaine fa dell'allodola la protagonista di una delle sue fiabe \"L'alouette et ses petits avec le ma\u00eetre d'un champ\" (L'allodola ed i suoi piccoli con il padrone di un campo).\nWilliam Shakespeare la chiama \u00abmessaggera del mattino\u00bb; da \"Romeo e Giulietta\", atto terzo, scena quinta:\nGiulietta\nRomeo\nPercy Bysshe Shelley le ha dedicato un'ode: \"To a Skylark\" (Ad un'allodola):\nIl francese Victor Hugo utilizza il nome di quest'animale come soprannome alla piccola bambina Cosette, personaggio del romanzo storico \"I Miserabili\".\nCharles Baudelaire nella poesia \"Elevazione\" contenuta ne \"I fiori del male\" paragona il pensiero all'allodola.\nMiti e simbolismi.\nSecondo una leggenda indiana il poeta Bahradv\u0101ja, uno dei saggi del Mah\u0101bh\u0101rata, fu nutrito da un'allodola.\nNella mitologia nordica il fatto che l'allodola corra nei campi di grano quando questo \u00e8 ancora verde, vi faccia il nido e da terra s'involi per cantare, l'ha resa incarnazione dello spirito del Grano.\nIl comportamento dell'allodola, che sale verticale in cielo a cantare \u00e8 stato ripreso dalla simbologia cristiana medioevale, attribuendo all'allodola prima il simbolo della preghiera, che da terra si innalza verso Dio, poi l'immagine di Cristo, secondo le parole del Vangelo:\nInoltre, poich\u00e9 Plutarco narra della considerazione in cui erano tenute le allodole nell'isola di Lemno, in quanto si cibano di uova di locusta, divoratrice dei raccolti, ed essendo la locusta una delle immagini del Male, ecco che l'allodola, nell'immaginario medievale, fu vista anche per questo come simbolo del Cristo.\nBibliografia.\nper la letteratura ed il simbolismo:"}
{"id": "322608", "revid": "1318658", "url": "https://it.wikipedia.org/wiki?curid=322608", "title": "Gallico", "text": ""}
{"id": "322609", "revid": "1610933", "url": "https://it.wikipedia.org/wiki?curid=322609", "title": "Allodola", "text": ""}
{"id": "322610", "revid": "767487", "url": "https://it.wikipedia.org/wiki?curid=322610", "title": "Lega Santa (1684)", "text": "La Lega Santa promossa da papa Innocenzo XI fu la quarta di una serie di coalizioni di principi a difesa dell'Europa cristiana.\nNel 1683, gli ottomani, al massimo della loro espansione territoriale, attaccarono l'impero asburgico e posero l'assedio a Vienna (14 luglio), iniziando cos\u00ec una nuova guerra austro-turca.\nLa formazione di un'alleanza cristiana fu invocata da papa Innocenzo XI. Il Pontefice incaric\u00f2 il padre cappuccino Marco d'Aviano di ricomporre la Lega Santa, missione che il frate svolse egregiamente ed il 5 marzo 1684 il patto fra i componenti della Lega fu siglato. Aderirono i regni di Spagna, Portogallo e Polonia, le Repubbliche di Genova e Venezia, il Granducato di Toscana, il Ducato di Savoia. Tutti inviarono aiuti e cospicui contingenti militari.\nLa coalizione, comandata da Giovanni III Sobieski, sconfisse gli Ottomani nella Battaglia di Vienna e tolse l'assedio alla capitale.\nSuccessivamente liber\u00f2 tutta l'Ungheria e la maggior parte dell'attuale Croazia.\nLa Lega Santa combatt\u00e9 contro l'Impero Ottomano anche nella seconda battaglia di Moh\u00e1cs, nel 1687.\nAlla guida del principe Eugenio di Savoia, la Lega Santa consegu\u00ec la vittoria definitiva contro l'esercito turco nella Battaglia di Zenta (1697) e costrinse l'Impero Ottomano a firmare il Trattato di Carlowitz (26 gennaio 1699)."}
{"id": "322615", "revid": "1784938", "url": "https://it.wikipedia.org/wiki?curid=322615", "title": "Jacques-Ren\u00e9 H\u00e9bert", "text": "Fondatore nel 1790 del giornale \"Le P\u00e8re Duchesne\", iscritto al Club dei Cordiglieri e a quello dei Giacobini, divenne il rappresentante, dopo gli \"arrabbiati\", dell'ala pi\u00f9 radicale della Rivoluzione francese, dagli avversari chiamata \"gruppo degli \"esagerati\"\" o \"h\u00e9bertisti\". Fu arrestato e giustiziato durante il Regime del Terrore.\nBiografia.\nLa giovinezza.\nJacques-Ren\u00e9 fu il figlio di Jacques H\u00e9bert (1693-1766), e di Marguerite Bunaiche de La Houdrie (1724-1787). Suo padre, orafo di Alen\u00e7on, era una \u00ab rispettabile \u00bb figura della citt\u00e0: proprietario di due case nel centro di Alen\u00e7on e di una fattoria a Cond\u00e9-sur-Sarthe, era tesoriere della chiesa Saint-L\u00e9onard e aveva rivestito la carica di primo giudice-console, di scabino e di luogotenente della milizia borghese. Rimasto vedovo nel 1751, si era risposato nel 1753 con Marguerite Bunaiche de La Houdrie, una ventinovenne di origini nobili che gli diede quattro figli: Jacqueline, nata nel 1755 ma morta in tenera et\u00e0, Jacques-Ren\u00e9 nel 1757, M\u00e9lanie nel 1759 e Marguerite nel 1761.\nBambino \u00ab birichino e grazioso \u00bb, quando il padre mor\u00ec, nel 1766, fu mandato nel collegio di Alen\u00e7on, da poco gestito, in luogo dei gesuiti, da preti secolari, in gran parte di scarse capacit\u00e0. Il suo compagno di scuola Desgenettes defin\u00ec H\u00e9bert un allievo pigro, mentre un suo accanito nemico riconobbe che egli, dotato di \u00ab disposizioni abbastanza felici \u00bb, ottenne \u00ab qualche successo nel corso degli studi \u00bb. Terminati gli studi nel 1776 e deciso a diventare avvocato, s'impieg\u00f2 in uno studio legale di Boissey.\nDividendo con altri i favori di Mme Coffin, piacente vedova di un farmacista, si mise nei guai. La notte del 16 maggio 1776 H\u00e9bert affisse sui muri di Alen\u00e7on pi\u00f9 copie di un manifesto anonimo nel quale, imitando scherzosamente lo stile giudiziario, qualificava di assassino un suo rivale, il dottor Clouet, e lo condannava al bando. Riconosciutone autore, fu denunciato e dopo un lungo processo, nel 1779 fu condannato a mille lire di risarcimento a favore del diffamato dottore. La somma era notevole ed H\u00e9bert prefer\u00ec non pagare e lasciare la citt\u00e0, sottraendosi cos\u00ec all'arresto.\nA Parigi.\nDopo un breve soggiorno a Rouen, nel 1780 H\u00e9bert arriv\u00f2 a Parigi. Rimase presto senza denaro e furono anni di miseria, alleviata un poco dall'amico Desgenettes che nella capitale studiava medicina, da qualche lavoro saltuario - fece salassi per conto di un barbiere - dalla generosit\u00e0 di due graziose proprietarie di una salumeria e dal credito di un albergatore. Finalmente, Dorfeuille e Gaillard, direttori del Th\u00e9\u00e2tre des Vari\u00e9t\u00e9s, ai quali H\u00e9b\u00e9rt aveva proposto certe sue commedie, nel 1786 gli offrirono un impiego in teatro.\nLavor\u00f2 come magazziniere, poi come addetto ai biglietti e infine alla locazione, accompagnando dame e signori ai palchi loro assegnati. Il 28 agosto 1787, dopo la morte della madre avvenuta il 28 gennaio, ricevette la sua parte di eredit\u00e0, consistente in 500 lire. Se le sue condizioni economiche erano soddisfacenti, egli non doveva per\u00f2 amare il suo lavoro, perch\u00e9 dopo quasi due anni lo lasci\u00f2 improvvisamente nel novembre del 1788.\nSull'episodio interverr\u00e0 alla fine del 1793 Camille Desmoulins, suo nemico politico, per sostenere che H\u00e9bert fu licenziato per aver rubato dei biglietti del teatro. H\u00e9bert rispose con un opuscolo, nel quale citava un'amichevole lettera del direttore Gaillard che gli dichiarava la sua stima e il dispiacere per la sua improvvisa partenza. Turbat afferma, sulla scorta della testimonianza rilasciata da Mme Dubois nell'istruttoria del processo del 1794 contro H\u00e9bert, che egli avrebbe sottratto 3.000 lire dalle casse del teatro. Il particolare non risulta per\u00f2 nella deposizione resa in udienza dalla Dubois.\nLa Rivoluzione. Primi scritti.\nPrivo, come tanti, del diritto di voto, alla convocazione degli Stati Generali dovette contentarsi di partecipare alle riunioni popolari che si tenevano giornalmente nei giardini del Palais Royal e per qualche tempo, nei giorni della presa della Bastiglia, fece parte della guardia nazionale. Sfrattato per morosit\u00e0, fece la conoscenza del dottor Boisset, un suo conterraneo che viveva a pensione dalla vedova Dubois, editrice e libraia presso il boulevard du Temple, a condizione di fornirle periodicamente qualche suo scritto.\nBoisset gli mise a disposizione un suo appartamento a Belleville e gli propose di scrivere per suo conto una brochure, \"La Lanterna magica\", che del resto fu pubblicata anonima. Recensita favorevolmente l'11 febbraio 1790 dall\"Observateur\" di Feydel, in essa H\u00e9bert, che esalta la rivoluzione in corso, appare politicamente come un monarchico costituzionalista, pur essendo molto polemico nei confronti della nobilt\u00e0 e del clero, che egli descrive come i cattivi geni della monarchia.\nSubito dopo aver consegnato all'editore il suo lavoro, H\u00e9bert scomparve, portandosi via due materassi e della biancheria appartenente al dottor Boisset, che impegn\u00f2 al Monte di Piet\u00e0. Il legittimo proprietario si accontenter\u00e0, qualche settimana dopo, di un risarcimento in denaro. Pu\u00f2 darsi che H\u00e9bert avesse giudicato insufficiente il compenso ricevuto per la sua prima fatica letteraria e si fosse risarcito a modo suo: \u00e8 certo che egli si era scoperto scrittore e giornalista e gi\u00e0 il 21 febbraio apparve il primo numero di un suo periodico, il \"Petit Car\u00eame de l'abb\u00e9 Maury ou Sermons pr\u00each\u00e9s \u00e0 l'Assembl\u00e9e des enrag\u00e9s\".\nSono degli opuscoli che, utilizzando il tipico linguaggio dei predicatori, prendono di mira l'abate Maury, il brillante oratore, difensore della monarchia e degli ordini privilegiati. Nello stesso tempo, H\u00e9bert mostra di stare dalla parte dei pi\u00f9 poveri, di coloro che a mala pena \u00ab mangiano un pane nero guadagnato col sudore della loro fronte e impastato dalle loro lacrime \u00bb, a fronte dei piaceri che i nobili si godono dall'infanzia fino all'estrema vecchiaia.\nIl 4 aprile, nel decimo e ultimo numero dei suoi \"Sermons\", H\u00e9bert annunci\u00f2 la prossima uscita di un nuovo opuscolo, la \"Vie priv\u00e9e de M. l'abb\u00e9 Maury\", che vide la luce alla fine del mese. L'abate Maury \u00e8 nato miracolosamente da una relazione della madre, Jacqueline la Pie, con la statua di san Guignolin, mentre gli amori con Mlle Guimard, la celebre ballerina, gli hanno procurato un priorato. In un opuscolo di poco successivo, \"Suite de la Vie priv\u00e9e de l'abb\u00e9 Maury\", H\u00e9bert scherza sulle origini molto popolari dell'abate difensore dei privilegi di classe.\nChiuso il \"Petit Car\u00eame\", H\u00e9bert pubblic\u00f2 un nuovo periodico, \"Le Chien et le Chat\". L'idea era di mettere idealmente a confronto in ogni numero due politici di diverso schieramento: nel primo numero si confrontarono i fratelli Mirabeau, Honor\u00e9 e Andr\u00e9, nel secondo il deputato contadino G\u00e9rard venne opposto al nobile Cazal\u00e8s. Cambiata formula, senza successo, con \"Le Gardien des Capucins\", H\u00e9bert nel quarto e ultimo numero del \"Le Chien et le Chat\" dipinse un entusiastico ritratto di Rousseau.\nLa nascita del \"P\u00e8re Duchesne\".\nNon si sa quando apparve il primo numero del nuovo giornale di H\u00e9bert. Sta di fatto che a settembre circolavano a Parigi tre testate che si rifacevano al \"P\u00e8re Duchesne\", una figura della commedia dell'arte perennemente in collera, pronto a denunciare vizi e abusi, e gi\u00e0 erano stati pubblicati alcuni opuscoli con protagonista tale personaggio, nonch\u00e9 un giornale effimero, il \"Retour du P\u00e8re Duchesne, premier po\u00e9lier du monde\".\nLe \"Lettres bougrement patriotiques du P\u00e9re Duch\u00eane\" di Antoine Lemaire, il \"P\u00e8re Duchesne\" dell\"abb\u00e9\" Jean-Charles Jumel e quello di H\u00e9bert si contesero la legittima paternit\u00e0 del titolo, e ciascuno mantenne il proprio. Quelli dei giornali di Jumel e di H\u00e9bert erano molto simili. Campeggiava una figura incisa con la pipa in bocca, e una didascalia perentoria: \"Je suis le v\u00e9ritable p\u00e8re Duchesne, foutre\".\nNei suoi primi mesi di vita il \"P\u00e8re Duchesne\" di H\u00e9bert si mostr\u00f2 favorevole alla monarchia e in particolare a Luigi XVI: \u00ab Ah, \"foutre\", quel Re merita tutta la nostra riconoscenza \u00bb, scrisse il 26 settembre 1790 e a novembre Luigi era ancora un \u00ab brave homme \u00bb. Nel febbraio del 1791, quando le zie del re Vittoria e Adelaide si trasferirono in Italia per quella che apparve subito come una fuga, il tono cominci\u00f2 a cambiare: \u00ab quelle vecchie sempiterne \u00bb erano \u00ab l'anima di tutte le cospirazioni \u00bb, e solo Luigi si mostrava ancora \u00ab degno \u00bb della famiglia reale, avvertendo Maria Antonietta che l'Assemblea Nazionale potrebbe anche decretare il suo divorzio dando \u00ab al nostro bravo re una brava compagna che pensi come lui e gioisca di essere la regina di un popolo libero \u00bb.\nTutto cambi\u00f2 con il tentativo di fuga della coppia reale, terminata a Varennes il 21 giugno 1791. Luigi XVI pass\u00f2 da \u00abbuon re\u00bb a \u00abun porco fottuto che non fa che ubriacarsi\u00bb, ed H\u00e9bert si chiese che cosa mai bisognasse fare di \u00abquel grosso maiale\u00bb, proponendo di \u00abficcarlo\u00bb in una cella di detenzione dei pazzi, dal momento che non esistevano pi\u00f9 i conventi dove un tempo si rinchiudevano \u00abi re imbecilli e fannulloni\u00bb.\nIl 15 luglio l'Assemblea Nazionale costituente proclam\u00f2 inviolabile il re e sostenne, per salvare la monarchia, che non era fuggito ma si era tentato di rapirlo e condurlo all'estero. Nessuno credette a questa menzogna. Il 16 luglio H\u00e9bert si scaten\u00f2: \u00abQuel coglione di Capeto regner\u00e0 ancora; malgrado la nazione, lo spergiuro sta prendendosi i suoi diritti. Dov'\u00e8 dunque quella libert\u00e0 di cui ci culliamo? No, vaffanculo, no, noi non siamo liberi, non siamo degni di esserlo perch\u00e9 a sangue freddo ce lo lasciamo mettere in culo in questo modo\u00bb.\nIl giorno dopo ci fu la strage al Campo di Marte, dove anche H\u00e9bert era andato a firmare la decadenza del re. A causa di quell'articolo, H\u00e9bert e l'editore Tremblay furono convocati dal giudice di pace Buob, un banchiere tedesco introdotto a corte, che li minacci\u00f2 d'arresto, e per qualche tempo il \"P\u00e8re Duchesne\" contenne l'abituale violenza verbale. Del resto, il 14 settembre re Luigi prest\u00f2 giuramento sulla Costituzione e grandi feste celebrarono quella che sembr\u00f2 una riconciliazione nazionale e la conclusione della stessa rivoluzione.\nContro la monarchia.\nIl 1\u00ba ottobre 1791 s'insediarono i neo-eletti deputati dell'Assemblea nazionale, che egli invit\u00f2 a \u00ab diminuire il prezzo del pane, schiacciare tutte le sanguisughe del popolo, impiccare i finanzieri e tutti quei pederasti di mercanti di carne umana che speculano sulle sostanze dei cittadini e s'ingrassano del sangue degli infelici \u00bb. Ma le maggiori preoccupazioni dell'Assemblea erano rivolte all'ordine interno, minacciato dai nostalgici del vecchio regime, compresi i nobili emigrati e i preti refrattari. Contro questi ultimi, il 29 novembre fu emesso il decreto che imponeva loro il giuramento pena severi provvedimenti.\nL'invito, rivolto al re da Talleyrand, dal duca de La Rochefoucauld e da altri, di opporre il veto al decreto, provoc\u00f2 l'ira del \"P\u00e9re Duchesne\": \u00ab Mai ci si fotte pi\u00f9 insolentemente del popolo \u00bb, e quando il re oppose il veto nel febbraio 1792, H\u00e9bert si scagli\u00f2 contro Luigi, \u00ab questo re tante volte spergiuro \u00bb, il \u00ab Signor Veto, che se ne fotte del popolo e prende i \"calotins\" sotto la sua protezione \u00bb.\nIntanto, in febbraio H\u00e9bert spos\u00f2 Marguerite Fran\u00e7oise Goupil, nata nel 1756, che era entrata verso il 1782 nel convento delle \"Dames de la Conception\", in rue Saint-Honor\u00e9, uscendone all'inizio della Rivoluzione. Ufficialmente era figlia di un commerciante di biancheria, ma era forse la figlia naturale del visconte de Carrouges, un aristocratico normanno emigrato che le versava una rendita annuale di 600 lire. H\u00e9bert la conobbe frequentando la \"Soci\u00e9t\u00e9 fraternelle des deux sexes\", un club sostenitore della Rivoluzione che si riuniva nel convento dei Giacobini. Si sposarono in chiesa e si stabilirono in un piccolo appartamento di rue Saint-Antoine. La loro camera da letto era ornata da un quadro del Cristo in Emmaus. H\u00e9bert vi appose un appunto: \u00ab Il sanculotto Ges\u00f9 mentre mangia con due discepoli nel castello di un ex-nobile \u00bb. Dalla loro unione nascer\u00e0 Virginie.\nI suoi attacchi contro i regnanti continuarono. Il 3 marzo accus\u00f2 \u00ab la puttana austriaca \u00bb di aver cercato di comprarlo, offrendogli una pensione. Ma lui, annunci\u00f2 alla regina, non si sarebbe venduto: \u00ab Andate pure a farvi fottere dagli scellerati per addormentare il popolo; il \"P\u00e8re Duchesne\" gli rester\u00e0 fedele \u00bb. Il giorno dopo fu nuovamente convocato dal giudice Buob, che lo accus\u00f2 di incitare alla rivolta. H\u00e9bert respinse le accuse, e quanto al linguaggio grossolano dei suoi articoli, lo giustific\u00f2 con la necessit\u00e0 di farsi ben comprendere dai lettori: quello non era il suo stile, e per questo non firmava mai gli articoli del giornale. Tradotto immediatamente al tribunale di polizia correzionale, fu prosciolto in poche ore.\nL'episodio giov\u00f2 a rafforzare la sua fama di patriota. Membro del club dei Cordiglieri, da aprile a giugno ne assunse la presidenza, quando le armate straniere invasero la Francia per soffocare la rivoluzione, assecondando le segrete speranze della corte. Dalle pagine del suo giornale H\u00e9bert grid\u00f2 alla vigilanza e alla vendetta: \u00ab Bisogna sterminare tutti i traditori [...] Si levi in piedi tutta la nazione! Tremate, vile canaglia della Corte! Tremate, perfidi Foglianti! Fremete, preti debosciati! [...] Legislatori, dite una parola e noi purgheremo la Francia da tutti gli escrementi del dispotismo e dell'aristocrazia! [...] Legate braccia e mani a Madame Veto se non volete che lei v'incateni! \u00bb.\nNella notte del 9 agosto, durante la quale ci fu l'assalto alle Tuileries, H\u00e9bert fu delegato alla Comune dalla sezione Bonne-Nouvelle. I novantatr\u00e9 rappresentanti convenuti furono i protagonisti della trasformazione del municipio in Comune insurrezionale. Tra le decisioni prese, vi fu l'arresto di due giudici di pace, il fogliante Bosquillon e il gi\u00e0 noto Buob, che saranno tra le vittime dei massacri di settembre. In quelle sanguinose vendette H\u00e9bert non ebbe alcuna parte, anche se gli viene attribuita, con altri, una responsabilit\u00e0 morale per aver favorito, attraverso gli articoli del suo giornale, il generarsi di un clima che produsse quei massacri.\nIl 22 settembre fece parte della delegazione che annunci\u00f2 alla famiglia reale, detenuta nella prigione del Temple, la decadenza dei loro poteri, e scrisse sul \"P\u00e8re Duchesne\" dell'imperturbabilit\u00e0 di Luigi XVI, mentre la regina, \u00ab per nascondere il suo dolore, disse di avere le caldane \u00bb. Il 29 settembre vi torn\u00f2 per comunicare, a nome dei commissari della Comune, di separare Luigi dalla moglie e dalla sorella \u00c9lisabeth, trasferendolo nella torre del Temple: \u00ab Antonietta fu per svenire e s'appoggi\u00f2 alla porta \u00bb, e il re \u00ab parve turbato \u00bb.\nIl 22 dicembre 1792 H\u00e9bert fu nominato, con Pierre Fran\u00e7ois R\u00e9al, sostituto procuratore della Comune. Da settembre conduceva dalle colonne del \"P\u00e9re Duchesne\" una violenta battaglia per la condanna a morte di Luigi XVI e seguiva trepidando e imprecando il dibattito in seno alla Convenzione. Una settimana prima della sentenza scriveva: \u00ab Non ho pi\u00f9 dubbi, cazzo, c'\u00e8 un partito per salvare quell'ubriacone di Capeto. L'oro dell'Austria, della Spagna, della Russia, dell'Inghilterra ha fatto effetto \u00bb, finch\u00e9 il 20 gennaio pot\u00e9 esprimere la propria \u00ab grande gioia \u00bb perch\u00e9 la Convenzione \u00ab sta per far provare la cravatta di Samson a quel cornuto di Capeto \u00bb. Lo stesso giorno, in qualit\u00e0 di sostituto procuratore, accompagn\u00f2 al Temple il presidente del Consiglio esecutivo provvisorio Dominique-Joseph Garat che notific\u00f2 al re la sentenza di morte. Il giorno dopo vi fu l'esecuzione, a cui H\u00e9bert non assistette.\nContro i Girondini.\nPrima ancora dell'esecuzione del re, H\u00e9bert inizi\u00f2 una campagna di stampa contro i Girondini, allora dominatori della politica francese. Nel dicembre del 1792 denunci\u00f2 l'esistenza di una \u00ab nuova corte che fa il bello e il cattivo tempo nella Convenzione e nei dipartimenti \u00bb. Si trattava di Jean-Marie Roland e di sua moglie, che governa la Francia, scriveva H\u00e9bert, come fosse \u00ab una Pompadour o una Dubarry \u00bb, mentre \u00ab Brissot \u00e8 il gran scudiero di questa nuova regina; Louvet il ciambellano; Buzot il gran cancelliere; Fauchet il confessore; Barbaroux il capitano delle guardie che Marat chiama spioni; Vergniaud il gran maestro delle cerimonie; Guadet il coppiere; Lanthenas il maggiordomo \u00bb. Sdraiata sul sof\u00e0, \u00ab Madame Coco \u00bb discetta sulla guerra, la politica e le sussistenze, mentre certi giornalisti le allungano \u00ab le loro zampe adunche \u00bb per arraffare gli assegnati che \u00ab la sposa del virtuoso Roland distribuisce perch\u00e9 abbaino contro i giacobini e i sanculotti di Parigi \u00bb.\nAl processo contro i Girondini H\u00e8bert dir\u00e0 che Madame Roland cerc\u00f2 di corromperlo offrendogli, tramite Gonchon, un sanculotto suo amico passato ai girondini, 1.500 abbonamenti per il \"P\u00e8re Duchesne\", e al suo rifiuto, Gorsas, il redattore del \"Courrier des quatre-vingt-trois d\u00e9partements\" eletto alla Convenzione tra i Girondini, anch'egli gi\u00e0 amico, inizi\u00f2 contro di lui una campagna di stampa, del resto ricambiata: \u00ab non si sa per quale porta Gorsas sia entrato alla Convenzione, ma si dice che sia per il salottino della vecchia giumenta del tenero Roland \u00bb. All'atteggiamento di H\u00e9bert non fu forse estranea la delusione di non essere riuscito, diversamente da Gorsas, a far parte della Convenzione.\nCos\u00ec si possono spiegare gli attacchi che egli riserv\u00f2 anche a Marat, nuovo convenzionale: \u00ab La nazione non vuole essere governata n\u00e9 dai Brissottini n\u00e9 dai Maratisti. Gli uni la vogliono addormentare per sgozzarla, gli altri l'abbracciano teneramente, ma per soffocarla meglio \u00bb, e se la prese anche con Robespierre, reo di aver favorito il successo elettorale di Marat, scambiandolo per \u00ab un'aquila \u00bb, mentre Marat non \u00e8 che \u00ab un gufo \u00bb. Quando per\u00f2, alla fine d'ottobre, i Girondini associarono Robespierre ai loro continui attacchi contro l'\u00ab Amico del popolo \u00bb, H\u00e9bert cess\u00f2 ogni polemica contro Marat e riserv\u00f2 alla Gironda tutta la sua forza delle sue invettive. In questo periodo, il 4 gennaio 1793, entr\u00f2 a far parte del Club dei Giacobini.\nPer mesi H\u00e9bert attacc\u00f2 i capi girondini accusandoli di preparare la guerra civile attraverso i loro progetti federalisti, e lamentandosi perch\u00e9 la massa del popolo rimaneva inerte: \u00ab non abbiamo dunque pi\u00f9 sangue nelle vene, per vederci cos\u00ec traditi da un pugno di scellerati che morderanno la polvere quando vorremo dare il minimo segno di vita? \u00bb. Il 24 maggio 1793 il \"P\u00e9re Duchesne\" denunciava \u00ab i complotti formati dai Brissottini, Girondini, Rolandini, Buzottini, P\u00e9tionisti e tutta la fottuta sequela dei complici di Capeto e Dumouriez per far massacrare i bravi montagnardi, i giacobini, la Comune di Parigi, al fine di dare il colpo di grazia alla libert\u00e0 e ristabilire la monarchia \u00bb. E incitava i sanculotti: \u00ab Svegliatevi, cazzo, sollevatevi! \u00bb.\nQuel giorno stesso H\u00e9bert fu condotto alla Convenzione e interrogato dalla Commissione dei Dodici, che gli contest\u00f2 di aver incitato il popolo all'insurrezione. Dopo sei o sette ore d'interrogatorio, fu rinchiuso nel carcere dell'Abbaye. Conosciuta la notizia del suo arresto, le sezioni si mobilitarono e una delegazione della Comune si rec\u00f2 a protestare alla Convenzione, chiedendo il suo rilascio. Il presidente di turno dell'Assemblea, il girondino Isnard, rispose con una frase minacciosa rimasta famosa, e che sollev\u00f2 un diluvio di urla tra i deputati e il pubblico: \u00ab Se si arrivasse a portare offesa alla rappresentanza nazionale, io vi dichiaro in nome della Francia intera che Parigi sarebbe annientata e ben presto si cercherebbe invano sulle rive della Senna se essa sia mai esistita \u00bb.\nMentre in carcere H\u00e9bert preparava il nuovo numero del \"P\u00e9re Duchesne\" e faceva uscire un resoconto della sua vicenda, invitando i sanculotti a chiedere la soppressione della Commissione dei Dodici, continuavano le manifestazioni e gli appelli alla Convenzione per la sua liberazione. Il 27 maggio il ministro degli Interni Garat, pur affermando che il linguaggio di H\u00e9bert era \u00ab indegno d'un uomo \u00bb, riconobbe che la legge garantiva comunque la libert\u00e0 di stampa. La mozione, presentata dal deputato montagnardo Legendre, che prevedeva la liberazione di H\u00e9bert e lo scioglimento della Commissione, fu approvata a grande maggioranza dalla Convenzione. Il giorno dopo, la Convenzione ristabil\u00ec la Commissione dei Dodici, ma non revoc\u00f2 la liberazione di H\u00e9bert.\nH\u00e9bert pot\u00e9 cos\u00ec presentarsi al Consiglio generale della Comune, dove ricevette grandi festeggiamenti da una folla numerosa che lo port\u00f2 in trionfo. Molto emozionato, scoppi\u00f2 in un pianto dirotto, poi ringrazi\u00f2 gli astanti e li sollecit\u00f2 ancora una volta alla vigilanza. Alla fine del discorso, una donna cerc\u00f2 d'incoronarlo quale \u00ab martire della libert\u00e0 \u00bb, ma H\u00e9bert volle deporre la corona su un busto di Rousseau che si trovava nella sala. Un'altra corona fu posta su un busto di Bruto.\nIl giorno dopo si present\u00f2 al club dei Giacobini. Accolto da un'ovazione, pronunci\u00f2 un discorso nel quale denunci\u00f2 la Commissione dei Dodici, voluta dai girondini, quale espressione di un potere dittatoriale: \u00ab \u00e8 chiaro che ogni membro di quel comitato \u00e8 fuori dalla legge, non \u00e8 pi\u00f9 un rappresentante del popolo, perch\u00e9 la legge che colpisce tutti coloro che aspirano al potere supremo, non fa eccezione per i delegati del popolo \u00bb.\nLa liberazione di H\u00e9bert coincise con la fine politica dei Girondini. il 31 maggio il Comitato del Vescovado (Comit\u00e8 de l'\u00c9v\u00each\u00e9), animato da Dobsen e Guzm\u00e1n, prese l'iniziativa dell'insurrezione, presentando alla Convenzione una petizione richiedente l'esclusione dall'Assemblea dei capi della Gironda, l'arresto dei sospetti, la creazione di un esercito rivoluzionario, il diritto di voto ai soli sanculotti, una tassa sui ricchi, il ribasso del prezzo del pane e la soppressione dei Dodici. Solo quest'ultima richiesta fu accolta, ma il 2 giugno migliaia di guardie nazionali comandate da Hanriot circondarono la Convenzione e imposero l'arresto a domicilio di ventinove deputati girondini.\nIl \"P\u00e8re Duchesne\" trionfava, esprimendo la sua \u00ab grande gioia a riguardo della grande rivoluzione che ha abbattuto l'infame cricca dei Brissottini e dei Girondini che a loro volta vanno a \"siffler la linotte\" \u00bb. Il Comitato di salute pubblica lo gratific\u00f2 acquistando mille abbonamenti da destinare, insieme ad altri giornali, alla propaganda rivoluzionaria per i soldati dell'Armata del Nord, comandata dal generale Custine, sul quale cominciavano a circolare sospetti di tradimento.\nVincent, segretario generale del Ministero della Guerra, si accord\u00f2 con H\u00e9bert per far denunciare da Marat la condotta di Custine. L'intesa con l'\u00ab Amico del popolo \u00bb fu raggiunta la mattina del 13 luglio, ma nel pomeriggio Marat veniva ucciso da Carlotta Corday. Il 21 luglio H\u00e9bert, dalla tribuna dei Giacobini, accus\u00f2 di tradimento Custine, \u00ab questo serpente talmente insidioso che, se non gli tagliamo la testa, moriremo certamente per le sue ferite \u00bb e i deputati che lo sostenevano: \u00ab andiamo alla Convenzione, ricordiamo i loro attentati e dichiariamoci riuniti in permanenza finch'essa non ci accordi la loro destituzione \u00bb.\nTutto il club acclam\u00f2 la proposta di H\u00e9bert. Una delegazione, composta da H\u00e9bert, Drouet e Desfieux, si rec\u00f2 immediatamente al Comitato di salute pubblica, dove fu ricevuta da Couthon, Jeanbon Saint-Andr\u00e9, Prieur de la Marne e Thuriot. Con la sola opposizione del dantonista Thuriot, fu deliberato l'arresto di Custine, che da alcuni giorni si trovava a Parigi. Il 28 agosto il generale \"Moustache\" sal\u00ec sulla ghigliottina con \u00ab grande gioia \u00bb del \"P\u00e8re Duchesne\", che aveva atteso con fremente impazienza la fine del processo: \u00ab Che dente da strappare, cazzo! Come la testa degli uomini ricchi e potenti si tiene sulle spalle! Quante smancerie per condannare il pi\u00f9 traditore, il pi\u00f9 scellerato degli uomini! \u00bb.\nI processi contro Maria Antonietta e i Girondini.\nIl processo contro i Girondini si faceva attendere e il 1\u00ba settembre H\u00e9bert present\u00f2 al club dei Giacobini una mozione che ne sollecitava l'apertura, che fu depositata alla Convenzione il 5 settembre. Il 30 settembre, nell'imminenza dell'apertura del processo contro l'ex-regina, H\u00e9bert fu messo a conoscenza dal carceriere Simon delle dichiarazioni del delfino, che avrebbero potuto procurare a Maria Antonietta un'accusa d'incesto.\nH\u00e9bert non assistette ai due interrogatori cui fu sottoposto il bambino, una prima volta, il 6 ottobre, da una commissione formata dal sindaco Pache, dal procuratore Chaumette, da Friry, dal medico S\u00e9guy e da un ispettore di polizia, e il giorno dopo da una commissione di cui faceva parte anche il pittore David, appositamente delegato dal Comitato di sicurezza generale.\nIl 14 ottobre, nella prima udienza del processo, la pubblica accusa rappresentata da Fouquier-Tinville utilizz\u00f2 quei verbali per accusare Maria Antonietta di \u00ab essersi lasciata andare con suo figlio a indecenze la cui idea e il solo nome fanno fremere d'orrore \u00bb. H\u00e8bert, testimone al processo, volle riferire quanto sapeva e dopo la risposta di Maria Antonietta quell'accusa fu lasciata cadere.\nIl 16 ottobre l'ex-regina fu ghigliottinata e il 24 ottobre inizi\u00f2 il processo contro i Girondini. Il giorno dopo H\u00e9bert si present\u00f2 a testimoniare volontariamente. Accus\u00f2 Brissot di essere al soldo dell'Inghilterra e tra i responsabili del massacro del Campo di Marte nel luglio 1791 per aver allora presentato al club dei Giacobini un progetto di repubblica federale \u00ab che serv\u00ec di pretesto alla municipalit\u00e0 per sgozzare i sanculotti \u00bb. Accus\u00f2 poi Vergniaud di aver protetto il re nell'agosto del 1792, di aver formato nell'Assemblea legislativa \u00ab una frazione oppressiva della libert\u00e0 \u00bb e di aver concesso a Roland il denaro necessario alla corruzione della stampa.\nGli imputati si difendevano con vigore ed H\u00e9bert, preoccupato, al club giacobino appoggi\u00f2 la proposta di Chaumette di presentare una petizione alla Convenzione per l'\u00ab accelerazione dei giudizi criminali \u00bb. La richiesta fu recepita dalla Convenzione col decreto del 29 ottobre che autorizzava il presidente del tribunale a chiudere le udienze qualora la giuria si dichiarasse pronta a emettere il verdetto dopo tre giorni di dibattimento. Fu cos\u00ec che il 30 ottobre il processo termin\u00f2 con la condanna a morte degli imputati.\nContro gli \u00ab indulgenti \u00bb.\nOrmai compreso nel suo ruolo di svelatore d'intrighi e corruzioni, l'8 novembre H\u00e9bert sal\u00ec alla tribuna dei Giacobini per denunciare il commissario presso l'esercito d'Italia Fr\u00e9ron che, \u00ab ubriaco di potere \u00bb, a Nizza si era dato a \u00ab spese spaventose \u00bb con \u00ab donne aristocratiche \u00bb. Non era poi ammissibile che suo cognato La Poype, un nobile, aspirasse al comando dell'armata del Midi e che il deputato Duquesnoy ostacolasse - sostenne H\u00e9bert su informazioni del commissario Cellier - le operazioni del comandante dell'armata del Nord Jean-Baptiste Jourdan, un eccellente patriota. Attacc\u00f2 poi Fourcade e Laveaux, due giornalisti dell\"Anti-F\u00e9d\u00e9raliste\" e del \"Journal de la Montagne\", responsabili di avere un tempo appoggiato Roland.\nIl successo ottenuto da H\u00e9bert fu di breve durata. La sera dopo Robespierre prese la parola al club. Non ci sono pi\u00f9 cospiratori nella Convenzione - disse - ma esiste ancora l'aristocrazia che \u00ab non potendo vincerci e combatterci a viso aperto, cerca segretamente di dividerci per distruggerci \u00bb, denunciando i patrioti come fossero aristocratici. Esistono due specie di uomini funesti: quelli \u00ab ardenti, sconsiderati, pronti a ricevere tutte le impressioni, ingannati dagli emissari delle potenze straniere \u00bb e quelli che \u00ab coperti dalla perfida maschera del patriottismo \u00bb, s'introducono nelle societ\u00e0 popolari per \u00ab mettere a servizio la loro reputazione di civismo a profitto dei nostri nemici \u00bb. Senza mai nominare H\u00e9bert, Robespierre difese Fr\u00e9ron, La Poype e Duquesnoy che \u00ab sono patrioti e lo resteranno \u00bb, e concluse: \u00ab stiamo uniti, e gli inglesi sono vinti; dividiamoci, e Pitt governer\u00e0 la Francia \u00bb.\nH\u00e9bert non os\u00f2 replicare e, anzi, alla fine della seduta si riconcili\u00f2 con Duquesnoy, abbracciandolo. Nei giorni seguenti si sentirono voci che prospettavano un suo possibile arresto. Inquieto, H\u00e9bert scriveva di sentirsi esposto \u00ab alle calunnie e ai pugnali degli aristocratici \u00bb e di essere assediato da intriganti che cercavano di metterlo \u00ab a cane e gatto con coloro che dovrebbero essere i miei migliori amici \u00bb.\nIl 21 novembre H\u00e9bert parl\u00f2 al club dei Giacobini per lamentarsi delle accuse di essere un agente di Pitt. Sapeva che quella sera Robespierre sarebbe intervenuto per opporsi al movimento di scristianizzazione che aveva raggiunto il culmine dal 7 al 10 novembre con l'abiura del vescovo Gobel e l'istituzione della festa della Ragione, ed H\u00e9bert contava di ricevere da lui parole rassicuranti. Robespierre defin\u00ec infatti le accuse a H\u00e9bert un elemento di \u00ab un piano di calunnie inventato dai nemici della Repubblica \u00bb, un nuovo \u00ab tratto d'impudenza che tendeva a dividere i patrioti \u00bb.\nL'attacco alla scristianizzazione e all'ateismo portato da Robespierre non riguard\u00f2 Hebert che, certamente anticlericale, da tempo aveva dimostrato rispetto e considerazione per il vangelo - \u00ab il Vangelo senza i preti sarebbe il miglior libro da dare ai giovani \u00bb - e per la figura di Ges\u00f9: \u00ab non conosco miglior giacobino di quel coraggioso Ges\u00f9. \u00c8 il precursore di tutte le societ\u00e0 popolari \u00bb e nella sua, di soli dodici membri, \u00ab tutti poveri sanculotti \u00bb, s'insinu\u00f2 un giorno \u00ab un falso fratello chiamato Giuda, che in lingua ebraica significa P\u00e9tion \u00bb. Non \u00e8 chiaro se intimamente H\u00e9bert fosse ateo o deista.\nIl 26 novembre il club dei Giacobini decise di procedere all'epurazione dei suoi membri sospetti di scarso patriottismo rivoluzionario. Ciascuno di loro si sarebbe presentato alla tribuna e sarebbe stato giudicato pubblicamente da una commissione eletta allo scopo, che risult\u00f2 formata da Robespierre, H\u00e9bert, l'ex-marchese Maribon de Montaut, Arthur, Dufourny de Villiers, il tipografo Nicolas, Renaudin, Sijas e pochi altri. Il 14 dicembre fu la volta di Camille Desmoulins a presentarsi al club, e ricevette l'indulgente difesa di Robespierre contro chi gli rimproverava amicizie e frequentazioni compromettenti.\nSentendosi garantito, il 18 dicembre Desmoulins pubblic\u00f2 sul suo \"Le Vieux Cordelier\" un violento attacco contro il segretario generale del Ministero della Guerra Vincent, il generale Ronsin, entrambi arrestati il giorno prima su denuncia di Fabre d'\u00c9glantine, e contro il ministro Bouchotte. Tali attacchi si univano a quelli gi\u00e0 lanciati dai convenzionali Philippeaux e Bourdon de l'Oise, che avevano reclamato la soppressione del Ministero della Guerra quale fonte, a loro giudizio, di tutte le difficolt\u00e0 incontrate dall'esercito repubblicano impegnato in Vandea.\nIl 21 dicembre, al club giacobino, Nicolas, fedelissimo di Robespierre, chiese l'espulsione di Desmoulins e fu appoggiato da H\u00e9bert il quale, amico di Vincent e di Ronsin, chiese la radiazione di Desmoulins, di Bourdon de l'Oise, di Philippeaux e dell'\u00ab astuto serpente \u00bb Fabre d'\u00c9glantine. Quest'ultimo era intimo di Danton, verso il quale H\u00e9bert volle sottolineare la sua stima e la sua fiducia. Il club convoc\u00f2 i quattro per il 23 dicembre perch\u00e9 dessero spiegazioni, ma questi non si presentarono. Il 24 dicembre apparve invece il quarto numero del \"Vieux Cordelier\", dove Desmoulins chiese l'istituzione di un \u00ab comitato di clemenza \u00bb che avrebbe dovuto liberare tutti i sospetti detenuti.\nIl giorno dopo gli rispose H\u00e9bert: Desmoulins, \u00ab un asinello dalle lunghe orecchie che non ebbe mai n\u00e9 bocca n\u00e9 speroni \u00bb, ora dava un calcio ai patrioti \u00ab che gli abbaiatori di re Georges Dandin oltraggiano e calunniano \u00bb. E al club chiese e ottenne che la commissione gi\u00e0 istituita per valutare le accuse di Philippeaux, Bourdon e Fabre esaminasse anche gli ultimi due numeri del \"Vieux Cordelier\", ma su istanza di Collot d'Herbois fu poi deciso che l'intera societ\u00e0 dei Giacobini avrebbe giudicato Desmoulins il prossimo 5 gennaio.\nDopo aver ricevuto l'appoggio di Danton e aver consultato i registri di spesa della Tesoreria nazionale, il 5 gennaio 1794 Desmoulins pubblic\u00f2 un nuovo numero del suo giornale. Vi rivel\u00f2 che il \"P\u00e8re Duchesne\" aveva beneficiato, il 2 giugno, di sottoscrizioni di abbonamenti, da parte del Ministero della Guerra, per 123.000 lire, in agosto per 10.000 e il 4 ottobre scorso per 60.000 lire. Erano cifre notevoli - per quanto il \"P\u00e8re Duchesne\" non fosse il solo a riceverle - a cui Desmoulins aggiungeva le frequentazioni di H\u00e9bert col banchiere Kock, i rapporti con la contessa Rochechouart, \u00ab agente degli emigrati \u00bb, un suo vecchio e breve conflitto avuto un tempo con Marat e il presunto furto di biglietti che H\u00e9bert avrebbe commesso quando lavorava al \"Th\u00e9\u00e2tre des Vari\u00e9t\u00e9s\".\nDeclino della popolarit\u00e0 di H\u00e9bert.\nIl 5 gennaio H\u00e9bert si present\u00f2 al club dei Giacobini deciso a dar battaglia. Era presente, come previsto, anche Desmoulins, che fu difeso da Collot d'Herbois. Inutilmente H\u00e9bert cerc\u00f2 di difendersi dalle accuse del \"Vieux Cordelier\" e di portare le proprie ragioni contro Desmoulins. L'assemblea dei Giacobini percep\u00ec tutto l'affare come una bega personale tra i due e concluse che non vi era motivo di espellere Desmoulins dal club.\nH\u00e8bert rispose tre giorni dopo con l'opuscolo \"J. R. H\u00e9bert, auteur du P\u00e9re Duchesne, \u00e0 Camille Desmoulins et compagnie\" che apparve anche sotto forma di manifesto incollato sulle strade di Parigi. Neg\u00f2 il furto dei biglietti, ammise di frequentare il banchiere Kock, \u00ab eccellente patriota \u00bb, afferm\u00f2 di aver cacciato \u00ab pi\u00f9 volte \u00bb l'ex-contessa Rochechouart e giustific\u00f2 i molti abbonamenti sottoscritti dallo Stato con il patriottismo del suo giornale. Non fu abbastanza convincente e il sospetto che egli avesse approfittato del denaro pubblico rimase impresso in molti dei suoi lettori, che lo abbandonarono.\nLa questione era ancora oggetto dei commenti dell'opinione pubblica quando all'attacco di Desmoulins si aggiunse quello del convenzionale dantonista Legendre. Questi, nell'agosto del 1793, era stato inviato in missione a Rouen, dove era stato accusato dalla societ\u00e0 popolare di Yvetot di favorire, insieme con il suo collega Delacroix, i contro-rivoluzionari. Il 16 novembre H\u00e9bert si era unito alle accuse, definendo dalla tribuna dei Giacobini Delacroix un \u00ab miserabile \u00bb e tacciando Legendre di \u00ab stupidit\u00e0 e malevolenza \u00bb.\nTornato a Parigi, il 26 gennaio Legendre pretese pubbliche spiegazioni al club dei Giacobini da H\u00e9bert, che dichiar\u00f2 di essersi limitato a riportare le lamentele della societ\u00e0 di Yvetot. Legendre non fu soddisfatto e rifiut\u00f2 di riconciliarsi, anche se l'incidente fu considerato chiuso. Da allora H\u00e9bert non comparve pi\u00f9 dai Giacobini e, sembra, nemmeno alla Comune, limitandosi a frequentare il club dei Cordiglieri.\nI Cordiglieri si stavano battendo per la liberazione di Vincent e Ronsin, loro affiliati. Nel club, la tavola riportante la dichiarazione dei diritti dell'uomo fu coperta d'un velo funebre per l'attentato arrecato alla libert\u00e0 dei due patrioti. Il 31 gennaio una loro delegazione la richiese al Comitato di sicurezza generale e il 2 febbraio la Convenzione decret\u00f2 il loro rilascio. Vincent, ripreso il suo posto al ministero della Guerra, l'11 febbraio chiese l'iscrizione anche al club giacobino, che per\u00f2 la respinse su proposta di Dufourny de Villiers.\nQuel rifiuto gener\u00f2 sorpresa e scandalo tra i Cordiglieri. Momoro attacc\u00f2 i Giacobini: \u00ab Quei signori ci trattano da esagerati perch\u00e9 siamo patrioti mentre loro non lo sono pi\u00f9, se pure lo sono mai stati \u00bb. H\u00e9bert un\u00ec la propria voce alla sua: quelli che osteggiavano Vincent erano gli stessi che pretendevano che \u00ab i sospetti incarcerati, i parenti dei nobili e i nobili stessi siano persone oneste \u00bb, che richiedevano \u00ab un comitato di clemenza e di aprire le prigioni per gettare nella Repubblica la loro peste \u00bb, che volevano \u00ab distruggere gli amici del popolo \u00bb tacciandoli di \u00ab ultra-rivoluzionari \u00bb.\nDopo essere intervenuto ancora dai Cordiglieri, il 12 febbraio, proclamando la necessit\u00e0 di annientare al pi\u00f9 presto \u00ab la cricca dei nemici dell'eguaglianza \u00bb, il 20 febbraio vi propose di riprendere la stampa dell\"Ami du peuple\", nel quale gli articoli non sarebbero stati firmati. H\u00e9bert aveva deciso di mantenere nel \"P\u00e8re Duchesne\" un profilo basso, riservando le pi\u00f9 impegnative battaglie politiche a un giornale che, godendo dell'intatto prestigio postumo del nome di Marat, avrebbe contribuito alla loro causa e, rimanendo anonimi i redattori, li avrebbe messo al riparo da pericolose rappresaglie. \nInterpellata in proposito, Albertine Marat, la sorella di Jean-Paul, rispose con una lettera appoggiando l'iniziativa ma dichiarandosi stupefatta che H\u00e9bert, \u00ab un giornalista patriota che ha qualche volta mostrato del vigore \u00bb, avesse consigliato di \u00ab essere pusillanimi \u00bb nascondendosi nell'anonimato: \u00ab Ha dunque dimenticato che voi siete Cordiglieri? [...] La vita ha dunque cos\u00ec gran prezzo da doverla conservare per mezzo di una vigliaccheria? \u00c8 sfidando la morte, \u00e8 guardandola a sangue freddo che si \u00e8 degni della libert\u00e0 \u00bb.\nIl 22 febbraio H\u00e9bert attacc\u00f2 dalla tribuna del club gli accaparratori, contadini e commercianti, che si rifiutavano - com'era voce pubblica a Parigi - di mettere sul mercato i prodotti alimentari per la loro ostilit\u00e0 alla legge sul maximum dei prezzi, entrata in vigore lo scorso 29 settembre. L'insufficienza delle sussistenze era un vecchio problema per la capitale, che la disfatta dei Girondini non aveva risolto. Doveva dunque esistere ancora - questo era il ragionamento - una cricca di contro-rivoluzionari e di burocrati intenzionati a vessare la povera gente, tra la quale montava la collera anche nei confronti dell'inefficienza e dell'inerzia del governo.\nDal 2 marzo si svilupp\u00f2 tra i Cordiglieri un acceso dibattito sulle misure da prendere nella presente situazione. In un primo tempo fu respinta la proposta avanzata da Ronsin e da Carrier di passare direttamente a un'insurrezione generale, poi il 4 marzo H\u00e9bert denunci\u00f2 le presunte trame menate da Desmoulins, \u00ab venduto a Pitt e al Cobourg \u00bb, dai ministri Par\u00e9, Deforgues e Destournelles al generale Westermann, \u00ab questo mostro coperto d'obbrobio \u00bb e altri ancora. Insieme ai sessantatr\u00e9 girondini detenuti in prigione, questi costituivano una fazione che voleva \u00ab annientare i diritti del popolo \u00bb, contro la quale non c'era che un mezzo: l'insurrezione.\nNon si sa con quanta esattezza le parole dei convenuti fossero state riportate dalla \"Feuille du Salut public\", sulla quale apparvero il giorno dopo. Dal suo riassunto sembrava che i Cordiglieri intendessero insorgere contro i poteri dello Stato, cos\u00ec che il 7 marzo Collot d'Herbois, membro del Comitato di salute pubblica, dopo aver minacciato \u00ab quegli uomini ambiziosi che vogliono fare delle insurrezioni per profittarne \u00bb, si present\u00f2 a capo di una delegazione del club giacobino dai Cordiglieri. \nQuesti si lamentarono che il resoconto della loro seduta fosse stato mal riportato dalla stampa, precisando che un'insurrezione, se ci doveva essere, sarebbe stata diretta, in unione coi Giacobini e la Convenzione, contro i moderati, i foglianti e i monarchici che \u00ab osavano alzare la cresta e minacciavano di formare una fazione per dissolvere la Convenzione e annientare la libert\u00e0 \u00bb.\nNello stesso tempo, la casa di H\u00e9bert fu perquisita a seguito della segnalazione di un vicino che lo denunciava come accaparratore. I commissari del comitato di sezione trovarono 24 libbre di lardo salato. Per quanto il fatto non costituisse reato, egli si preoccup\u00f2 di farsi rilasciare dalla sua sezione una dichiarazione che attestava il dono da lui fatto del lardo a favore degli indigenti del quartiere. L'11 marzo affisse sui muri di Parigi un manifesto nel quale tornava sull'episodio e rispondeva altres\u00ec a certe voci che lo indicavano come avversario di Robespierre. Proclamando di nutrire la pi\u00f9 alta stima per l'Incorruttibile, denunciava l'\u00ab atroce calunnia \u00bb fatta da giornalisti, \u00ab vili imbrattacarte \u00bb e nemici dei Cordiglieri.\nLa sera del 12 marzo H\u00e9bert si present\u00f2 al club dei Cordiglieri per difendersi ancora dalle accuse di aver attaccato Robespierre e per precisare il suo punto di vista sull'insurrezione. A questo proposito, disse ambiguamente: \u00ab la proposizione fatta di un'insurrezione, del resto ipotetica, poteva apparire non conseguente, perch\u00e9 nel momento dell'insurrezione il popolo doveva abbattere in un colpo solo le teste di tutti suoi nemici, ma il popolo non li conosce ancora tutti \u00bb.\nL'arresto di H\u00e9bert.\nDa un paio di settimane l'amministrazione di polizia di Parigi stava vagliando alcuni fatti inquietanti che sembravano poter essere il preludio di una rivolta. Il 28 febbraio, alla sezione dei March\u00e9s, il calzolaio Bot aveva inveito contro i sospetti che si diceva facessero baldoria in carcere, mentre i sanculotti soffrivano la fame. Se la cosa fosse risultata vera, sarebbe stato bene massacrarli tutti.\nIl 2 marzo era stato trovato alle Halles un foglio manoscritto che incitava alla controrivoluzione. Dato lo stato di penuria in cui versava la citt\u00e0, le parigine erano invitate a riunirsi a migliaia e a recarsi alla Convenzione, reclamandone lo scioglimento, incitando gli uomini ad armarsi e a fraternizzare coi nemici della rivoluzione: \u00ab meglio un Re che 700 carnefici \u00bb, era scritto.\nIl 4 marzo vi era stata la nota seduta ai Cordiglieri con i discorsi di Carrier ed H\u00e9bert che erano sembrati incitare all'insurrezione. Nella notte del 5 marzo, su un manifesto del Comitato di salute pubblica firmato da Robespierre, Carnot, Prieur de la C\u00f4te-d'Or, Lindet, Bar\u00e8re e Billaud-Varenne, una mano anonima aveva scritto insulti, come \u00ab Robespierre antropofago \u00bb, \u00ab ingannatori del popolo \u00bb e \u00ab ladri e assassini \u00bb. Il 6 marzo un piccolo manifesto incollato su un muro nelle vicinanze del Palazzo di Giustizia incitava i sanculotti a insorgere contro \u00ab tutti gli scellerati che governano la cosiddetta Repubblica \u00bb.\nIl 7 marzo, un manifesto apposto sulla rue Montmartre incitava all'insurrezione per \u00ab schiacciare tutti i nemici, assicurare le sussistenze e liberare i patrioti incarcerati \u00bb. Qualche ora dopo, quel manifesto veniva coperto da un altro che, a nome dei Cordiglieri, dichiarava Fabre d'\u00c9glantine, Desmoulins, Bourdon e Philippeaux nemici del popolo. Infine, l'8 marzo si era vista sui muri della Tesoreria nazionale la scritta \u00ab Crepi la Repubblica! Viva Luigi XVII! \u00bb.\nGi\u00e0 il 6 marzo Bar\u00e8re, a nome del Comitato di salute pubblica, aveva denunciato alla Convenzione il diffondersi di scritti e parole che rappresentavano un attentato alla libert\u00e0 del popolo francese e alla rappresentanza nazionale, un complesso d'intrighi ispirati, sostenne, dallo straniero. Occorreva che il pubblico accusatore del tribunale rivoluzionario si attivasse per scoprirne gli autori. A questo scopo, il 13 marzo Saint-Just present\u00f2 un decreto, approvato dalla Convenzione, nel quale veniva individuato come \u00ab traditore della patria \u00bb e \u00ab nemico del popolo \u00bb chiunque attentasse \u00ab direttamente o indirettamente \u00bb ai poteri della Convenzione e provocasse agitazioni allo scopo d'impedire il rifornimento alimentare di Parigi.\nL'11 marzo era cominciata l'inchiesta, condotta dai giudici Herman, Deli\u00e8ge, Scellier, Subleyras, Denizot, Coffinhal, Bravet, Ardouin, Harny, Maire e Masson. Il testimone Pierre Berthault, della sezione Nord, dichiar\u00f2 al giudice Ardouin di aver sentito dire che H\u00e9bert e altri si proponevano di \u00ab indebolire l'opinione su Robespierre e sul Comitato di salute pubblica \u00bb. Jean-\u00c9tienne Brochet ricord\u00f2 al giudice Maire la seduta ai Cordiglieri nella quale H\u00e9bert lament\u00f2 che l'espulsione dal club dei Giacobini di Desmoulins era stata impedita da Robespierre. Il testimone afferm\u00f2 anche che la societ\u00e0 dei Cordiglieri aveva sollecitato H\u00e9bert a rivelare i nomi dei traditori, cosa che egli aveva promesso di fare.\nIl 13 marzo il generale Westermann dichiar\u00f2 al giudice Harny che un generale di cui disse di non ricordare il nome - ma si trattava di Laumur - gli aveva confidato, pochi giorni dopo la famosa seduta cordigliera del 4 marzo, che presto ci sarebbe stata un'insurrezione che avrebbe portato al potere il sindaco Pache, ma gi\u00e0 a febbraio si parlava di un'insurrezione che sarebbe stata provocata da truppe condotte segretamente a Parigi. Inoltre, una sezione della capitale aveva proposto una mozione - per altro respinta - per disfarsi di Robespierre e di Billaud-Varenne. Quanto agli attacchi portati da H\u00e9bert contro di lui, Westermann afferm\u00f2 di ritenerli insidiosi e provocatori.\nPresa visione delle testimonianze, il pubblico accusatore Fouquier-Tinville ordin\u00f2 l'arresto di H\u00e9bert, Vincent, Ronsin, Momoro, Ducroquet e Laumur, eseguito nella notte fra il 13 e il 14 marzo. Gli accusati furono rinchiusi nella prigione della Conciergerie.\nAlle testimonianze inconsistenti fin l\u00ec raccolte, Billaud-Varenne aggiunse, parlando quella sera alla tribuna dei Giacobini, un piano progettato da un certo Jean-Antoine Armand, studente di medicina, e da Marie-Anne Latreille, moglie del generale Qu\u00e9tineau, detenuto all'Abbaye in quanto simpatizzante dei Vandeani. Armand e alcuni amici sarebbero dovuti penetrare all'Abbaye e alla Conciergerie. Dopo aver ucciso le guardie e liberato i prigionieri, avrebbero invaso e saccheggiato la Tesoreria, distribuendo il denaro al popolo per ingraziarselo. Poi si sarebbero impadroniti dell'Arsenale e avrebbero bombardato Parigi. Secondo Billaud-Varenne, i veri autori di questo piano assurdo erano invece H\u00e9bert, Vincent, Ronsin e Momoro: \u00ab erano solo degli apri-palchi, saliti ai primi palchi, questi uomini sono i cospiratori di oggi \u00bb.\nAl club dei Cordiglieri erano tutti convinti che si trattasse di calunnie, ma in molte sezioni le opinioni si divisero, e nuove testimonianze dei presunti propositi insurrezionali degli accusati pervennero ai giudici istruttori, provocando l'arresto del banchiere Kock il 14 marzo, dei cordiglieri Ancart, Bourgeois, Laboureau e Mazuel il 16, di Leclerc il 17, giorno in cui fu ghigliottinato il generale Qu\u00e9tineau, di Armand e della vedova Marie-Anne Qu\u00e9tineau il 18. Laboureau era in realt\u00e0 una spia del Tribunale, inserito tra gli imputati in carcere per riferire eventuali confidenze compromettenti. I loro incartamenti, insieme a quelli di H\u00e9bert, Vincent, Ronsin, Momoro, Ducroquet e Laumur, e a quelli dei gi\u00e0 detenuti Cloots, Proly, Pereyra, Desfieux, Dubuisson e Descombes, furono trasmessi a Fouquier-Tinville, che il 20 marzo redasse l'atto di accusa.\nI venti imputati furono accusati di \u00ab avere cospirato contro la libert\u00e0 del popolo francese e la rappresentanza nazionale; di avere tentato di rovesciare il governo repubblicano per sostituirlo con un potere monarchico; di aver ordito il complotto di aprire le prigioni allo scopo di lasciare il popolo e la rappresentanza nazionale in bal\u00eca del furore degli scellerati detenuti; di aver concordato, nella stessa epoca, i mezzi e il fine di distruggere la rappresentanza nazionale, annientare il governo e abbandonare la Repubblica agli orrori della guerra civile e della schiavit\u00f9 attraverso la diffamazione, la rivolta, la corruzione dei costumi, il rovesciamento dei principi sociali e la carestia che essi volevano introdurre a Parigi \u00bb.\nI veri capi dell'\u00ab orribile cospirazione \u00bb - precisava Fouquier-Tinville - erano \u00ab il governo inglese e le potenze coalizzate \u00bb contro la Francia. Gli imputati erano i loro agenti, alcuni stranieri, come Cloots, Kock, Proly e Pereyra, gli altri, come H\u00e9bert, Vincent, Ronsin e Momoro, erano \u00ab usciti dal seno di qualche autorit\u00e0, rivestita dalla fiducia del popolo che essi avevano usurpata \u00bb. Per formulare i suoi capi d'accusa Fouquier-Tinville non aveva utilizzato l'interrogatorio degli imputati, ai quali del resto il giudice Dumas si era limitato a chiedere, oltre alle generalit\u00e0 e al nome dell'avvocato difensore, se essi ammettevano di aver \u00ab cospirato contro la Repubblica \u00bb. Gli imputati avevano tutti negato ed H\u00e9bert, in particolare, aveva scelto per difensore Destournelles, ministro delle Contribuzioni.\nIl processo.\nIl processo si apr\u00ec il 21 marzo in un'aula del Palazzo di Giustizia, presente una grande folla. Presidente del Tribunale era Dumas, assistito dai giudici Foucault, Subleyras, Bravet e Masson. I tredici giurati erano Renaudin, competitore di H\u00e9bert al club giacobino, gli altri giacobini Gravier, Didier e Fauvetty, il dantonista e pittore Topino-Lebrun, Trey, Desboisseaux, Ganney, Gauthier, Trinchard, Laporte, Lumi\u00e8re e Leroy de Monflabert, un ex-nobile che ora si faceva chiamare Leroy Dix-Ao\u00fbt. Tra gli imputati, H\u00e9bert era stato posto a sedere da solo davanti a tutti e appariva molto abbattuto, diversamente da Vincent, Ronsin e Momoro, che mantenevano la loro abituale \u00ab aria insolente \u00bb.\nI testimoni chiamati a deporre erano quarantaquattro, tutti a carico. Dei quattro che deposero il primo giorno, soltanto Dufourny e il pittore Sambat accennarono a H\u00e9bert. Il primo dichiar\u00f2 di essere stato denunciato da H\u00e9bert per aver sostenuto che le societ\u00e0 popolari delle sezioni erano \u00ab nocive all'interesse pubblico \u00bb, circostanza negata da H\u00e9bert, mentre il secondo dichiar\u00f2 che H\u00e9bert si era lasciato andare in un manifesto a espressioni \u00ab indecenti \u00bb contro Danton per diffamarlo. Su questo punto il presidente non richiese la replica di H\u00e9bert. Del resto, nel suo opuscolo contro Desmoulins non vi era alcun riferimento a Danton.\nNella seconda udienza del 22 marzo vennero ascoltati diciotto testimoni. Laveaux, il giornalista che era stato allontanato dal \"Journal de la Montagne\" su pressioni di H\u00e9bert, lo accus\u00f2 di essere al soldo delle potenze straniere e di denunciare i migliori patrioti, salvo tacere o sconfessare se stesso quando si trattava di giustificare le sue denunce. H\u00e9bert neg\u00f2 tutto e afferm\u00f2 di aver denunciato poche persone, sempre con le migliori intenzioni e di avere ritrattato quelle che aveva poi trovato infondate. La testimone Dubois, l'editrice della \"Lanterne magique\" di H\u00e9bert, ricord\u00f2 l'affare delle camicie e dei materassi che egli avrebbe rubato a Boisset. H\u00e9bert rispose precisando di aver sottratto solo tre camicie, di averle impegnate e di aver restituito a Boisset il denaro ricevuto dal Monte di Piet\u00e0.\nIl generale Westermann rivel\u00f2 un suo colloquio col banchiere Kock, il quale gli confid\u00f2 di non considerare H\u00e9bert un amico, ma solo un appartenente alla sua stessa sezione, ed essendo H\u00e9bert \u00ab cattivo e potente \u00bb - aggiunse Koch - \u00ab io lo tratto con riguardo \u00bb. Il banchiere conferm\u00f2 le parole del testimone. Westermann rifer\u00ec inoltre che un impiegato dell'amministrazione militare gli aveva detto che il deputato Chabot, gi\u00e0 accusato di corruzione, avrebbe dovuto ricevere denaro anche da H\u00e9bert, dalla moglie Marguerite Fran\u00e7oise o dalla suocera. H\u00e9bert neg\u00f2 tutto.\nIl testimone Jean-\u00c9tienne Brochet rifer\u00ec della seduta dei Cordiglieri del 4 marzo, affermando che Ronsin aveva proposto l'insurrezione e, poich\u00e9 l'assemblea era rimasta piuttosto fredda, H\u00e9bert era intervenuto e \u00ab con un discorso contorto, parl\u00f2 tanto a favore quanto contro l'insurrezione \u00bb, e poi si oppose alla proposta di togliere il velo funebre dalla Dichiarazione dei diritti. A questa testimonianza, H\u00e8bert rispose che il velo manifestava \u00ab il lutto dei patrioti per la carcerazione dei loro fratelli \u00bb, e che prima di toglierlo sarebbe stato necessario avere una spiegazione con i Giacobini. A quel punto intervenne il pubblico accusatore - non si sa se si trattasse di Fouquier-Tinville o di un sostituto - per negare il patriottismo di H\u00e9bert, come dimostrava, a suo dire, la polemica avuta con Marat del quale \u00ab oggi, per ingannare il popolo, egli si presenta come successore \u00bb. H\u00e9bert ammise di essersi sbagliato, tempo prima, sul conto di Marat, come era successo \u00ab ad altri buoni patrioti \u00bb, alludendo forse a Robespierre.\nLa sera, dopo l'udienza, nella sua cella H\u00e9bert scrisse una lettera a Fouquier-Tinville. \u00c8 l'ultimo documento rimasto scritto di suo pugno. Chiese di ammettere al processo la testimonianza di Carrier che, era certo, lo avrebbe scagionato completamente. Affermava di non aver ancora trovato un solo fatto che lo coinvolgesse realmente nel presunto complotto e di stupirsi di essere stato accusato insieme con persone che conosceva appena. Quanto al suo giornale, gli elogi riservatigli delle sezioni popolari erano il miglior riconoscimento del bene che esso aveva prodotto. E concludeva: \u00ab Non sono sorpreso dalle persecuzioni che provo, \u00e8 il destino dei veri patrioti. Se fosse per\u00f2 possibile che uno solo soccombesse ingiustamente, tutti gli altri dovranno tremare per se stessi. L'invidia cerca vittime ovunque, e nessuno \u00e8 al riparo dai suoi dardi avvelenati \u00bb. La lettera non ebbe risposta.\nNell'udienza del 23 marzo furono ascoltati altri ventun testimoni. Pierre Guesdon, segretario generale del Comitato di salute pubblica, accus\u00f2 H\u00e9bert di essersi mostrato favorevole alla Lotteria nazionale, gestita dallo Stato, e di essere stato contrario all'esistenza delle lotterie private. H\u00e9bert rispose rivendicando la sua posizione contraria a qualunque lotteria. Intervenne un giurato a chiedergli se avesse mai frequentato la casa di Chabot, implicato nello scandalo delle Compagnie delle Indie e detenuto in carcere da novembre. H\u00e8bert, che aveva denunciato pi\u00f9 volte gli affari dell'ex-cappuccino, ammise di essere stato a pranzo da Chabot, su suo invito.\nAnche i testimoni Magnon e Gu\u00e9rin riferirono delle frequentazioni di H\u00e9bert e di sua moglie con Koch nella sua villa di Passy, che H\u00e9bert non neg\u00f2. L'incisore Letr\u00f4ne rifer\u00ec ancora della seduta dei Cordiglieri del 4 marzo, insinuando che H\u00e9bert, un \u00ab serpente \u00bb, avesse attaccato Robespierre, circostanza negata dall'imputato. Payan, redattore dell\"Anti-F\u00e9deraliste\", dichiar\u00f2 di aver sospettato che H\u00e9bert e Chaumette speculassero sulle sussistenze e rifer\u00ec l'episodio di una cordiale stretta di mano tra H\u00e9bert e Bar\u00e8re, poche ore dopo che questi era stato attaccato dal \"P\u00e8re Duchesne\".\nLa pubblica accusa diede lettura di stralci del \"P\u00e8re Duchesne\" che avrebbero dovuto provare il suo progetto di \u00ab disorganizzare tutte le autorit\u00e0 costituite e di mettere tutto a fuoco \u00bb. H\u00e9bert osserv\u00f2 che era facile diffamare un uomo estrapolando frasi \u00ab e perdendo di vista le circostanze nelle quali sono stati redatti gli scritti che gli vengono contestati \u00bb, ricordando altres\u00ec che il suo giornale era allora approvato e finanziato dal governo. Tornando in carcere a udienza terminata, Ronsin ricord\u00f2 a H\u00e9bert che sarebbe stato semplice rispondere citando Marat, che non scriveva cose diverse. D'altra parte, quello era un processo politico e ogni difesa era inutile. A H\u00e9bert che riteneva che la libert\u00e0 fosse ormai perduta, obiett\u00f2 che \u00ab la libert\u00e0 non pu\u00f2 essere distrutta; il partito che ora ci manda a morte vi andr\u00e0 presto a sua volta \u00bb.\nCondanna ed esecuzione.\nNella sua cella, convinto dell'imminente condanna, H\u00e8bert fu preda della disperazione, gridando e dibattendosi tutta la notte, oppresso dall'incubo della morte. S'addorment\u00f2 solo all'alba per un sonno di poche ore, dal quale fu risvegliato per essere ricondotto all'udienza. Il Tribunale ascolt\u00f2 un ultimo testimone che rifer\u00ec del progetto di Armand e Qu\u00e9tineau, poi la giuria si ritir\u00f2 per emettere il verdetto. A mezzogiorno tutti gli imputati, con l'eccezione di Laboureau, furono dichiarati colpevoli di aver cercato di \u00ab sciogliere la rappresentanza nazionale, assassinarne i membri e i patrioti, distruggere il governo repubblicano, impadronirsi della sovranit\u00e0 del popolo e dare un tiranno allo Stato \u00bb. Fouquier-Tinville chiese la pena di morte che fu confermata dai giudici. Si alzarono le proteste d'innocenza dei condannati, soffocate dalle grida del pubblico. H\u00e9bert, in silenzio, quasi esanime, fu portato via di peso dall'aula.\nAlle quattro del pomeriggio tre carrette con diciotto condannati partirono dal cortile della Conciergerie. Fra loro non vi era Marie-Anne Qu\u00e9tineau, che aveva dichiarato di essere incinta. Avr\u00e0 poi un aborto spontaneo e sar\u00e0 ghigliottinata l'11 maggio. Dalle finestre delle case borghesi piovevano sputi sul corteo, mentre a fianco della carretta di H\u00e9bert due persone, incaricate da Desmoulins, sollevavano picche che inalberavano sulla cima l'immagine dei fornelli, un simbolo del \"P\u00e8re Duchesne\".\nUn'enorme folla riempiva place de la R\u00e9volution, dov'era eretta la ghigliottina. H\u00e9bert vi fu trascinato per ultimo, ormai semicosciente. Dopo che fu posizionato con la testa nel collare per essere decapitato, la ghigliottina ebbe un guasto e vennero persi alcuni minuti per far s\u00ec che venisse aggiustata. In quel frangente, mentre attendeva la sua esecuzione, H\u00e9bert si lasci\u00f2 andare ad un pianto dirotto. Il suo cadavere, con quello dei suoi compagni, venne gettato in una fossa comune del Cimitero degli Errancis, poi dismesso. Da tempo sui suoi resti sorgono le case della ricca borghesia parigina.\nCultura di massa.\nJacques-Ren\u00e9 H\u00e9bert \u00e8 stato interpretato da Georges Corraface nella miniserie televisiva \"La rivoluzione francese\" (1989)."}
{"id": "322618", "revid": "74152044", "url": "https://it.wikipedia.org/wiki?curid=322618", "title": "Teatro Cilea", "text": ""}
{"id": "322619", "revid": "32658", "url": "https://it.wikipedia.org/wiki?curid=322619", "title": "Teatro di Reggio Calabria", "text": ""}
{"id": "322621", "revid": "119582111", "url": "https://it.wikipedia.org/wiki?curid=322621", "title": "Bande di Bollinger", "text": "Le bande di Bollinger si basano sulla volatilit\u00e0 di un titolo.\nLa volatilit\u00e0 pu\u00f2 essere vista come la deviazione standard (standard deviation) - statisticamente definita come scarto quadratico medio o radice quadrata della varianza.\nPer calcolare le bande di Bollinger si usa dapprima una media mobile a G giorni (spesso 20) a cui viene aggiunto o sottratto il valore della deviazione standard moltiplicata per un determinato fattore F (spesso intorno a 2).\nLa banda superiore \u00e8 quindi ottenuta aggiungendo alla media mobile F volte la deviazione standard.\nLa banda centrale (se la si vuole visualizzare) \u00e8 data dalla media mobile.\nLa banda inferiore \u00e8 calcolata sottraendo alla media mobile F volte la deviazione standard.\nUna maggiore ampiezza delle bande corrisponde a un'alta volatilit\u00e0. Una minore ampiezza corrisponde viceversa a una bassa volatilit\u00e0.\nBande convergenti rappresentano volatilit\u00e0 in diminuzione. Bande divergenti rappresentano volatilit\u00e0 in aumento.\n\u00c8 possibile variare leggermente i parametri G ed F. Valori che secondo lo stesso Bollinger possono essere utilizzati sono i seguenti:\nLo stesso John Bollinger consiglia di non variare la lunghezza della Media Mobile (G) ma piuttosto di passare da barre daily a barre settimanali o mensili (per trading a lungo termine) o a barre di 1 ora o 5 minuti (per trading intraday).\nApprossimativamente, dal punto di vista operativo, le bande di Bollinger danno segnali di acquisto e vendita quando si verificano le seguenti condizioni:\nIn realt\u00e0 le bande di Bollinger da sole possono dare falsi segnali in quanto per esempio il grafico potrebbe uscire in basso, rientrare e continuare il trend discendente.\nPer questo motivo, John Bollinger consiglia di utilizzare altri indicatori, non correlati, per testare il comportamento delle bande. Quando 2 o pi\u00f9 indicatori confermano il comportamento delle bande, allora il segnale acquista significato (sempre nei limiti della relativa validit\u00e0 predittiva della Analisi Tecnica).\nIndicatori.\nGli indicatori che lo stesso Bollinger consiglia di utilizzare sono i seguenti.\nPercentage B o %b.\nIl %b viene calcolato come:\nIl %b va confrontato con le soglie 0% e 100%.\nBand Width.\nL'ampiezza delle bande viene calcolata come:\nIntensit\u00e0 Intraday.\nCalcolata come media mobile a 21 giorni di:\nVolume normalizzato.\nCalcolato come:"}
{"id": "322622", "revid": "32658", "url": "https://it.wikipedia.org/wiki?curid=322622", "title": "Teatro Comunale Cilea", "text": ""}
{"id": "322623", "revid": "114825048", "url": "https://it.wikipedia.org/wiki?curid=322623", "title": "Campagnolo Gran Sport", "text": "Il Campagnolo Gran Sport \u00e8 stato il primo cambio per bicicletta a sfruttare il principio del deragliatore a parallelogramma, oggi universalmente adottato nei cambi per bicicletta.\n\u00c8 stato ideato e brevettato dal vicentino Tullio Campagnolo, titolare dell'omonima ditta e presentato per la prima volta all'Esposizione di Parigi nell'ottobre 1949.\nDescrizione.\nLa prima versione era un modello a due cavi, mai messo in commercio e realizzato in soli 10 prototipi: uno dei due cavi serviva a portare la catena sui pignoni pi\u00f9 grandi, l'altro su quelli pi\u00f9 piccoli. Una puleggia con due rotelline serviva poi da tensionatore, affinch\u00e9 la catena rimanesse sempre alla corretta tensione.\nL'aspetto rivoluzionario di tale cambio era rappresentato dal fatto che il ciclista poteva continuare a pedalare in avanti (mentre con il cambio a bacchetta era richiesta spesso una pedalata all'indietro per il posizionamento), senza dover rallentare o addirittura fermarsi.\nL'anno successivo fu ideato il modello a singolo cavo, progenitore di tutti i cambi moderni. Mentre tirando il cavo si portava la catena sui pignoni pi\u00f9 grandi, si poteva andare su quelli pi\u00f9 piccoli rilasciando tale cavo, grazie alla forza di una molla. Durante gli anni cinquanta il cambio Gran Sport sub\u00ec numerose modifiche ed innovazioni, fino a diventare un cambio di ampio uso fra i ciclisti professionisti. La Campagnolo inoltre marchi\u00f2 \"Gran Sport\" anche altri componenti, dai pedali al deragliatore anteriore.\nNegli anni sessanta e settanta furono introdotti altri componenti marchiati Gran Sport, di qualit\u00e0 elevata ma comunque inferiore a quella del gruppo Record, fra cui guarnitura, pedali, reggisella ecc. Il cambio venne invece denominato Nuovo Gran Sport."}
{"id": "322642", "revid": "363629", "url": "https://it.wikipedia.org/wiki?curid=322642", "title": "Elezioni regionali in Italia del 2000", "text": "Le elezioni regionali italiane del 2000 si sono tenute il 16 aprile e hanno interessato tutte le quindici regioni a Statuto ordinario.\nL'esito delle elezioni vide l'insuccesso del centrosinistra, che non riusc\u00ec a confermarsi in Liguria, Lazio, Abruzzo e Calabria: in otto regioni (pari a 32 milioni di abitanti) prevalse la coalizione di centro-destra della Casa delle Libert\u00e0, mentre, nelle altre sette (pari a 16 milioni di abitanti), vinse lo schieramento di centro-sinistra de L'Ulivo, alleato, in genere, con Rifondazione Comunista.\nSuccessivamente il TAR del Molise, con una decisione che non ebbe eguali nella giurisprudenza italiana, annull\u00f2 la vittoria ottenuta in tale regione per circa 600 voti dal candidato ulivista Giovanni Di Stasi (per via di alcune irregolarit\u00e0 riscontrate nelle liste dei Verdi) e indic\u00f2 nuove elezioni da tenere l'11 novembre del 2001, che videro la vittoria del forzista Michele Iorio.\nLa sconfitta elettorale port\u00f2 Massimo D'Alema alla decisione di rassegnare le dimissioni da Presidente del Consiglio: D'Alema divenne cos\u00ec il primo capo del governo italiano a dimettersi per via di una sconfitta locale. Non essendo venuta meno una maggioranza parlamentare, venne formato un nuovo governo la cui guida fu assunta da Giuliano Amato (Governo Amato II).\nElezioni dei presidenti di regione.\n1Nelle elezioni del 1995 vinse L'Ulivo con Veneziale. Tra il 1998 e il 1999 ci furono due brevi cambi di maggioranza con la presidenza di Michele Iorio prima alla guida di una giunta di centro e poi di centrodestra. Infine, nel febbraio del 1999 torna al controllo dell'amministrazione regionale il centrosinistra con Marcello Veneziale.\n2Nelle elezioni del 1995 vinse la Casa delle Libert\u00e0 con Antonio Rastrelli, ma nel 1999 perse la maggioranza che porta alla presidenza di Andrea Losco, espressione dell'area di centrosinistra.\n3Nelle elezioni del 1995 vinse la Casa delle Libert\u00e0 con Giuseppe Nistic\u00f2, ma nel 1999 perse la maggioranza e venne eletto presidente Luigi Meduri, in rappresentanza dell'Ulivo."}
{"id": "322647", "revid": "1762097", "url": "https://it.wikipedia.org/wiki?curid=322647", "title": "Club Dogo", "text": "I Club Dogo sono un gruppo musicale hip hop italiano, formatosi a Milano nel 2002 subito dopo lo scioglimento del gruppo Sacre Scuole.\nIl gruppo \u00e8 composto dai rapper Jake La Furia e Gu\u00e9 Pequeno e dal produttore Don Joe.\nStoria del gruppo.\nSacre Scuole (1999\u20132001).\nIl gruppo nasce dall'amicizia tra Gu\u00e9 Pequeno e Dargen D'Amico, compagni di scuola e scrittura, a cui poi si unisce il writer ed MC Jake La Furia. Il frontman, per il suo carisma, \u00e8 Dargen D'Amico, a cui gli altri due artisti riconosceranno sempre un certo merito nella loro crescita artistica iniziale. Il gruppo collabora con artisti come Solo Zippo, Chief, DJ Enzo, DJ Skizo e DJ Zak (della Alien Army), molto affermati nel panorama underground hip hop italiano.\nNel 1999 il gruppo pubblica \"3 MC's al cubo\", album di cui Chief \u00e8 produttore esecutivo. Nello stesso periodo Don Joe (MC e produttore che ha lavorato al fianco della cantante R&amp;B Irene Lamedica), inizia a collaborare strettamente con il trio, producendo una traccia dell'album. Il gruppo si scioglie nel 2001, a causa di contrasti tra Dargen D'Amico e Jake La Furia.\n\"Mi fist\" e \"Penna capitale\" (2002\u20132006).\nDopo l'esperienza delle Sacre Scuole, Jake La Furia e Gu\u00e9 Pequeno si uniscono con Don Joe, formando un nuovo gruppo denominato Club Dogo. Il nome deriva dal Dogo argentino, razza canina particolarmente adatta alla caccia. L'esordio indipendente \u00e8 costituito da \"Mi fist\", LP pubblicato nel 2003 in pieno regime di autoproduzione. La produzione musicale \u00e8 affidata a Don Joe, le collaborazioni a Dargen D'Amico, Aken e Issam Lamaislam, MC della Porzione Massiccia Crew di Bologna.\nIl successo di \"Mi fist\" \u00e8 tale che viene ristampato nel 2004 dall'etichetta Vibrarecords. Successivamente il disco e il gruppo vengono premiati all'MC Giaime 2004 dove ricevono il premio come \"Miglior Album\" e \"Miglior Artista/Gruppo\". Sempre nel 2004, in collaborazione con la Porzione Massiccia Crew, il gruppo pubblica \"PMC VS Club Dogo - The Official Mixtape\".\nNel marzo 2006, dopo numerosi live set nel biennio 2004-2005, esce il secondo album \"Penna capitale\". La produzione \u00e8 sempre affidata a Don Joe, coadiuvato in alcune tracce dalle collaborazioni dell'italo argentino Shablo, del cantante caraibico Ricardo Phillips, DJ Shocca, Deda (membro dei Sangue Misto), MC Mars, Marracash e Liv L'Raynge.\n\"Vile denaro\" e la firma con la Virgin Records (2007\u20132008).\nIl 18 maggio 2007 esce l'album \"Vile denaro\" anticipato dal singolo \"Mi hanno detto che...\". Il disco \u00e8 stato inciso in studi di registrazione qualitativamente migliori rispetto al passato ed \u00e8 stato masterizzato allo Sterling Sound Studio di New York. Questo disco d\u00e0 alla band una nuova e maggiore visibilit\u00e0, ottenendo posti di rilievo in giornali prettamente hip hop come \"Groove Magazine\", ma anche su \"Rolling Stone\", \"Rumore\" e \"Corriere della Sera\". La firma per una major discografica ha di fatto scatenato per l'ennesima volta la polemica sulla \"svendita\" dell'hip hop italiano alle case discografiche. I Club Dogo hanno ottenuto un buon successo (debutto al n.11 nella classifica di vendite italiana) con un disco in cui \u00e8 evidente l'influenza della musica dance di inizio anni novanta. Tra le collaborazioni, si evidenziano Vincenzo da Via Anfossi e Marracash, presenti con una strofa a testa in \"Puro Bogot\u00e0\".\nIl secondo singolo estratto da \"Vile denaro\" \u00e8 \"Torner\u00f2 da re\". Nel video della canzone appare Elena Grimaldi, nota pornostar italiana, in due versioni: una versione censurata del video e una non censurata con atteggiamenti espliciti.\nLo stesso anno esce il film pornografico \"Mucchio selvaggio\", diretto da Matteo Swaitz e a cui prendono parte anche i Club Dogo. A fine 2007 il trio pubblica il videoclip di \"Puro bogot\u00e0\", autoprodotto tra Milano e Budapest e si piazzano al primo posto delle classifiche dei video musicali italiani pi\u00f9 visti sul web; iniziano a essere una della band italiane pi\u00f9 cliccate di YouTube.\nAd inizio 2008 il gruppo collabora alla compilation \"Benvenuti nella giungla\", a cui partecipano tutti i componenti della Dogo Gang, con le produzioni di Don Joe e Deleterio.\n\"Dogocrazia\" e la firma con la Universal Records (2009).\nIl 5 giugno 2009 esce \"Dogocrazia\" per etichetta Universal Records. L'album conta quindici brani e diverse collaborazioni, sia con artisti italiani (J-Ax, Terron Fabio dei Sud Sound System), che rapper d'oltreoceano come Kool G Rap.\nIl primo singolo ad essere estratto \u00e8 stato \"Sgrilla\", che ha scatenato varie polemiche, in cui la band rappa ancora una volta molto esplicitamente. Successivamente \u00e8 stato pubblicato il videoclip del brano \"Brucia ancora\", realizzato con il rapper J-Ax, e infine il secondo singolo \"Boing\". Nell'album in questione sono presenti due remix: uno di \"Amore infame\", cantata con Daniele Vit, e uno di \"Sgrilla\", con Vacca, Noyz Narcos, Nt\u00f2 e Nex Cassel, non presenti nel disco originale, bens\u00ec disponibili solo su iTunes.\nCon la pubblicazione di questo album, i Club Dogo si confermano come una dei gruppi hip hop italiani pi\u00f9 seguiti. Nonostante non riceva una rotazione massiccia in radio e in televisione, l'album debutta al settimo posto della classifica degli album pi\u00f9 venduti in Italia, e ci resta per oltre tre mesi. Nella tourn\u00e9e ufficiale presentano il disco all'Idroscalo di Milano davanti a oltre 5000 spettatori e girano l'Italia senza sosta.\nAppaiono nell'edizione italiana del mensile \"Playboy\" di ottobre 2009.\nNel 2009 inoltre compaiono in uno spot pubblicitario per la Nike insieme al calciatore Mario Balotelli. L'8 giugno 2010 esce \"La legge del cane\", libro scritto da Pequeno e La Furia, per Add editore. Il 10 giugno 2010 il trio partecipa ai \"Wind Music Awards\" cantando insieme a Biagio Antonacci il singolo \"Ubbidir\u00f2\". Il 5 luglio 2010 il trio ha preso parte all'Heineken Jammin' Festival insieme a Black Eyed Peas, Cypress Hill, N.E.R.D e Massive Attack.\n\"Che bello essere noi\" e progetti paralleli (2010\u20132012).\nIl 29 giugno 2010 \u00e8 uscito sul sito ufficiale il singolo \"Per la gente\", che ha anticipato l'uscita dell'album \"Che bello essere noi\", pubblicato il 5 ottobre. Anticipato anche dal singolo \"Spacco tutto\" e dal videoclip del brano \"Voi non siete come noi\", l'album ha debuttato alla seconda posizione della classifica italiana degli album preceduto solo da Alessandra Amoroso. Nell'album in questione ci sono due remix come bonus track: \"Spacchiamo tutto remix\", remix di \"Spacco tutto\", con Entics, Ensi, Vacca ed Emis Killa, ed il remix di \"Per la gente\" eseguito da Don Joe.\nIl 13 ottobre 2010, il \"Corriere della Sera\" dedica all'album una pagina intera sull'edizione nazionale. Il 15 ottobre, La Furia e Pequeno sono ospiti nel programma \"Le invasioni barbariche\" in diretta su LA7. Successivamente partecipano alla trasmissione radiofonica \"Deejay chiama Italia\" su Radio Deejay e in televisione ai programmi \"Colorado\", \"Chiambretti Night\" su Mediaset e altri. Nel novembre 2010 scrivono e cantano la sigla per Deejay TV sulla base della canzone D.D.D.\nNel gennaio 2011 appaiono nell'edizione italiana del mensile \"Playboy\". Da marzo 2011 sono protagonisti del programma televisivo \"Un giorno da cani\", su Deejay TV. Dal lavoro svolto per il programma nasce l'EP \"Un giorno da cani\".\nA fine aprile 2011, i membri del gruppo si cimentano in una serie di progetti solisti: Jake La Furia collabora con Ensi e 2nd Roof Music producendo il singolo \"100K\", mentre Gu\u00e9 Pequeno pubblica il suo primo album da solista, intitolato \"Il ragazzo d'oro\" e che ha visto collaborazioni di artisti hip hop italiani quali Caprice, Caneda, Duellz, Vincenzo da Via Anfossi, Vacca, Baby K ed Emis Killa.\nIl 14 giugno 2011 Don Joe e Shablo pubblicano \"Thori &amp; Rocce\", disco che vede la partecipazione di un gruppo di artisti rappresentanti tutta la scena italiana tra i quali, oltre i Club Dogo e alcuni artisti della Dogo Gang, anche Duellz, Fabri Fibra, DJ Shocca, Bassi Maestro e altri. Il primo singolo \u00e8 \"Le leggende non muoiono mai\" con Noyz Narcos, i Club Dogo, J-Ax, Marracash e Fabri Fibra.\nNel luglio 2011 esce il video in cui collaborano insieme a Pino Scotto e partecipano al suo programma \"Database\" su Rock TV. Nel 2012 \u00e8 uscito la nuova versione di \"Thori &amp; Rocce\", ovvero un EP costituito da quattro remix di alcuni brani originariamente presenti nell'album.\nNel 2012 \u00e8 stato pubblicato il mixtape \"Fastlife Mixtape Vol. 3\" di Gu\u00e9 Pequeno. Il mixtape vanta alcune collaborazioni all'interno della Dogo Gang e al di fuori del collettivo, come ad esempio Ensi, Zuli, Nt\u00f2, Fedez, Emis Killa.\n\"Noi siamo il club\" e altri progetti (2012\u20132013).\nIl 7 giugno 2012 \u00e8 uscito il sesto album in studio del gruppo, intitolato \"Noi siamo il club\" ed anticipato da tre singoli: \"Cattivi esempi\", pubblicato il 24 aprile, \"Chissenefrega (in discoteca)\", pubblicato il 6 maggio, e l'omonimo \"Noi siamo il club\", pubblicato il 22 maggio.\nIl gruppo partecipa successivamente all'album \"Hanno ucciso l'Uomo Ragno 2012\" di Max Pezzali cantando con lui \"Con un deca\". Pochi giorni dopo vengono pubblicati sul canale YouTube dei Club Dogo altri videoclip estratti da \"Noi siamo il club\": \"Erba del diavolo\", \"P.E.S.\" (in radio dal 17 luglio), \"Collassato\", \"Tutto ci\u00f2 che ho\" (in radio dal 15 ottobre) e \"Se tu fossi me\" (in radio dal 10 novembre). \"Noi siamo il club\" \u00e8 stato certificato disco d'oro per le oltre copie vendute, mentre il singolo \"P.E.S.\" \u00e8 stato certificato doppio disco di platino per le oltre copie vendute; a marzo 2013 l'album \u00e8 stato certificato disco di platino per le oltre copie vendute e nello stesso periodo sono stati ospiti al talent show \"Amici di Maria De Filippi\" insieme a Fabri Fibra, Nesli e Emis Killa. Il 3 aprile 2013 il loro canale YouTube \u00e8 stato chiuso a causa di \u00abripetute o gravi violazioni della norma di YouTube che vieta i contenuti studiati per molestare, vessare o minacciare.\u00bb Il canale \u00e8 poi stato ripristinato qualche giorno dopo.\nIl 5 aprile 2013 \u00e8 stato pubblicato su iTunes \"Business\", il primo singolo estratto del secondo album solista di Gu\u00e9 Pequeno, intitolato \"Bravo ragazzo\". In occasione degli MTV Italia Awards 2013 vengono nominati nella categoria \"Best Band\". Il 14 giugno viene pubblicato il videoclip di un altro brano estratto da \"Noi siamo il club\", ovvero \"Sangue blu\", realizzato con J-Ax. Il 29 ottobre \u00e8 stato invece pubblicato \"Musica commerciale\", primo album solista di Jake La Furia.\n\"Non siamo pi\u00f9 quelli di Mi fist\" e la pausa (2014\u20132017).\nIl 22 maggio 2014 i Club Dogo hanno pubblicato sul proprio canale YouTube un trailer relativo al seguito di \"Noi siamo il club\". Il 28 dello stesso mese viene annunciato il singolo \"Weekend\", pubblicato digitalmente il 2 giugno. Prodotto da Don Joe, quest'ultimo anticipa la pubblicazione del settimo album in studio del gruppo, previsto per il mese di settembre.\nL'11 luglio 2014 il gruppo ha annunciato il titolo dell'album, ovvero \"Non siamo pi\u00f9 quelli di Mi fist\", e la data di pubblicazione, fissata per il 9 settembre dello stesso anno. Il 22 luglio \u00e8 stato annunciato il secondo singolo \"Fragili\", realizzato insieme alla cantante italiana Arisa e pubblicato il 25 luglio. Il 28 dello stesso mese \u00e8 stata rivelata la lista tracce dell'album. Il 29 agosto \u00e8 stato invece pubblicato un trailer del videoclip del brano \"Sayonara\", realizzato insieme a Lele Spedicato dei Negramaro e reso disponibile per il download digitale a partire dal 2 settembre.\nL'album, certificato disco d'oro in Italia alla fine di ottobre 2014 per aver raggiunto la soglia delle 25.000 copie vendute, \u00e8 stato promosso anche da altri due singoli: \"Sai zio\", uscito il 7 novembre, e \"Start It Over\", realizzato in duetto con Cris Cab ed entrato in rotazione radiofonica a partire dal 27 marzo 2015. In quest'ultima data i Club Dogo hanno annunciato una ristampa dell'album costituita da tre CD e un DVD, denominata \"Non siamo pi\u00f9 quelli di Mi fist - The Complete Edition\" e prevista per il 5 maggio 2015.\nIl 27 gennaio 2015 \u00e8 stato pubblicato il quinto album in studio di J-Ax \"Il bello d'esser brutti\", contenente, tra i vari duetti, quello con i Club Dogo nel brano \"Old Skull\". Il 5 maggio 2015 \u00e8 invece uscito \"Ora o mai pi\u00f9\" di Don Joe, nel quale \u00e8 presente il brano \"Status Symbol\", realizzato con gli altri componenti dei Club Dogo.\nIl 19 maggio 2017 esce \"Vile denaro 10th Anniversary\", versione speciale che celebra il decimo anniversario dell'album del 2007 \"Vile denaro\" con tracce rimasterizzate e remix. Il 27 giugno, durante la promozione del proprio album solista \"Gentleman\", Gu\u00e9 Pequeno ha dichiarato in un'intervista alla testata svizzera Ticinonline che una reunion dei Club Dogo allo stato attuale \u00e8 improbabile, in quanto tutti gli artisti sono soddisfatti dal proprio percorso solista."}
{"id": "322648", "revid": "1216132", "url": "https://it.wikipedia.org/wiki?curid=322648", "title": "Demetrio e Polibio", "text": "Demetrio e Polibio \u00e8 la prima opera lirica di Gioachino Rossini. \u00c8 un'opera seria divisa in due atti e musicata su libretto di Vincenzina Vigan\u00f2 Mombelli.\nIntroduzione.\n\u00c8 la prima realizzazione di Rossini che la scrisse tra 1806, quando ancora non aveva neppure quindici anni, e il 1808. Fu commissionata dal tenore Domenico Mombelli per s\u00e9 e le due figlie cantanti, e il libretto fu scritto dalla moglie dello stesso Mombelli. La prima rappresentazione si tenne al Teatro Valle di Roma il 18 maggio 1812.\nL'opera fu molto apprezzata da Stendhal che ebbe modo di vederla a Como. Dopo la premi\u00e8re romana, l'opera fu rappresentata in alcune altre citt\u00e0, tra cui Bologna (9 marzo 1814 nel Teatro del Corso con lo stesso cast della prima romana), Venezia (24 aprile 1817 al Teatro San Benedetto) e Napoli (4 giugno 1839 al Teatro San Carlo). In seguito usc\u00ec presto dal repertorio, oscurata dalle altre opere serie ben pi\u00f9 famose, e tuttora \u00e8 poco eseguita. Fu rappresentata al Rossini Opera Festival solamente nel 2010, con un cast di giovani interpreti.\nTra i brani pi\u00f9 noti il duetto di Lisinga e Siveno \"Questo cor ti giura amore\" (atto I) e il quartetto \"Donami ormai Siveno\" (atto II).\nOrganico orchestrale.\nLa partitura di Rossini prevede l'utilizzo di\nPer i recitativi secchi:\nTrama.\nL'azione si svolge nella capitale dei Parti.\nAtto I.\nPolibio, re dei Parti, protegge presso di s\u00e9 un giovane che si fa chiamare Siveno ed \u00e8 creduto figlio dell'estinto Minteo, ministro di Demetrio, re di Siria. Quest'ultimo, sotto il falso nome di Eumene, si reca alla corte di Polibio, in qualit\u00e0 di messaggero del re di Siria, reclamando la restituzione di Siveno ma Polibio non accetta e si celebrano anzi le nozze tra Siveno e Lisinga, la figlia di Polibio. Polibio confida per\u00f2 a Siveno di essere preoccupato per quanto successo, Siveno comunque lo rassicura. Eumene, intanto, prepara un piano per rapire Siveno. Corrompe con dell'oro i domestici e le guardie, riuscendo a penetrare di notte nella corte di Polibio. Giunto per\u00f2 nella stanza degli sposi, trova Lisinga, la rapisce e fugge. Polibio e Siveno tentano inutilmente di fermarlo.\nAtto II.\nPolibio e Siveno chiedono che Lisinga venga rilasciata. Per risposta Demetrio, minaccia di uccidere Lisinga, se non gli verr\u00e0 consegnato Siveno. Polibio, a sua volta, manifesta l'intenzione di uccidere Siveno se non gli verr\u00e0 restituita la figlia. La situazione \u00e8 risolta quando Demetrio, tramite una medaglia, riconosce in Siveno suo figlio, che credeva perduto. Polibio per\u00f2 non vuole lasciare Lisinga e anche Demetrio ormai vuole solo Siveno. Separati quindi gli sposi, Lisinga, per riavere il marito, tenta di uccidere il presunto Eumene ma questi rivela finalmente di non essere il messaggero del re di Siria, ma il re stesso e padre di Siveno. La pace \u00e8 quindi fatta e gli sposi possono finalmente vivere felici."}
{"id": "322651", "revid": "6923", "url": "https://it.wikipedia.org/wiki?curid=322651", "title": "BMG Ricordi", "text": "Il gruppo BMG Ricordi Music Publishing Italia \u00e8 una societ\u00e0 di edizioni musicali nata nel 1994 dalla fusione di:\n\u00c8 il primo gruppo in Italia nel campo dell'editoria musicale, per fatturato e per cataloghi amministrati. \nNel 2004, a seguito della fusione tra Sony Music e BMG, le attivit\u00e0 del gruppo continuano sotto il nome di Sony BMG Music Entertainment."}
{"id": "322652", "revid": "228587", "url": "https://it.wikipedia.org/wiki?curid=322652", "title": "Ricordi", "text": ""}
{"id": "322653", "revid": "110157", "url": "https://it.wikipedia.org/wiki?curid=322653", "title": "BMG", "text": "BMG, acronimo di Bertelsmann Music Group, \u00e8 stata una divisione della multinazionale tedesca Bertelsmann attiva come etichetta discografica.\nStoria.\nFondata inizialmente nel 1987 come joint venture tra RCA Records e Ariola Records, divent\u00f2 una delle maggiori etichette discografiche al mondo. Nel 2008 le quote societarie di Bertelsmann furono vendute a Sony, che fuse la societ\u00e0 con la propria divisione dedicata al mercato discografico, Sony Music Entertainment, poi ribattezzata Sony Music. Bertelsmann dal canto suo fond\u00f2 pochi mesi dopo BMG Rights Management."}
{"id": "322656", "revid": "80598", "url": "https://it.wikipedia.org/wiki?curid=322656", "title": "Edizioni Ricordi", "text": ""}
{"id": "322659", "revid": "228587", "url": "https://it.wikipedia.org/wiki?curid=322659", "title": "Yao", "text": ""}
{"id": "322660", "revid": "599013", "url": "https://it.wikipedia.org/wiki?curid=322660", "title": "Pianificazione territoriale", "text": "La pianificazione territoriale \u00e8 la disciplina che regola l'utilizzo del territorio ed organizza lo sviluppo delle attivit\u00e0 umane svolte su di esso: proprio per questo \u00e8 una disciplina che coinvolge gli aspetti geologici, architettonici, ingegneristici e produttivi di un'area. Lo scopo di una buona pianificazione territoriale \u00e8 organizzare una corretta interazione tra le attivit\u00e0 umane e il territorio su cui esse sono svolte, in modo da dare vita ad uno sviluppo territoriale sicuro ed uno sviluppo produttivo economicamente sostenibile. \nFanno parte della pianificazione territoriale l'insieme degli strumenti mediante i quali lo Stato si sforza di ripartire geograficamente la popolazione e le attivit\u00e0 economiche, per rendere pi\u00f9 omogeneo il territorio, accelerarne o regolarne lo sviluppo, o ancora migliorare la posizione di un'area nel gioco della concorrenza internazionale. Anche il semplice tracciamento delle vie di comunicazione, cos\u00ec come le grandi opere pubbliche, hanno infatti ripercussioni sulla strutturazione della vita economica: la visione unitaria delle strutture urbane nel contesto delle reti stradali, dei sistemi produttivi e/o abitativi, nonch\u00e9 dei valori ambientali distribuiti anche al loro esterno, determina l'approccio analitico tipico della pianificazione territoriale.\nLa pianificazione territoriale si occupa anche di studiare e regolamentare i processi di gestione del territorio e di valutarne le conseguenti dinamiche evolutive, \u00e8 l'attivit\u00e0 attraverso la quale si definiscono gli assetti complessivi dell'ambiente: rappresenta uno degli strumenti funzionali all'analisi e alla valutazione degli effetti che specifiche azioni progettuali possono avere sul territorio ed ha lo scopo di arginare e regolare fenomeni quali lo sfruttamento delle risorse naturali o una crescita economica e tecnologica disorganizzata o non regolamentata. \nUna buona pianificazione pu\u00f2 essere descritta come quell'insieme di azioni programmate, volte ad affrontare e risolvere i problemi reali, attraverso delle scelte progettuali disegnate su strategie partecipative e basate sulla consapevolezza dell'incertezza di controllare gli eventi futuri. Il labile equilibrio di coesistenza tra dinamiche antropiche e il sistema ambientale, hanno fatto s\u00ec che i processi di trasformazione territoriale siano diventati oggetto di interesse scientifico e abbiano assunto notevole rilevanza politica.\nI principi che ispirano le moderne teorie della pianificazione devono seguire linee progettuali coerenti con i principi di sviluppo sostenibile e di tutela dell'ambiente, sia nel tentativo di porre un freno all'antropizzazione, la cui espansione frenetica \u00e8 capace di trasformare in modo irreversibile i sistemi naturali, sia nel tentativo di migliorare la qualit\u00e0 di vita delle generazioni presenti e future. L'informazione, il dialogo, la valutazione e la decisione costituiscono i fondamenti della pianificazione territoriale. L'analisi di tali forme di conoscenza e l'utilizzo delle migliori tecnologie informatiche, la cui tecnica permette di agevolare l'elaborazione dell'informazione e di ottimizzazione i metodi di valutazione e i criteri di scelta, consentiranno di conseguire le migliori soluzioni tecniche e progettuali al fine di raggiungere gli obiettivi desiderati.\nStoria.\nLa pianificazione territoriale vede la sua prima applicazione nel XIX secolo in concomitanza con l'esplosione della rivoluzione industriale. Quello che si riscontra in questo periodo \u00e8 l'inizio della disciplina moderna dato che gi\u00e0 in passato esistevano forme di pianificazione che venivano adottate per la risoluzione di problemi irrisori, di rilevanza minore. Ci sono aree, come quella Romana, della Magna Grecia, che sono ampiamente pianificate. I Romani costruirono tutte citt\u00e0 pianificate (tranne Roma\u2026) con due linee guida (cardo e decumano).\nAll'inizio della sua vicenda la societ\u00e0 ha chiesto ai suoi tecnici oltre che di rendere pi\u00f9 efficiente il funzionamento cinematico della macchina urbana, di risolvere due problemi essenziali: migliorare le condizioni igieniche e regolare i valori immobiliari in modo da dare certezza di lucro agli investimenti patrimoniali. Questi obiettivi erano perseguiti e raggiunti in modi differenziati nelle diverse parti della citt\u00e0, con una vera zonizzazione sociale: qui ricchi e potenti, l\u00e0 i benestanti, altrove gli operai. I risultati delle lotte sociali e i margini di ricchezza consentiti dallo sfruttamento (in patria e nelle colonie) condussero al manifestarsi di altri obiettivi.\nA partire dalle proposte degli utopisti sul finire del XIX secolo fino alle realizzazioni dei governi e dei municipi della socialdemocrazia, diventarono obiettivi della pianificazione territoriale i diversi elementi del welfare state: l'edilizia civile a basso costo, le attrezzature sociali, sportive, assistenziali e scolastiche, i collegamenti efficienti casa lavoro. In questo quadro in Italia, riprendendo nel secondo dopoguerra alcuni dei germi gettati nei primi decenni del secolo XX e sviluppandone altri, si giunse a porre al centro della pianificazione territoriale le grandi questioni del diritto alla casa come servizio sociale e delle adeguate dotazioni di aree da destinare a spazi pubblici. Negli anni a noi pi\u00f9 vicini si \u00e8 manifestato, come nuovo obiettivo sociale quello della tutela del territorio nelle sue caratteristiche fisiche e culturali e nei suoi equilibri ecologici. Ci\u00f2 ha dato luogo ad un accurato interesse sia al funzionamento della citt\u00e0, sia e soprattutto, alle condizioni dei territori extraurbani.\nDal 1865 al 1942, la pianificazione urbanistica e ancor pi\u00f9 la pianificazione territoriale non ha assunto la forma di apposite normative. Infatti, le opere pubbliche venivano realizzate utilizzando lo strumento dell'esproprio cos\u00ec come disciplinato dalla Legge n. 2359 del 1865. Il procedimento generale previsto in origine da tale legge concerneva le sole opere pubbliche di competenza statale, ad esclusione di altre forme di espropriazione (quelle riguardanti ad es. l'imposizione di servit\u00f9 militari, miniera, edilizia privata, ecc.\nAnche successivamente, tuttavia, la pianificazione del territorio \u00e8 rimasta un'attivit\u00e0 principalmente svolta (controllo) dal settore della pubblica amministrazione (Consigli Regionali - Consigli Comunali). Tali settori tipicamente si muovono ottemperando al dettato legislativo. La legge che in Italia, ancor oggi (2021), sovraintende la pianificazione del territorio e/o urbanistica \u00e8 la legge 17 agosto 1942, n. 1150. \u00c8 entrata quindi in vigore prima della nascita della Repubblica italiana, e ha rappresentato un'evoluzione rispetto allo strumento del mero esproprio, esistente in precedenza. Dal 1942 essa ha sub\u00ecto molteplici aggiornamenti, che non ne hanno modificato tuttavia gli assunti di base.\nNel frattempo, con l'attuazione delle Regioni nei primi anni Settanta, la pianificazione del territorio \u00e8 divenuta competenza delle singole Regioni. Ognuna di esse si \u00e8 dotata di una propria legge urbanistica-territoriale. Inoltre, a cavallo del 1995 e 2005 molte Regioni hanno assunto procedure di pianificazione del territorio, varando nuove leggi per governare la trasformazione territoriale, assai diverse dall'impianto della Legge Nazionale 1150/1942. In altri termini si sono uniformate da una lato alla cosiddetta \"pianificazione strategica\", e dall'altro alle indicazioni della Unione europea (UE) onde poter accedere ai finanziamenti stanziati ed alle direttive emesse dalla Commissione UE (v. Fondi strutturali).\nMa mentre nei paesi anglosassoni esisteva una tradizione verso il \"land use planning\", in Italia lo studio della citt\u00e0 e del territorio \u00e8 sempre stato collegato prioritariamente all'urbanistica. Solo dagli anni settanta, con la messa in atto del decentramento regionale, in Italia si inizia a porre la necessaria attenzione alle dinamiche della trasformazione territoriale extra-urbana, specificando un autonomo approccio disciplinare verso la pianificazione del territorio.\nLa conoscenza delle caratteristiche dei sistemi territoriali \u00e8 il punto di partenza per un corretto uso delle sue componenti, che hanno trovato una sintesi secondo i principi dello sviluppo sostenibile, proposto dal Rapporto della Brundtland finanziato e pubblicato dall'ONU nel 1987 e sostenuto da oltre centocinquanta paesi aderenti.\nNel nuovo approccio cosiddetto \"strategico\" le nuove normative devono contemplare e organicamente programmare tutti i nuovi settori che negli anni 2000 sono divenuti centrali anche nella pianificazione del territorio. Da un lato il nuovo ruolo delle questioni ambientali, soprattutto in ottemperanza alle direttive UE sulla \"Valutazione di Impatto ambientale (VIA)\" del 1985 e quelle della \"Valutazione ambientale strategica (VAS)\" divenuta operativa nei paesi UE nel 2004 che dovrebbero integrare approcci verso una pianificazione del territorio sempre pi\u00f9 sostenibile, soprattutto con l'introduzione nella pianificazione territoriale della cartografia digitalizzata e le banche dati, tramite i \"Geographic Information System, (GIS o SIT)\".\nIl dibattito \u00e8 in continua evoluzione, anche a seguito della modifica del Titolo V della Costituzione Italiana (2001) che ha attribuito competenze esclusive allo Stato per la tutela dell'ambiente e alle regioni per la materia Urbanistica. La Pianificazione del territorio dipende sia dallo Stato che dalla Regione. In particolare le Regioni Toscana, Emilia-Romagna, Lombardia, Piemonte e Veneto, a cavallo del 2000 si sono gi\u00e0 uniformate alle nuove esigenze, ora richiamate (contengono esplicite sezioni che si riferiscono alla VIA, alla VAS e ai GIS), approvando proprie e specifiche normative per la pianificazione del territorio.\nLa pianificazione urbanistica e territoriale.\nPer la corretta gestione dello spazio, entro cui vive ed opera la popolazione con le sue specifiche dinamiche e il tessuto produttivo, \u00e8 necessario disporre di una serie di strumenti programmatici di natura concettuale, normativa e tecnica.\nIl territorio \u00e8 un insieme complesso. Pu\u00f2 essere paragonato a diversi tipi di matrici concettuali. Ad esempio le tre dimensioni spaziali pi\u00f9 quella temporale, che vivono e si evolvono in stretta connessione con il tessuto sociale, produttivo ed ambientale della vita civile. L'approccio pi\u00f9 ambientale (sostenibile) propone di assumere queste dinamiche in armonia con le leggi che regolano i processi dei rapporti ecosistemici, e con l'evoluzione stessa delle dinamiche della vita e della biodiversit\u00e0.\nCi\u00f2 che differenzia la pianificazione del territorio dall'urbanistica \u00e8 principalmente la diversa scala spaziale di intervento. In un approccio di programmazione integrata, i molti settori che insistono nel territorio si intrecciano con la stessa sua gestione sociale e politica. Gli interventi urbanistici non sono in grado di creare correlazioni tra le discipline tradizionalmente attente ai fenomeni del vivere civile (l'economia regionale, la geografia, le analisi delle politiche pubbliche, la programmazione economica). L'approccio teorico-programmatico della pianificazione del territorio, viceversa, riesce ad integrare questi vari aspetti, consentendo una \"governance\" della vita civile, sociale ed economica secondo un'ottica di sviluppo sostenibile.\nAnche se l'urbanistica si interessa prioritariamente dello spazio urbano e la pianificazione territoriale si interessa dell'area vasta, entrambe le discipline procedono con metodi di programmazione tesi a definire piani accurati rispettivamente di progettazione, approvazione e realizzazione. I processi della pianificazione urbanistica e del territorio si articolano in molte fasi decisionali. Alcune di queste riguardano il disegno fisico e spaziale del territorio, altre, altrettanto importanti, sono volte a permettere che gli stanziamenti economici devoluti ai cosiddetti servizi per la popolazione (scuola, abitazioni, trasporti, tempo libero, ecc.) possano realizzarsi concretamente. Tradizionalmente l'urbanistica, sino al secondo conflitto mondiale, si identificava soprattutto con i piani disegnati. Successivamente \u00e8 divenuta, unitamente alla pianificazione del territorio, un insieme di regole e programmazioni non sempre vincolate solo e soltanto ai progetti disegnati ma piuttosto ad un complesso di regole di pianificazione da rispettare.\nNon va inoltre dimenticato come la pianificazione urbanistica e quella territoriale siano in stretta correlazione con la pianificazione dei trasporti. I flussi di traffico stradale e la frequentazione delle linee ferroviarie derivano infatti da spostamenti generati dal sistema territoriale delle attivit\u00e0 e delle funzioni, e dal modo con cui esso si rapporta al sistema residenziale. Una corretta pianificazione del territorio deve quindi tenere in stretta considerazione anche la situazione (corrente e di scenario) della rete dei trasporti, visto che un'analisi superficiale delle caratteristiche del territorio potrebbe portare, se non ben inserita nel contesto delle infrastrutture, ad effetti negativi sul piano del sistema dei trasporti e della congestione stradale.\nLe principali funzioni e gli obiettivi della pianificazione territoriale sono:\nIl processo di pianificazione si articola nei seguenti passaggi:\nLivello e tipologia degli strumenti urbanistici in Italia.\nGli strumenti operativi della pianificazione urbanistica sono i cosiddetti \"strumenti urbanistici\", distinguibili per livello gerarchico, tipologia e funzionalit\u00e0. In Italia prendono avvio con la promulgazione della legge 17 agosto 1942 n.1150. La sua pianificazione urbanistica \u00e8 gerarchicamente ordinata su tre livelli: regionale (Piani territoriali), provinciale (Piani sovracomunali) e comunale (Piani regolatori generali o PRG). Di questi, quello che ha ricevuto una diffusa applicazione \u00e8 quello comunale (PRG). La legge 1150/1942, che si muove su scala nazionale, da tempo \u00e8 in attesa di una riforma, che per ora non riesce ad essere approvata. Viceversa dal 1942 ad oggi sono state promulgate numerose leggi di supporto per argomenti specifici (Edilizia popolare, Standard, ecc.) che tuttavia non hanno modificato il suo ruolo quadro. Di queste si possono ricordare, rispettivamente, le seguenti leggi: 167/1962; 765/67; 865/71; 10/77; 142/90. \nInoltre, con l'avvento del Governo delle Regioni nel 1972, la materia dell'edilizia e del territorio passa da una gestione centrale a quella regionale, ed infatti ogni Regione inizia a dotarsi di proprie normative per i vari settori dell'edilizia, dell'urbanistica e del territorio. Con il passare del tempo, nel dibattito del governo delle citt\u00e0 e del territorio in genere sono apparse anche altre tematiche che originariamente non erano prioritarie all'interno della Legge 1150/1942, definita Legge urbanistica nazionale (LUN). Queste tematiche si riferiscono principalmente, ma non solo, ai settori della tutela del paesaggio e della difesa dell'ambiente, che ricevono un impulso sempre pi\u00f9 importante e che si sintetizza nell'approccio della sostenibilit\u00e0.\nDi seguito si espongono sommariamente le principali tipologie degli strumenti urbanistici, generati dalla LUN (1150/1942) e dalle altre leggi ora ricordate. In particolare i Piani paesisitici derivano sia dalla legge n. 1497 del 1939, quindi precedente la 1150 del 1942 sia del cosiddetto decreto Galasso e relativi \"galassini\" (ciascuno per ogni Regione) che sono divenuti la Legge n.431 dell'8 agosto 1985.\nIl Piano Territoriale di Coordinamento (P.T.C.).\nIl P.T.C. coinvolge vasti territori ed \u00e8 perci\u00f2 il piano pi\u00f9 ampio e complesso. Raccoglie, coordina e rende efficienti i programmi nei vari settori dell'iniziativa pubblica e privata nonch\u00e9 quello di promuovere lo sviluppo di nuove attivit\u00e0 nel territorio cui il piano si riferisce. Viene introdotto dalla legge urbanistica del 1942, durante il regime fascista da sempre opposto a ogni forma di decentramento amministrativo tuttavia, come altri strumenti urbanistici, non trova attuazione immediata a causa delle note vicende belliche nelle quali l'Italia \u00e8 coinvolta. A partire dal 1945, in Italia, cominciano ad affermarsi i princ\u00ecpi della pianificazione urbanistica gi\u00e0 presenti nelle nazioni occidentali e prende corpo una linea favorevole al P.T.C. sostenuta dal Ministero dei Lavori Pubblici. \nA met\u00e0 degli anni sessanta l'Istituto Nazionale di Urbanistica (I.N.U.) presenta il Codice dell'Urbanistica, che per\u00f2\nnon soddisfa le esigenze della pianificazione territoriale fino agli anni settanta, quando si ha l'istituzione delle Regioni a statuto ordinario. Il compito di promuovere il P.T.C., inizialmente dello Stato, \u00e8 stato delegato alle Regioni per poi passare alle Province con la legge 8-6-1990 n.142 sull'ordinamento delle autonomie locali, il P.T.C. interesser\u00e0 porzioni di territorio regionale (comprensori). Infine vi \u00e8 da notare che negli anni Ottanta la legge Galasso (l.n. 431/1985) propone una forma particolare di pianificazione territoriale che ha per fine la tutela dei valori paesistici ed ambientali. \u00c8, in sostanza, il recupero e l'aggiornamento dei piani paesistici istituiti nel lontano 1939 con la legge n. 1497 sulla tutela delle bellezze naturali.\nLa L.U.N. (Legge Urbanistica Nazionale) del 1942 pur non precisando l'estensione minima del P.T.C. lasciava intendere che avrebbe dovuto coinvolgere pi\u00f9 Comuni. La dimensione pi\u00f9 adottata \u00e8 stata quella regionale; non tanto un territorio delimitato da precisi confini amministrativi, quanto piuttosto un ambito geografico. In seguito l'ambito geografico si \u00e8 identificato con i comprensori e, dopo l'entrata in vigore della succitata l.n.142/1990 con la Provincia e, nel caso delle grandi citt\u00e0, con le cosiddette aree metropolitane.\nL'articolo 20 del Testo unico degli enti locali (d. lgs. 267/2000) detta disposizioni riguardanti i PTC. In particolare, il comma 2 sancisce che \"la provincia omissis predispone ed adotta il piano territoriale di coordinamento\".\nOgni Regione ha disciplinato con leggi proprie la formazione e l'approvazione del P.T.C. sulla base dei criteri dettati dalla legge urbanistica nazionale. In seguito all'entrata in vigore della 142/1990 la predisposizione e l'adozione del P.T.C. \u00e8 affidata alla Provincia mentre l'approvazione \u00e8 riservata alla Regione.\nIn generale la procedura di formazione di un P.T.C. \u00e8 la seguente:\nPossiamo anche parlare di Piano Territoriale di Coordinamento Provinciale (P.T.C.P.) il quale,\n\u00e8 lo strumento di pianificazione che definisce l'assetto del territorio con riferimento agli interessi sovracomunali, articolando sul territorio provinciale le linee di azione della programmazione regionale.\nEsso:\n- recepisce gli interventi definiti a livello nazionale e regionale;\n- individua ipotesi di sviluppo dell'area provinciale, prospettando le conseguenti linee di assetto e utilizzazione del territorio;\n- definisce i criteri per la localizzazione e il dimensionamento di strutture e servizi di interesse provinciale e sovracomunale;\n- definisce le caratteristiche di vulnerabilit\u00e0, criticit\u00e0 e potenzialit\u00e0 dei sistemi naturali ed antropici e le tutele paesaggistico-ambientali;\n- definisce i bilanci delle risorse territoriali ed ambientali, i criteri e le soglie del loro uso.\nI Piani Territoriali Paesaggistici (P.T.P.).\nI P.T.P. sono strumenti urbanistici di livello territoriale contenenti prescrizioni per un armonioso sviluppo di intere zone che si vogliono tutelare per loro particolare bellezza. Ai fini della loro conservazione non \u00e8 tanto necessario evitare le modifiche, quanto disciplinarle con criteri razionali ed estetici. Gi\u00e0 previsti dall'articolo 5 della legge 29-6-1939 n.1497 sulla protezione delle bellezze naturali.\nI P.T.P. sono stati riproposti dalla legge 8-9-1985 n.431 (legge Galasso) per la Tutela delle zone di particolare interesse ambientale, assimilando i P.T.C. recanti specifiche considerazioni dei valori paesistici e ambientali. La legge ,inoltre, ha sancito l \u2018obbligo per le Regioni di dotarsi di un Piano Paesistico al fine di valorizzare le risorse ambientali.\nI P.T.P. devono:\n-Stabilire il rapporto fra aree libere e aree fabbricabili in ciascuna localit\u00e0 soggetta a vincolo;\n-dettare le istruzioni per la scelta della flora e la relativa distribuzione;\n-dettare le norme per i vari tipi di costruzione (tipi edilizi) in relazione alle caratteristiche ambientali;\n-prevedere la distribuzione dei fabbricati e i relativi allineamenti in modo da salvaguardare l \u2018assetto panoramico esistente e, se possibile migliorarlo;\nAttualmente la tutela ambientale spetta alle Regioni mentre prima era di competenza delle Sovrintendenze. Prima del trasferimento alle Regioni di alcuni poteri in materia di tutela ambientale, erano le Sovrintendenze incaricate dal Ministero a redigere e approvare i P.T.P.; Oggi il compito spetta alle Regioni.\nFino al 1985 hanno trovato scarsa applicazione: all'epoca erano soltanto 14 i P.T.P. in vigore divisibili in due gruppi: quelli che regolamentavano un contesto a prevalente componente naturale (Argentario, Portofino, Ancona-Portonovo, Terminillo) e quelli riguardanti un contesto caratterizzato da stratificazioni dovute all'azione dell'uomo (S.Ilario-Nervi, Versilia, Gabicce, Osimo, Assisi, Roma-Appia Antica, Sperlonga, Ischia, Procida). Sono stati redatti tutti nel tentativo di contenere le forti spinte alla trasformazione (cementificazione speculativa).\nAttualmente la tutela ambientale spetta alle Regioni, mentre prima era di competenza delle Sovrintendenze incaricate dal Ministero.\nIl Piano Regolatore Generale (P.R.G.).\nIl P.R.G. \u00e8 lo strumento fondamentale della disciplina urbanistica di un Comune, molti Comuni si riferiscono a questo strumento con il termine P.U.C (Piano Urbanistico Comunale). Esso ha le caratteristiche di un progetto di massima, che configura la futura sistemazione del territorio comunale e stabilisce le direttive e i vincoli necessari per attuarla tenuto conto delle condizioni ambientali e delle esigenze della popolazione.\nIl P.R.G. ha per oggetto il territorio di un solo Comune (P.R.G.C.) o di pi\u00f9 Comuni formanti una Comunit\u00e0 Montana assumendo il nome di Piano Regolatore Generale Intercomunale (P.R.G.I.).\n versione dei piani regolatori generali prende le mosse dalla l.n.2359/1865 la quale prevedeva solo piani di carattere vario senza modificazione d'uso del suolo e senza un criterio di organizzazione della citt\u00e0. L'insufficienza della legge manifest\u00f2 presto i suoi limiti, specialmente nel caso di molte grandi citt\u00e0. Ci\u00f2 determin\u00f2 la necessit\u00e0 di leggi speciali che, caso per caso, rendessero possibile la formazione di Piani Regolatori. In seguito emerse la necessit\u00e0 di nuove disposizioni nazionali. Si pervenne cos\u00ec alla legge urbanistica n.1150/1942, tuttora vigente, anche se modificata ed integrata in alcune sue parti da successive disposizioni.\nTale legge conferiva al Comune il compito, sia della predisposizione, sia dell'attuazione, del P.R.G., ma la mancanza da parte dei Comuni di adeguati mezzi finanziari e tecnici, le difficolt\u00e0 procedurali e gli scarsi strumenti d'intervento si sono rivelati dei forti ostacoli alla piena applicazione della legge.\nPer tutti gli anni '50 e '60, fino alla entrata in vigore della l.n.765/1967, i Piani Regolatori furono attuati subordinando la costruzione degli edifici (riconosciuta come diritto inalienabile del cittadino) al rilascio delle licenze edilizie, mentre i piani di lottizzazione di iniziativa privata sostituivano di fatto i piani particolareggiati esecutivi di iniziativa pubblica.\nLo sviluppo urbanistico risult\u00f2 governato per molti anni con finalit\u00e0 ben diverse da quelle previste dal legislatore nella legge del 1942.\nAlla fine degli anni Sessanta, in coincidenza di un rinnovamento politico e culturale, vi fu un profondo ripensamento sulla natura e caratteristiche della pianificazione urbanistica. Il concetto di programmazione divenne centrale ed il Piano Regolatore rafforz\u00f2 il significato di strumento di programmazione dello sviluppo locale.\nL'efficacia del P.R.G. come strumento di pianificazione locale entra in crisi dalla seconda met\u00e0 degli anni Ottanta, quando i problemi delle grandi infrastrutture (per le comunicazioni e i trasporti, per il terziario, per il tempo libero) assumono rilevanza tale da richiedere soluzioni di livello territoriale.\nL'art. 7 della legge \"fondamentale\" n. 1150/42, stabilito che il P.R.G. deve essere esteso a tutto il territorio comunale, ne fissa i contenuti:\nPer integrare questo elenco ricordiamo che la legge n.765/1967 introduce altre disposizioni relative a:\nIl P.R.G pu\u00f2 essere espresso mediante tre sottolivelli di pianificazione territoriale che sono: Piano strutturale Comunale (P.S.C.), Regolamento Urbanistico ed Edilizio (R.U.E.), Piano operativo Comunale (P.O.C.).\nIl P.S.C.\nIl R.U.E.\nIl P.O.C\nIn mancanza di precise indicazioni da parte della legge urbanistica nazionale, provvedono a questo scopo le leggi urbanistiche regionali. In generale un P.R.G. \u00e8 formato dai seguenti elaborati:\nL'insieme della cartografia pu\u00f2 essere costituito da:\nLa formazione del P.R.G. avviene su delibera del Consiglio Comunale che pu\u00f2 affidare l'incarico di redigerlo ad un professionista (o gruppo) esterno o, in alternativa, al proprio Ufficio Tecnico.\nLa formazione di un P.R.G. si articola in due fasi:\nNella prima fase si raccolgono informazioni e dati relativi alla situazione esistente nel territorio da pianificare sia dal punto di vista paesistico-ambientale che della struttura insediativa e produttiva in tutte le sue componenti. Ci\u00f2 costituisce il presupposto per delineare un quadro puntuale dello stato di fatto del territorio da pianificare onde pervenire alle scelte di piano. Queste sono principalmente scelte politiche di competenza degli Amministratori locali, mentre spetta ai progettisti del piano individuare le modalit\u00e0 tecniche per la loro attuazione.\nIn base alla legge n. 1150/42 il P.R.G. ha validit\u00e0 illimitata. Nel corso della sua validit\u00e0 il P.R.G. pu\u00f2 essere soggetto a varianti oppure pu\u00f2 essere sostituito da un P.R.G. di nuova formazione. Nella pratica corrente il P.R.G. ha, invece, validit\u00e0 limitata nel tempo e comunque condizionata dalle previsioni dei P.T.C., qualora esistano.\nContro il P.R.G. approvato pu\u00f2 essere presentato ricorso al Tribunale Amministrativo Regionale (T.A.R.) oppure ricorso straordinario al Presidente della Repubblica.\nIl Programma di Fabbricazione (P.d.F.).\nIl P.d.F. \u00e8 uno strumento pi\u00f9 semplice del P.R.G. nei contenuti, negli effetti e nella procedura. Serve a sapere dove si pu\u00f2 costruire, cio\u00e8 la perimetrazione della possibile espansione del centro abitato, nei piccoli Comuni.\nIl legislatore del 1942 si pose il problema di rendere obbligatorio il Piano Regolatore Generale per tutti i comuni. Per i Comuni pi\u00f9 piccoli si decise di allegare al proprio Regolamento Edilizio un Programma di Fabbricazione con il fine di ordinare un minimo di pianificazione urbanistica. Tale programma fu istituito al fine di ancorare al territorio le norme del Regolamento Edilizio assicurandogli un riferimento spaziale, per assicurare all'abitato un minimo livello di disciplina edilizia e per differenziare spazialmente le tipologie edilizie. Trova applicazione all'interno dei limiti comunali e risulta obbligatorio per tutti quelli sprovvisti di P.R.G. Il Programma di Fabbricazione fu concepito come una versione semplificata per i Comuni esclusi dall'obbligo di dotazione del P.R.G.\nAll'interno di tale programma si determina la zonizzazione del territorio comunale e vengono definiti i diversi tipi di costruzioni edilizie. Il Programma di Fabbricazione non ha il potere di stabilire l'edificabilit\u00e0 dei suoli. Questa prescrizione si rivel\u00f2 di difficile applicazione in quanto il P.d.F., per sua natura, non pu\u00f2 prevedere vincoli di aree a fini pubblici. Esso infatti nasce come strumento di prima razionalizzazione del territorio comunale e presenta, quindi, una limitata efficacia operativa in quanto non di sua competenza la previsione della viabilit\u00e0 come invece avviene per il Piano Regolatore Generale.\nAl P.d.F. non possono essere mosse osservazioni per cui il suo iter di formazione non fornisce garanzie di democraticit\u00e0. Per questi motivi e per la sua manifesta inadeguatezza ad affrontare le complesse problematiche territoriali sempre pi\u00f9 presenti anche nei piccoli centri, il P.d.F. \u00e8 caduto in disuso ed escluso, in quasi tutte le regioni, dagli strumenti urbanistici generali.\nIl Piano Particolareggiato Esecutivo (P.P.E.).\nIl P.P.E. \u00e8 uno strumento di attuazione del P.R.G., previsto dalla legge n.1150/1942, utilizzato dal Comune\nper mostrare ci\u00f2 che pu\u00f2 essere costruito su un determinato terreno. Tale legge dedica al P.P.E la sezione II (articoli 13 \u2013 17) nella quale indica contenuti, procedura di formazione e approvazione, validit\u00e0 del piano. Esso , infatti, deve dare indicazioni riguardanti :\nIl P.P.E. deve essere corredato da una relazione di previsione di massima delle spese occorrenti per l'acquisizione delle aree e per le sistemazioni necessarie per l'attuazione del piano.\nIl P.P.E. \u00e8 affiancato da una rappresentazione planivolumetrica molto dettagliata dell'ambiente circostante allo scopo di conciliare il rispetto delle norme dettate dal P.R.G. con una corretta composizione dei volumi e degli spazi liberi, in vista della fase successiva di progettazione degli edifici previsti.\nL'iniziativa per l'approvazione del P.P.E. spetta al comune. Tuttavia la regione, qualora vi siano zone di particolare interesse da tutelare, pu\u00f2 fissare un termine per la compilazione del P.P.E.\nIn sintesi la procedura di formazione e approvazione pu\u00f2 essere la seguente:\nAccanto alle osservazioni la legge consente vere e proprie \u201copposizioni\u201d al P.P.E. da parte dei proprietari degli immobili compresi nel piano. Sulle osservazioni \u00e8 chiamato ad esprimersi il Consiglio Comunale mentre le opposizioni devono essere decise con il decreto regionale di approvazione;\nA decorrere dalla data di approvazione del P.P.E. da parte del Consiglio Comunale si applicano obbligatoriamente le misure di salvaguardia previste dalla l.n.1902/1952.\nL'approvazione del P.P.E. equivale a dichiarazione di pubblica utilit\u00e0 delle opere in esso previste, per cui gli immobili necessari per la realizzazione dei servizi e di impianti pubblici previsti dal piano possono essere sottoposti a procedimenti di esproprio. Ad approvazione avvenuta il P.P.E. pu\u00f2 essere impugnato ricorrendo al T.A.R.\nNei termini di validit\u00e0 del P.P.E. (fissata in 10 anni) il Comune pu\u00f2 procedere alla formazione di \u201ccomparti edificatori\u201d a norma dell'art.23 della L.n. 1150/42. La formazione del comparto consente al Sindaco di invitare i proprietari degli immobili compresi nel comparto a dichiarare, entro un dato termine, la propria disponibilit\u00e0 a procedere alle trasformazioni stabilite dal P.P.E. da soli o riuniti in consorzio. Il consorzio \u00e8 valido se vi aderiscono almeno i proprietari di 3/4 del valore del comparto in base all'imponibile catastale, e gli stessi possono conseguire la disponibilit\u00e0 di tutto il comparto mediante l'espropriazione delle costruzioni dei proprietari non aderenti.\nL'istituto del comparto non ha avuto larga applicazione per la mancata emanazione del regolamento di attuazione della legge n. 1150/1942; tuttavia nelle legislazioni regionali esso \u00e8 stato riproposto con lo scopo di agevolare l'attuazione dei P.P.E.\nIl Piano Esecutivo Convenzionato (P.E.C.).\nIl P.E.C. \u00e8 la versione aggiornata del Piano di Lottizzazione Convenzionato. Esso viene proposto dai privati in presenza di un Piano Regolatore Generale o di Programma di Fabbricazione vigenti, in attuazione degli stessi. Si differenzia dal P.P.E. per i seguenti motivi:\n-La convenzione fra Comune e privati che prevede:\n-la verifica degli standard urbanistici stabiliti dal P.R.G. (ad es. gli abitanti se si tratta di insediamento residenziale) calcolata secondo le prescrizioni dello strumento urbanistico;\n-il rispetto dei parametri edificatori stabiliti dal P.R.G. (densit\u00e0 edilizia, rapporto di copertura, distacco dai confini, altezza, ecc.);\n-la traduzione grafica delle scelte urbanistiche riguardanti la viabilit\u00e0 interna, l'ubicazione dei fabbricati, la sistemazione delle attrezzature pubbliche e l \u2018 estensione dei lotti da edificare.\nI P.E.C. sono approvati dal Comune con delibera del Consiglio comunale. Le destinazione d'uso delle aree e dei fabbricati fissate dal P.E.C. hanno efficacia nei confronti di chiunque. Va tenuto presente che in presenza di un P.E.C. approvato bisogna, comunque, chiedere la concessione edilizia per attuare gli interventi in esso previsti e si ha l'obbligo di attendere il rilascio della stessa prima di dare inizio ai lavori.\nIn particolari situazioni il Sindaco pu\u00f2 invitare i proprietari di aree fabbricabili assoggettate a P.E.C. a presentare un progetto di Piano Esecutivo; in questo caso si avr\u00e0 un Piano Esecutivo Convenzionato Obbligatorio.\nI Piani di zona per l'Edilizia Economica e Popolare (P.E.E.P.).\nIstituiti dalla legge 18-4-1962 n.167, Disposizioni per favorire l'acquisizione di aree fabbricabili per l'edilizia economica e popolare, modificata poi con altre leggi, assicurano ai Comuni la disponibilit\u00e0 di aree per interventi di edilizia abitativa a basso costo, in base a progetti ben definiti. L'estensione di queste aree non pu\u00f2 essere inferiore al 40% n\u00e9 superiore al 70% di quella necessaria a soddisfare il fabbisogno complessivo di edilizia abitativa di un decennio.\nIl Piano per Insediamenti Produttivi (P.I.P.).\nIl P.I.P. ha lo scopo di organizzare nuovi insediamenti produttivi e delimitarne il territorio interessato, ristrutturare quelli gi\u00e0 esistenti, organizzare la viabilit\u00e0, programmare i tempi di attuazione del Piano e prevedere la spesa occorrente. La loro formazione spetta al Comune, con precedente autorizzazione della Regione.\nIl Piano di Recupero del patrimonio edilizio esistente (P. di R.).\nIl P. di R. \u00e8 uno strumento di attuazione del Piano Regolatore Generale, simile al P.P.E., ma pi\u00f9 dettagliato nei contenuti e nelle tipologie di intervento, definite ai sensi della legge 457/78 (art. 31 e 32).\nIn particolare \u00e8 inerente alla \"manutenzione ordinaria e straordinaria\" alla \"ristrutturazione urbanistica ed edilizia\" e al \" restauro e risanamento conservativo\" di unit\u00e0 immobiliari, complessi edilizi ed aree ricadenti all'interno delle 'zone di Recupero', ovvero aree degradate, opportunamente previste nel PRG.\nTale piano attuativo ha lo scopo di recuperarle dal punto di vista socio-economico, civile ed ambientale. \nIl piano solitamente \u00e8 di iniziativa privata e pertanto viene attuato dai singoli proprietari (alle volte anche dalle cooperative edilizie e dai Comuni), previa adozione e approvazione del Consiglio Comunale. L'approvazione \u00e8 subordinata ad una 'convenzione' tra sindaco e privato. \nIl P.di R. stabilisce anche gli ambiti di intervento destinati al Comune e i casi in cui esso pu\u00f2 sostituirsi a privati inadempimenti.\nEsso si articola in Unit\u00e0 Minime di Intervento (UMI), ovvero insiemi di immobili o edifici, comprese le aree di sedime, singole assoggettabili a progettazioni unitarie e contestuali.\nAlle volte il piano pu\u00f2 anche prendere le sembianze di un progetto architettonico relativo a strutture ed edifici di interesse storico, artistico e ambientale, definendo nel dettaglio gli interventi di recupero del patrimonio edilizio esistente.\nLa posizione dell'Unione Europea e dei Paesi membri.\nI metodi suggeriti e richiesti dall'Unione europea, soprattutto tramite i Programmi e gli strumenti dei cosiddetti Fondi strutturali (ciclo 2000-2006 e 2007-2013), tesi al miglioramento della pianificazione del territorio delle regioni UE, sembrano essere di sprono alla riorganizzazione e/o riqualificazione anche di questo settore. Dal 2013 i paesi UE sono diventati 28, ed ognuno di questi possiede una pianificazione del territorio che spesso si differenzia. La UE indicando come procedere nella pianificazione del territorio di certe regioni, ossia richiedendo gli stessi metodi, tramite specifiche Direttive e Regolamenti, sta ottenendo il risultato di riunificare il settore della Pianificazione del territorio, ossia dell\u2019\"Uso del suolo\" che storicamente riscontrava differenze tra i metodi assunti per esempio in Gran Bretagna, in Germania, in Francia o in Italia."}
{"id": "322662", "revid": "123093364", "url": "https://it.wikipedia.org/wiki?curid=322662", "title": "Ildefons Cerd\u00e0 i Sunyer", "text": "Biografia.\nIldefons Cerd\u00e0 i Sunyer (in catalano) o Ildefonso Cerd\u00e1 Su\u00f1er (in spagnolo) nacque il 23 dicembre 1815 presso il Mas Cerd\u00e1 de la Garga, una residenza appartenente al patrimonio immobiliare familiare dal XIV secolo, a Centella, Osona, nei pressi di Barcellona, in Catalogna. Quarto di sei figli, Ildefons sin dalla pi\u00f9 tenera et\u00e0 ha potuto beneficiare di un clima familiare assai vivace: i Cerd\u00e0, pur essendo di umili origini rurali, erano infatti particolarmente attivi dal punto di vista commerciale soprattutto con una certa clientela americana che non ha mancato di stimolare l'apertura mentale e la fede nel progresso del giovane Ildefons.\nIndirizzato dal padre alla carriera ecclesiastica, il giovane Cerd\u00e0 studi\u00f2 latino e filosofia al seminario di Vich, citt\u00e0 in cui la sua famiglia, di tradizione liberale, si rifugi\u00f2 durante la guerra degli Agraviados nel 1827. Insoddisfatto da questa scelta Cerd\u00e0 nel 1832 abbandon\u00f2 gli studi teologici e si trasfer\u00ec a Barcellona, citt\u00e0 dove scopr\u00ec l'interesse per la vita urbana e dove inizi\u00f2 presso la scuola Llotja gli studi di matematica ed architettura. Successivamente giudic\u00f2 l'insegnamento della scuola di architettura ormai superato e nel settembre del 1851, ancora prima di diplomarsi, si trasfer\u00ec a Madrid per iscriversi alla scuola di Ingegneria. Qui si diplom\u00f2 nel 1841, a venticinque anni, nonostante i vari attriti sorti con il padre e la totale mancanza di supporti economici.\nTra il 1841 e il 1848 Cerd\u00e0, maturata anche una sicura consapevolezza politica, prese attivamente parte alla progettazione delle grandi infrastrutture di diverse parti della nazione; contemporaneamente si interrog\u00f2 sul degrado della citt\u00e0 ed inizi\u00f2 le sue ricerche per risolverne i problemi crescenti cos\u00ec che nel 1850 scelse definitivamente di dedicarsi all'urbanistica poich\u00e9 utile all'uomo. A Barcellona, nel 1854, dopo la demolizione delle mura e il primo sciopero generale si dedic\u00f2 alla comprensione del fenomeno sociale attraverso la redazione di un grande rapporto statistico di cui terr\u00e0 conto quando nel 1857 present\u00f2 una prima proposta del piano urbanistico, preceduto dalla realizzazione del piano topografico commissionatogli dal governo centrale. Nonostante alcune aspre frizioni con la popolazione locale, che vedeva in tale piano null'altro che un'imposizione coercitiva proveniente dai pubblici poteri, il piano di Cerd\u00e0 per Barcellona fu approvato e reso attuativo con decreto regio.\nSeppur completamente assorto nei suoi studi urbanistici, sfociati nella redazione dell'importante saggio \"Teoria general de la urbanizaci\u00f3n\" [Teoria generale dell'urbanizzazione], pubblicato nel 1867, e nella stesura del piano di riforma interna per Madrid, Cerd\u00e0 non manc\u00f2 di interessarsi anche a vicende di natura amorosa: al 1848 risalgono le nozze con Magdalena Clotilde Bosch Calmell, con cui gener\u00f2 quattro figli (Pepita, Sol, Rosita e Clotilde). Frattanto, in seguito alla ricezione di un importante patrimonio ereditario da parte del padre e dei fratelli Ramon e Josep, Cerd\u00e0 abbandon\u00f2 la carriera urbanistica e, durante il breve periodo repubblicano, riprese l'attivit\u00e0 politica: questa scelta, tuttavia, gli fu particolarmente nefasta, in quanto con la restaurazione della monarchia egli divenne rovinato e diffamato. Ormai anziano, il 21 agosto 1876 Cerd\u00e0 mor\u00ec presso Las Caldas Besaya, una piccola citt\u00e0 cantabrica affacciata sulla costa atlantica.\nPensiero.\nCerd\u00e0 \u00e8 considerato il padre della disciplina urbanistica: cercando un approccio il pi\u00f9 possibile oggettivo egli considera la citt\u00e0 come frutto dell'opera, perseverante e continua, di diverse generazioni che nei secoli hanno adattato il paesaggio urbano alle proprie esigenze. Partendo da queste considerazioni l'uomo di oggi dovrebbe liberarsi degli ostacoli dati dagli elementi prodotti dalle precedenti generazioni per costruirsi una citt\u00e0 a misura delle mutate esigenze di vita. Per Cerd\u00e0 l'urbanizzazione obbedisce a precise regole e risponde a un fine altamente umanitario: per essa la forma \u00e8 niente, pi\u00f9 importanti sono la soddisfazione adeguata dei bisogni umani. Due sono i principali bisogni dell'uomo di cui tener conto nell'urbanizzazione: il bisogno della libert\u00e0 individuale e della dipendenza familiare e il bisogno di socializzare e di interagire con il mondo esterno, con la natura e con la societ\u00e0.\nQuesti due bisogni essenziali sono espressi dall'uomo nello spazio di sosta-riposo e nello spazio di circolazione-movimento che quindi si possono tradurre nella casa e nelle strade. Detti elementi devono rispettare improrogabilmente i bisogni espressi precedentemente. Grande importanza viene cos\u00ec data alla strada, la cui funzione non \u00e8 solo quella di agevolare la circolazione pedonale e veicolare, ma soprattutto di permettere l'accesso alle case e di favorire la luce e l'aria necessari. Altrettanto importante \u00e8 la casa, la cui dimensione e natura deve assolvere alle proprie funzioni di indipendenza e salubrit\u00e0 e non pu\u00f2 essere dettata dalla speculazione edilizia. Un ulteriore punto sul quale Cerd\u00e0 pone particolare attenzione sta che nella pianificazione la forma da preferire \u00e8 il quadrilatero poich\u00e9 \u00e8 nello stesso tempo la pi\u00f9 naturale e quella che permette il maggiore sfruttamento del suolo. Di seguito si riporta uno stralcio della sua opera \"Teor\u00eda general de la urbanizaci\u00f3n\":\nIl passo summenzionato rivela, in un certo senso, perch\u00e9 Cerd\u00e0 \u00e8 da molti considerato il primo \u00aburbanista\u00bb della storia: nel porsi il problema di come riorganizzare la viabilit\u00e0 e gli alloggi nella nascente era industriale, infatti, egli ha analizzato con estremo rigore i fenomeni urbani, giungendo a formulazioni teoriche dal notevole spessore. Speciale menzione merita il seguente passo appartenente alla \"Teor\u00eda general de la urbanizaci\u00f3n\", nel quale Cerd\u00e0 - dopo aver delineato le modalit\u00e0 di nascita dei primi centri urbani - giunge alla definizione del concetto di \u00aburbe\u00bb, inteso come aggregato di abitazioni che, indipendentemente dalle sue dimensioni, riesce a fornire condizioni favorevoli alla vita sociale e all'aiuto reciproco.\nIl Plan Cerd\u00e0.\nLa citt\u00e0 di Barcellona nella seconda met\u00e0 del XIX secolo era caratterizzata dalla pi\u00f9 alta densit\u00e0 abitativa in tutta Europa: il governo centrale, infatti, guardava con sospetto l'ascesa della dinamica borghesia catalana e pertanto dispose il divieto di espandere il costruito al di fuori dell'antica cinta muraria e dei confini della giurisdizione militare. Ne deriv\u00f2 che la quasi totalit\u00e0 della popolazione viveva nel \"barrio\" di origine medievale, caratterizzato da una viabilit\u00e0 minuta e frammentata e da un tessuto edilizio talmente compresso da generare inevitabilmente situazioni sociali e igieniche di grande disagio. Questa disastrosa situazione, comune in realt\u00e0 a tutte le grandi metropoli europee (si pensi alla Parigi pre-haussmanniana), sollecit\u00f2 il pur restio governo centrale di Madrid a bandire nel 1854 un piano per la riorganizzazione del tessuto edilizio e delle infrastrutture viarie della citt\u00e0 catalana. Le risultanze del concorso furono inizialmente favorevoli a Antonio Rovira y Trias, autore di un piano che, strutturando un'espansione della citt\u00e0 a raggiera imperniata su pi\u00f9 assi viari convergenti verso la Ciutat Vella, concedeva tuttavia ampi spazi alla speculazione edilizia: Cerd\u00e0, che si vide ricevere alla fine l'incarico tramite decreto ministeriale, fu invece in grado di pensare l'ampliamento urbano di Barcellona secondo parametri decisamente pi\u00f9 moderni.\nGli strumenti di cui Cerd\u00e0 si \u00e8 servito nel suo piano illuminato sono stati un'agevole circolazione urbana e una sostanziale omogeneit\u00e0 nell'intensit\u00e0 d'uso dei suoli. Mettendo in essere quanto teorizzato nella \"Teor\u00eda general de la urbanizaci\u00f3n\" Cerd\u00e0 traduce i concetti strategici di movimento e di stasi - o, in altri termini, garantisce ai nuclei residenziali di Barcellona la riservatezza dell'abitato e la possibilit\u00e0 di socializzare grazie ad una rete viaria efficiente - con la definizione di una scacchiera uniforme di isolati quadrati e strade ortogonalmente disposte tra di loro. L'impianto stradale proposto da Cerd\u00e0 \u00e8 infatti costituito da assi viari dalle dimensioni eccezionalmente grandi per l'epoca - ben 20 metri - in grado di soddisfare ogni esigenza di locomozione (pedoni, carrozze, tranvie) che si incrociano in modo perpendicolare e uniforme: si viene dunque a creare un tessuto urbano estremamente rigoroso ma movimentato dalla coerente innervatura di assi viari di rango superiore (Gran Via de les Corts Catalanes, Avinguda Diagonal, Avinguda del Paral\u00b7lel, Passeig de Gr\u00e0cia, Avinguda Meridiana) che, oltre a connettere il centro cittadino con i nuclei autonomi \"extra moenia\" (si pensi, per l'appunto, a Gr\u00e0cia), riuscivano a vivacizzare la ripetitivit\u00e0 della rete grazie alle loro sezioni stradali pi\u00f9 estese o, volendo, per via delle loro giaciture, talora diverse dalla rigida ortogonalit\u00e0 della planimetria di base.\nLa maglia uniforme cos\u00ec configurata definisce degli isolati quadrati dagli angoli smussati (allorch\u00e9 ha pi\u00f9 senso parlare di ottagoni) dalla lunghezza di 113,33 metri e dalla superficie totale di 12.370 metri quadrati. Cerd\u00e0 non consider\u00f2 gli isolati come un semplice residuato urbanistico della maglia stradale, bens\u00ec arriv\u00f2 a conferirgli una pregiata dignit\u00e0 architettonica. Ci\u00f2 fu possibile grazie all'introduzione di una partizione in lotti dove il costruito sarebbe andato a occupare solo il 35% della superficie dell'isolato, con l'edificazione consentita solo su due o al massimo tre lati e le aree residue destinate per altri scopi o attrezzate a giardino: Cerd\u00e0, in questo modo, prevedeva, nonostante la monotonia della griglia viaria, la generazione di un tessuto edilizio estremamente diversificato, considerata l'estrema variet\u00e0 in pianta degli isolati che si sarebbero venuti ad edificare. Questa revisione delle tipologie edilizie, tuttavia, non ebbe buon esito, in quanto degrad\u00f2 nella speculazione: per incrementare la qualit\u00e0 economica dei singoli lotti, infatti, non si bad\u00f2 a rendere i vari isolati edificabili sui quattro lati e ad incrementare la superficie e la profondit\u00e0 costruibile. Con la chiusura di ciascun fabbricato in s\u00e9 stesso e l'aumento delle cubature in altezza il piano originario di Cerd\u00e0 venne malamente mortificato: seppur, come osservato da Aldo Rossi, questo teorema urbano a causa dei suddetti squilibri \u00abfu poco pi\u00f9 di un pretesto o di un canovaccio a cui attenersi\u00bb, l'Eixample - il quartiere che ha preso le mosse da tale tessuto morfologico - continua a prefigurarsi come un interessante repertorio architettonico e urbanistico che, indifferentemente dalla densificazione edilizia che ha avuto luogo, \u00e8 stato perfettamente in grado di accogliere architetture di qualit\u00e0, a partire dalle creazioni del maestro catalano Antoni Gaud\u00ed."}
{"id": "322664", "revid": "113735263", "url": "https://it.wikipedia.org/wiki?curid=322664", "title": "Campagnolo Record", "text": "Il Campagnolo Record \u00e8 un gruppo di componenti per biciclette da corsa che ha rappresentato il top di gamma della Campagnolo.\nLa storia.\nIl primo prodotto della Campagnolo ad essere marchiato \"Record\" fu un deragliatore anteriore nel 1956. Due anni dopo fu introdotta la guarnitura Record, dal girobulloni di 151\u00a0mm, che permetteva una corona interna di perlomeno 44 denti. Allo stesso anno risalgono anche i mozzi in lega di alluminio, sempre marchiati Record, disponibili nella versione a flangia alta o a flangia bassa.\nIl primo cambio Record fu introdotto nel 1963, mentre una nuova versione, il Nuovo Record, risale al 1967, in lega di alluminio e non pi\u00f9 in bronzo cromato come la prima versione di cambio.\nNel 1967 fu introdotta la nuova guarnitura con un girobulloni pi\u00f9 piccolo, di 144\u00a0mm, misura destinata a diventare standard mondiale per anni, che permetteva di accogliere una corona minima di 41 denti.\nNel 1973 fu introdotto il gruppo Super Record, sia nella versione da strada che in quella da pista.\nLa produzione del Super Record continu\u00f2 fino al 1987, mentre un anno prima erano state introdotte due nuove versioni: il Campagnolo Record e il C-Record.\nDa allora il termine Record \u00e8 tornato \u00e8 essere la sola indicazione per il gruppo top di gamma per la casa vicentina. Negli ultimi anni ha avuto continue innovazioni sia nella tecnologia, con l'introduzione degli ergopower (leva del cambio integrata in quella del freno), della trasmissione dapprima a 9 velocit\u00e0 posteriori (1997) e infine a 10 (2000), sia nell'uso dei materiali, con spazio sempre maggiore a materiali di pregio come titanio e carbonio, in luogo dell'ormai convenzionale alluminio. La versione 2007, entrata in produzione a fine 2006, prevede i nuovi freni \"skeleton\" e la guarnitura con perno integrato alle pedivelle con il sistema \"ultra-torque\".\nIl gruppo Record 10 velocit\u00e0: non \u00e8 pi\u00f9 in produzione dal 2008 perch\u00e9 sostituito dal Record 11 velocit\u00e0\nIl modello 10 velocit\u00e0 comprendeva:\nSuccessive evoluzioni\nA partire dal 2009, contestualmente alla introduzione delle undici velocit\u00e0, il gruppo \"Record\", pur rimanendo in catalogo, non occupa pi\u00f9 il vertice della gamma Campagnolo in favore del gruppo denominato \"Super Record\" (nome gi\u00e0 usato da Campagnolo per la designazione del gruppo al vertice della gamma dal 1973 al 1987) e dal 2012, ambedue i gruppi citati sono disponibili anche nella versione EPS ad azionamento elettronico (Electronic Power Shift).\nNel 2018 Campagnolo ha per prima introdotto il cambio a 12 velocit\u00e0 per i gruppi Super Record e Record."}
{"id": "322666", "revid": "2056951", "url": "https://it.wikipedia.org/wiki?curid=322666", "title": "Demanio", "text": "Il demanio (dal latino \"dominium\", \"dominio\", attraverso il francese antico \"demaine\") \u00e8, in senso generico, l'insieme di tutti i beni inalienabili e imprescrittibili che appartengono a uno Stato (\"beni demaniali\").\nIl demanio nel diritto italiano.\nIn Italia, quanto previsto dal Codice Civile art. 822 e seguenti, il demanio \u00e8 costituito dai seguenti beni (demanio necessario): il lido del mare, la spiaggia, le rade e i porti; i fiumi, i torrenti, i laghi e le altre acque definite pubbliche dalle leggi in materia (c.c. 2774, Cod. Nav. 28, 29, 692); le opere destinate alla difesa nazionale.\nFanno allo stesso modo parte del demanio pubblico, ma solamente se appartengono allo Stato (demanio accidentale): le strade, le autostrade e le strade ferrate; gli aerodromi (Cod. Nav. 692 a); gli acquedotti; gli immobili riconosciuti d'interesse artistico, storico, archeologico o etnoantropologico a norma delle leggi in materia; le raccolte dei musei, delle pinacoteche, degli archivi, delle biblioteche; e infine gli altri beni che sono dalla legge assoggettati al regime proprio del demanio pubblico. Il Codice dei beni culturali e del paesaggio (D.Lgs. 22 gennaio 2004, n. 42) stabilisce all'articolo 53, comma 1, che i\u00a0beni culturali appartenenti allo Stato, alle regioni e agli altri\u00a0enti\u00a0pubblici\u00a0territoriali\u00a0che\u00a0rientrino\u00a0nelle\u00a0tipologie indicate\u00a0all'articolo 822 del codice civile costituiscono il demanio culturale.\nTali beni possono anche appartenere alle regioni, alle citt\u00e0 metropolitane, alle province o ai comuni, costituendo cos\u00ec il demanio regionale, metropolitano, provinciale o comunale, ma sono ugualmente soggetti al regime del demanio dello Stato.\nSui beni demaniali si esercita l'uso pubblico, cio\u00e8 la collettivit\u00e0 ne pu\u00f2 godere i benefici direttamente (come nel caso delle spiagge o dei musei) o indirettamente (nel caso dei porti o degli aeroporti). La propriet\u00e0 del demanio pubblico \u00e8 inalienabile e non pu\u00f2 formare oggetto di diritti vantati da terzi (art. 823). I beni demaniali sono tutelati dall'autorit\u00e0 amministrativa, ed \u00e8 competenza attribuita all'Agenzia del Demanio per tutti quei beni, appartenenti al Demanio dello Stato, mentre per i beni demaniali e del Patrimonio indisponibile di Regione, di Province e di Comuni la stessa Agenzia del Demanio svolge solo funzioni di controllo, circa la destinazione e la gestione degli stessi beni, da parte degli Enti locali.\nEccetto alcune discipline speciali, tutte le acque superficiali e sotterranee appartengono al demanio pubblico. Le sponde e rive esterne di fiumi e torrenti essendo soggette alle sole piene straordinarie, appartengono ai proprietari dei fondi rivieraschi, e, non avendo natura demaniale, su di esse possono insistere manufatti occupati da persone.\nLa principale caratteristica dei beni che fanno parte del demanio pubblico \u00e8 la loro inalienabilit\u00e0 e imprescrittibilit\u00e0. Essi non possono essere venduti (se non in forza di una specifica nuova legge) e non possono formare oggetto di diritti a favore di terzi, se non nei modi e nei limiti stabiliti dalle leggi che li riguardano (Cod. Nav. 30 e seguenti). Non possono poi essere prescritti, ovvero rimangono sempre di propriet\u00e0 dello Stato anche se abbandonati per lungo tempo (non si possono usucapire).\nUn complementare orientamento della giurisprudenza ha affermato che l'esclusione di un bene dal demanio pubblico (nota come \"sdemanializzazione\") pu\u00f2 essere tacita, vale a dire desunta in sede giudiziale dall'esistenza di \"atti univoci e concludenti, incompatibili con la volont\u00e0 di conservarne la destinazione all'uso pubblico\".\nUno dei pochi modi che consente ad un privato di poter utilizzare questi beni pubblici \u00e8 la cosiddetta concessione che corrisponde ad una specie di \"locazione\" -in quanto prevede il pagamento di un canone annuo in cambio della disponibilit\u00e0 del bene-, ed \u00e8 predisposta tramite un bando di gara pubblico, dall'Ente pubblico che in base alle Leggi dello Stato \u00e8 preposto alla gestione di quel particolare demanio. La concessione solitamente \u00e8 divisa in due parti. Alla scadenza della prima, lo Stato pu\u00f2 ridiscutere i termini della concessione, per esempio aumentandone il canone nel caso la societ\u00e0 abbia registrato utili molto alti. Al termine della concessione, lo Stato deve indire un nuovo appalto.\nGli altri beni di propriet\u00e0 dello Stato e degli altri enti locali non rientranti nel demanio costituiscono il patrimonio dell'ente che, a sua volta, si suddivide in patrimonio indisponibile e patrimonio disponibile. L'Agenzia del demanio ha competenza sul patrimonio immobiliare e storico-artistico dello Stato.\nIl demanio naturale compete invece agli enti locali, ed, in modo concorrente, alle Autorit\u00e0 di bacino e al Genio Civile. In tema di dissesto idrogeologico, un'ordinanza comunale pu\u00f2 legittimamente autorizzare privati cittadini residenti e aventi domicilio alla raccolta, prelievo e rimozione di legname e tagli boschivi nel demanio fluviale (in particolare dagli alvei e letti), previa richiesta scritta dell'interessato e rilascio di autorizzazione nominativa gratuita da parte del Genio Civile, ed eventuale parere favorevole dell'Autorit\u00e0 di bacino, per il rischio di arrecare danni/disturbo all\u2019avifauna e ai micro-habitat."}
{"id": "322668", "revid": "26891", "url": "https://it.wikipedia.org/wiki?curid=322668", "title": "Idrocorsa", "text": ""}
{"id": "322669", "revid": "399", "url": "https://it.wikipedia.org/wiki?curid=322669", "title": "Saluto romano", "text": "Il saluto romano, pi\u00f9 correttamente saluto fascista perch\u00e9 in effetti mai in uso ai tempi dell'antica Roma, \u00e8 un tipo di saluto noto per esser stato utilizzato dal fascismo italiano e da vari movimenti che lo imitarono (come il nazismo). Esso prevede il braccio destro alzato di circa 135 gradi rispetto all'asse verticale del corpo con la palma della mano rivolta verso il basso e le dita unite. Ricostruzioni storiche hanno smentito l'ipotesi, diffusa nella prima met\u00e0 del Novecento, che tale saluto fosse ripreso dalle tradizioni dall'antica Roma: la \"salutatio\" romana dei militari consisteva nel saluto militare odierno mentre, nella vita comune e tra civili, era diffuso il semplice \"salve\" o \"ave\" (con o senza la stretta di mano o il sollevamento della destra). \nLa cinematografia e l'iconografia hanno inoltre diffuso e associato a Roma altri tipi di gesti: il saluto detto \"legionario\" che consiste nel battere il pugno o la mano destra tesa sul petto (usato in parte ancora oggi in certe forme di \"presentat'arm\" militare), e il saluto detto \"gladiatorio\", consistente nell'affiancare l'avambraccio destro di chi saluta a quello di chi si vuol salutare e scambiarsi una reciproca stretta al di sopra del polso.\nOrigini.\nSecondo la comune opinione, questo saluto \u00e8 derivato dalla cultura diffusa nell'antica Roma. Tuttavia, secondo la ricostruzione effettuata da vari autori, la descrizione di un simile gesto \u00e8 sconosciuta nella letteratura romana e mai menzionata dagli storici antichi. Nemmeno un esempio di arte romana, che sia scultura, coniazione, o pittura, mostra un saluto di questo tipo. Il gesto di alzare il braccio destro nella cultura romana o in altre antiche culture che si riscontrano nella letteratura e nell'arte pervenuteci avevano una funzione e un significato diverso e non sono mai identici alla normalizzazione moderna che conosciamo.\nLa mano destra (Lat. \"dextera\", \"dextra\") nell'antichit\u00e0 era comunemente usata simbolicamente per rendere onore, fedelt\u00e0, amicizia e lealt\u00e0. Ad esempio, Cicerone riporta che Ottaviano fece un giuramento a Giulio Cesare elevando e tendendo il braccio destro verso la sua statua, testimonianza che indica che un simile gesto esistette davvero, seppur probabilmente leggermente differente da quello moderno. In alcune statue di imperatori come Cesare, Augusto o Marco Aurelio si riscontra un gesto simile, a braccio non del tutto disteso ma piegato leggermente, con le dita vicine ma non unite, sempre per\u00f2 con la palma in avanti.\nLe sculture commemorative di vittorie militari visibili sull'Arco di Tito, sull'Arco di Costantino, o sulla Colonna Traiana sono probabilmente i pi\u00f9 famosi esempi di arte celebrativa romana. Ma \u00e8 indubbio che questi monumenti non mostrino immagini chiare del saluto romano. Ad esempio, tre scene di quelle rappresentate sulla Colonna Traiana sono state analizzate e discusse negli ultimi anni.\nSul fregio 99 (LXII, Scene LXXXIV-LXXXV), sei osservatori hanno la mano alzata in direzione di Traiano, il braccio esteso a met\u00e0 con il gomito leggermente piegato. Dei soggetti con il braccio teso solo uno ha la palma aperta, ma tenuta verticalmente. Le dita dei tre con il braccio piegato puntano verso il basso. Nel fregio 167 (CII, Scena CXLI), tre Daci stendono il loro braccio destro verso l'imperatore, le loro mani aperte risultano elevate verticalmente e con le dita aperte. Nessuno dei romani ricambia il gesto. \nNei fregi 122-123 (LXXIV-LXXVI, Scene CI-CII), l'imperatore a cavallo \u00e8 salutato da alcuni soldati.\nNessuno dei soldati ha il braccio teso. Un ufficiale di fronte a Traiano tiene il braccio aderente al corpo con solo l'avambraccio sollevato e indicando con l'indice della mano. Dietro a lui, due mani sono sollevate con le dita visibilmente aperte come quando si saluta oggigiorno. Lo stesso Traiano tiene il braccio al corpo sollevando solamente il suo avambraccio.\nLe immagini pi\u00f9 vicine a quello che \u00e8 il \"saluto romano\" sono le scene scolpite su marmi e monete riguardanti le \"adlocutio\", le \"acclamatio\", le \"adventus\", o le \"profectio\". In queste occasioni, quando un ufficiale di grado molto alto, come un legato o un Imperatore si rivolge alla platea, solitamente costituita da soldati, eleva un braccio in maniera solenne con la palma della mano rivolta alla platea spesso in modo unilaterale. Occasionalmente tale gesto esprime saluto o benedizione, il pi\u00f9 delle volte esprime il potere.\nDi senso opposto la \"salutatio\" dei \"diogmiti\", una specie di polizia militare greca, che alza il suo braccio probabilmente per salutare il superiore durante il suo \"adventus\" su un rilievo del II secolo trovato a Efeso.\nUn esempio di gesto salutativo del potere imperiale \u00e8 la celebre statua di Augusto che segue alcuni noti canoni estetici e della retorica del tempo, con l'imperatore raffigurato come un generale vittorioso che si rivolge alla folla, il braccio leggermente piegato. Postura molto fedele a quanto descritto nella \"Rhetorica ad Herennium\", in cui si spiega che l'oratore \"deve controllare se stesso e il suo corpo nell'angolo che fanno i suoi fianchi, con l'estensione del braccio, durante i momenti meno passionali, tenendo il braccio rilassato\". Quintiliano afferma nella sua \"Institutio Oratoria\":\nIl saluto romano in epoca moderna.\nIl saluto romano d'et\u00e0 contemporanea venne usato per la prima volta in Italia dai legionari fiumani di Gabriele D'Annunzio, consistendo nel presentare il pugnale sguainato. L'utilizzo di questo saluto pretende di saldare il presente con la tradizione classica per la volont\u00e0 fascista di rappresentare una continuit\u00e0 con Roma antica. Tra curiosit\u00e0 emerse nell'ultimo decennio vi \u00e8 la riscoperta di Rex Curry, un ricercatore statunitense, che ha ricordato come un saluto codificato nello stesso modo fosse in uso negli Stati Uniti d'America per il saluto alla bandiera (\"Pledge of Allegiance\") creato da Francis Bellamy nel 1892 e adottato nelle scuole degli Stati Uniti fin verso gli anni 1930. \nA causa della somiglianza tra il saluto di Bellamy e il \"saluto nazista\", il Presidente degli Stati Uniti Franklin Delano Roosevelt istitu\u00ec al suo posto il gesto della mano sul cuore come saluto alla bandiera durante l'esecuzione dell'Inno nazionale (The Star-Spangled Banner). Questo avvenne quando il Congresso americano adott\u00f2 ufficialmente il Codice per la Bandiera (\"United States Flag Code\") il 22 giugno 1942.\nIl saluto adottato da fascismo e nazismo.\nNell'Italia fascista Achille Starace, segretario del PNF, promosse una campagna a favore del saluto romano, affinch\u00e9 sostituisse completamente la stretta di mano ritenuta \"borghese\" e poco igienica. Nonostante quest'ultimo argomento potesse essere abbastanza convincente, la campagna non riusc\u00ec nel suo intento, e perfino i personaggi pi\u00f9 in vista del regime fascista continuarono a salutare con strette di mano dopo aver porto il saluto romano di rito. A tal proposito il poeta romano Trilussa compose due sonetti - \"La stretta de mano\" e \"Er saluto romano\" - in cui ironizzava sulla scelta igienica del saluto romano per tenere a distanza le persone e sull'opportunismo di molti romani nell'aderire con facilit\u00e0 alle nuove disposizioni fasciste.\nCon il nazismo in Germania anche l'NSDAP adott\u00f2 dal fascismo italiano questo tipo di saluto. Fu inoltre adottato, negli anni trenta e quaranta, anche in diversi altri Paesi governati da regimi analoghi a quello fascista e a quello nazista: si pensi, ad esempio, alla Spagna franchista o alla Grecia durante la dittatura di Metaxas.\nIl saluto romano oggi.\nNell'iconografia contemporanea, soprattutto cinematografica, queste forme di saluto sono in genere legate a personaggi moralmente o politicamente negativi. Ad esempio di ci\u00f2, il saluto tra Militi del Fuoco in \"Fahrenheit 451\" di Fran\u00e7ois Truffaut e il saluto al \"Supremo Dessler\" nelle saghe della \"Uch\u016b senkan Yamato\" di Leiji Matsumoto, mentre il saluto dell'Impero terrestre dell'universo dello specchio di \"Star Trek\" \u00e8 molto simile al saluto legionario.\nIl saluto romano \u00e8 vietato in Italia dalla legge n. 645 del 20 giugno 1952 (\"legge Scelba\"), successivamente modificata con la legge n. 205 del 25 giugno 1993 (\"legge Mancino\"), ma solo qualora compiuto con intento di \"compiere manifestazioni esteriori di carattere fascista\" e pu\u00f2 essere punito con la reclusione da sei mesi a due anni e con la multa da 200 euro a 500 euro. Una sentenza della Corte di cassazione del febbraio 2018 ha sancito che il saluto romano non costituisce reato se compiuto come \u00abatto commemorativo\u00bb.\nSignificati.\nIl significato originario del saluto romano era molteplice, prevalendo quello augurale, con il quale si voleva trasmettere un influsso benefico dal salutante al salutato (la stessa etimologia di \"saluto\" discende da \"salutem iuvare\", augurare buona salute), ma pu\u00f2 essere inteso anche come un gesto di pace per il fatto che si mostra il palmo della mano maestra vuoto e quindi inoffensivo. A quest'ultimo caso si potrebbe anche obiettare che nell'antica Roma la mano aperta simboleggiasse il gladio sguainato, e quindi un gesto chiaramente offensivo, come nella gestualit\u00e0 tipica degli eventi di gladiatura.\nCorneliu Zelea Codreanu, guida del movimento fascista \"Guardia di Ferro\", attivo in Romania durante gli anni 1930 fino al suo assassinio, avvenuto nel 1938, spiegava in una delle sue opere principali destinata ai militanti del movimento che il saluto romano \"\u00e8 un saluto al cielo, alle altezze, e al sole, simbolo della vittoria della luce e del bene\"."}
{"id": "322671", "revid": "958185", "url": "https://it.wikipedia.org/wiki?curid=322671", "title": "WaYao", "text": "I waYao o Yao sono uno dei gruppi etnici pi\u00f9 diffusi in Malawi e Mozambico. \nIl luogo d'origine di questa popolazione si trova nel nord del Mozambico, tra i fiumi Ruvuma e Lugenda. Negli anni intorno al 1830 molti Yao si spostarono nel sud del Malawi per dedicarsi alla tratta degli schiavi verso le coste del Mozambico per conto dei mercanti arabi. \nLa cultura yao \u00e8 ricca di tradizione: la musica in particolare occupa un ruolo rilevante. Sono principalmente di religione islamica e parlano una lingua bantu nota con innumerevoli nomi: \"chiyao\" (\"lingua degli Yao\", da \"chi\", \"lingua\"), \"achawa\", \"adsawa\", \"adsoa\", \"ajawa\", \"ayawa\", \"ayo\", \"ayao\", \"djao\", \"haiao\", \"hiao\", \"hyao\", \"jao\", \"veiao\" o \"wajao\". \nL'ex presidente del Malawi, Elson Bakili Muluzi, fa parte di questa etnia.\nI cacciatori di miele della foresta, sono noti per chiamare con un verso caratteristico gli uccelli selvatici indicatore maggiore che li guidano alla ricerca degli alveari nascosti."}
{"id": "322673", "revid": "1175245", "url": "https://it.wikipedia.org/wiki?curid=322673", "title": "Arena dello Stretto", "text": "L'Arena dello Stretto (o Teatro An\"assilaos\") \u00e8 un teatro di costruzione moderna, a imitazione degli antichi teatri greci, situato sul lungomare Falcomat\u00e0 a Reggio Calabria, nel punto in cui prima del terremoto del 1908 sorgeva il Molo di Porto Salvo.\nLa struttura, rispecchiando la tradizione del teatro antico, offre una vista panoramica, in questo caso dello Stretto di Messina. Oltre alla gradinata semicircolare, il teatro presenta due ampie rampe ai lati che consentono alle persone disabili di giungere nella zona inferiore dell'\"arena\".\nIl teatro \u00e8 spesso sede degli eventi pi\u00f9 importanti della citt\u00e0, quali manifestazioni musicali, teatrali e cinematografiche (in particolare Reggio Calabria Filmfest), e feste stagionali (Solstizio d'Estate dell'Accademia di belle arti).\nLa statua di Athena Promachos.\nIl Cippo Marmoreo, fu inaugurato nel maggio del 1932. La statua in bronzo al centro (opera dello scultore messinese Bonfiglio) raffigura Athena Promachos, la dea Atena combattente, che sta a difesa della citt\u00e0 di Reggio.\nAl termine dei lavori di ristrutturazione ed ammodernamento del lungomare nel 2001 il monumento con la statua di Atena \u00e8 stato collocato sul pontone al centro del teatro ma, mentre in origine la statua che protegge la citt\u00e0 era rivolta verso il mare, l'allora sindaco Italo Falcomat\u00e0 volle che la statua fosse rivolta verso la citt\u00e0 stessa.\nCuriosit\u00e0.\nTra gli eventi pi\u00f9 importanti ospitati si ricordano:"}
{"id": "322674", "revid": "1005847", "url": "https://it.wikipedia.org/wiki?curid=322674", "title": "Fulvia Bandoli", "text": "Biografia.\nLaureata in filosofia, \u00e8 stata una dirigente dei Democratici di Sinistra, coordinatrice dell'area ecologista del partito.\n\u00c8 stata eletta alla Camera dei deputati nel 1994, e poi riconfermata nelle successive due legislature, nel collegio maggioritario di Ravenna-Lugo di Romagna in rappresentanza della coalizione di centrosinistra.\n\u00c8 stata prima firmataria della mozione di Sinistra al Congresso DS del 2000, e di quella ecologista al Congresso del 2005.\nNella XIV Legislatura \u00e8 membro della Commissione Ambiente, Territorio e Lavori Pubblici.\nEsponente di primo piano della Sinistra Ecologista, ex-corrente dei DS che \u00e8 anche associazione politica autonoma, al IV Congresso DS \u00e8 stata tra i firmatari della mozione \"A sinistra. Per il Socialismo europeo\" presentata da Fabio Mussi; al termine del congresso ha portato la corrente ad uscire dai DS e a partecipare alla fondazione del movimento Sinistra Democratica.\nNel 2008, in occasione delle elezioni politiche, non si ricandida in Parlamento.\nAll'Assemblea Costituente di Sinistra Ecologia e Libert\u00e0 del 2009 a Roma entra a far parte della Presidenza Nazionale."}
{"id": "322676", "revid": "57342", "url": "https://it.wikipedia.org/wiki?curid=322676", "title": "Egidio Banti", "text": "Biografia.\nLaureato in filosofia, normalista, docente di lettere, gi\u00e0 iscritto alla Democrazia Cristiana, poi al Partito Popolare Italiano alla Margherita,e al Partito Democratico, attualmente milita nell'UDC. Proviene da una famiglia antifascista: il suo prozio Arnaldo Terzi, poi deportato e morto a Mauthausen, fu sindaco socialista di Sarzana all'epoca dei Fatti di Sarzana del 1921.\nGiornalista pubblicista, ha diretto per diciotto anni, dal 1977 al 1995, il telegiornale quotidiano di Tele Liguria Sud, emittente cattolica spezzina. Dal 1999 \u00e8 presidente, a Sarzana, del Centro di formazione e cultura \"Niccol\u00f2 V\", che opera quale centro di cultura dell'Universit\u00e0 Cattolica del \"Sacro Cuore\".\nLa sua attivit\u00e0 politica, in un primo momento, si \u00e8 svolta soprattutto a Genova ed alla Spezia: in quest'ultima provincia \u00e8 stato, dal 1984 al 1989, segretario dell'allora Democrazia Cristiana, consigliere comunale e capogruppo prima della DC (1985 - 1993) e poi del PPI (1997 - 2002). A Genova \u00e8 stato consigliere regionale per dieci anni (1990 - 2000), e dal 1992 ininterrottamente assessore in tre giunte diverse: alla Sanit\u00e0, all'Urbanistica, all'Agricoltura e ai Parchi.\n\u00c8 stato eletto alla Camera dei deputati nel 2001, col sistema proporzionale nella circoscrizione Liguria per la lista della Margherita, del cui gruppo parlamentare ha fatto parte. Nelle successive elezioni politiche del 2006 \u00e8 stato eletto al Senato nella circoscrizione della Liguria nelle liste della Margherita e ha fatto parte del gruppo dell'Ulivo.\nNella XIV Legislatura \u00e8 stato componente della Commissione Ambiente, Territorio e Lavori Pubblici della Camera; della Commissione parlamentare di inchiesta sul ciclo dei rifiuti e sulle attivit\u00e0 illecite ad esso connesse; della Commissione parlamentare di inchiesta sulle cause dell'occultamento di fascicoli relativi ai crimini nazifascisti.\nNella XV Legislatura ha fatto parte della Commissione Industria, Commercio, Turismo del Senato; della Commissione bicamerale per la Semplificazione legislativa e, per la seconda legislatura, della Commissione parlamentare d'inchiesta sul ciclo dei rifiuti, con funzioni di capogruppo dell'Ulivo.\nIn occasione delle \"primarie\" del 14 ottobre 2007, \u00e8 stato eletto componente dell'Assemblea nazionale costituente del Partito Democratico per il collegio della Spezia.\nL'8 giugno 2009 \u00e8 stato proclamato Sindaco di Maissana (La Spezia), avendo capeggiato la lista civica \"Insieme per Maissana - territorio e sviluppo\" che alle elezioni comunali ha ottenuto il 61,9 per cento dei voti. Il Comune si trova in Alta Val di Vara, ed appartiene alla cosiddetta \"Valle del biologico\", a cavallo tra le province della Spezia e di Genova. Il 26 maggio 2014 \u00e8 stato proclamato sindaco di Maissana per un nuovo mandato quinquennale, avendo capeggiato la lista civica \"Impegno per Maissana - crescita e tradizione\", che ha ottenuto alle elezioni del giorno precedente il 71,28 per cento dei voti. Alle comunali del 26 maggio 2019 raccoglie gli stessi voti del suo avversario Alberto Figaro e al ballottaggio del 9 giugno perde di 12 voti.\nRisiede a Sarzana ed \u00e8 coniugato con Gabriella Costa con una figlia, Kalkidan.\nIl 15 febbraio 2010 si dimette da ogni incarico all'interno del Pd per aderire all'Unione di Centro."}
{"id": "322679", "revid": "1573940", "url": "https://it.wikipedia.org/wiki?curid=322679", "title": "Paradisaeidae", "text": "I Paradiseidi (Paradisaeidae ) sono una famiglia di uccelli canori dell'ordine dei Passeriformi: a questa famiglia vengono ascritte tutte le specie note col nome comune di uccelli del paradiso o paradisee.\nDescrizione.\nSi tratta di uccelli di taglia piuttosto variabile, che va dai 15\u00a0cm per 50 g di peso della paradisea reale ai 44\u00a0cm per 430 g di peso della manucodia crestariccia: il maschio della paradisea dal becco a falce, grazie alle lunghe penne caudali, pu\u00f2 raggiungere i 110\u00a0cm di lunghezza.\nIn tutte le specie \u00e8 infatti presente uno spiccato dimorfismo sessuale, coi maschi provvisti di penne modificate di forma estremamente allungata o arricciata (in particolar modo nella zona caudale o cefalica), o penne alari modificate ad emettere suoni quando stimolate. Il piumaggio dei maschi, inoltre, tende a presentare colorazioni vivaci o iridescenze, oltre a caruncole carnose colorate, che nelle femmine, di colore molto pi\u00f9 sobrio, sono molto ridotte o del tutto assenti (dicromatismo sessuale). Da questa colorazione sgargiante, oltre che dai complessi rituali di corteggiamento (che ne prevedono l'esibizione), \u00e8 nato il nome di \"uccelli del paradiso\" con cui questi uccelli vengono abitualmente conosciuti.\nL'aspetto, nel complesso, ricorda quello tipico dei passeriformi. Le ali sono di forma arrotondata, con tutte le specie atte al volo: la forma del becco \u00e8 invece piuttosto variabile, andando da lunga e ricurva a tozza e conica secondo la specie, mentre c'\u00e8 poca variazione di forma nel becco fra i due sessi nella stessa specie. \nBiologia.\nAlimentazione.\nLa maggior parte delle specie di uccello del paradiso presenta abitudini solitarie e diurne, e passa la maggior parte della propria vita alla ricerca di cibo nel folto della canopia.\nLa dieta di questi animali si compone essenzialmente di frutta e invertebrati, con alcune specie perlopi\u00f9 frugivore ed altre pi\u00f9 marcatamente insettivore: gli insettivori tendono a muoversi fra le fronde e i tronchi e hanno abitudini pi\u00f9 solitarie e territoriali, mentre i frugivori stazionano perlopi\u00f9 in cima agli alberi e tollerano maggiormente la presenza di conspecifici. Per ridurre la competizione per il cibo, le varie specie diffuse nello stesso \"habitat\" tendono a specializzarsi nel nutrirsi di fonti di cibo differenti: ad esempio, le manucodie si nutrono perlopi\u00f9 di fichi, gli uccelli del paradiso dalle sei penne mangiano soprattutto bacche e le paradisee sono specializzate nel nutrirsi di frutta con scorza o guscio. La dieta viene inoltre sporadicamente integrata con nettare o piccoli vertebrati.\nTutte le specie mangiano dopo essersi posate, a volte servendosi di una zampa per manipolare il cibo: i semi non vengono digeriti, ma dispersi nell'ambiente, sicch\u00e9 gli uccelli del paradiso assumono un importante compito per la propagazione di molte specie di piante.\nRiproduzione.\nLa riproduzione degli uccelli del paradiso segue rituali spettacolari, che possono essere anche estremamente complessi. La maggior parte delle specie \u00e8 poligama, coi maschi che si riuniscono in \"lek\" per sfidarsi l'un l'altro, esibendo ciascuno una serie di movimenti altamente ritualizzati atti a mettere in mostra alle femmine presenti la propria forza e la colorazione sgargiante.\nIl nido viene costruito con materiale soffice di origine vegetale e piazzato solitamente alla biforcazione di un ramo: si conosce piuttosto poco delle abitudini riproduttive degli uccelli del paradiso, sebbene si pensi che la maggior parte delle specie abbia covate di modesta entit\u00e0 (1-3 uova), con tempi di schiusa stimabili in tre settimane e cure parentali a carico della femmina, con indipendenza raggiunta dai nidiacei a circa un mese dalla schiusa.\nDistribuzione e habitat.\nLa stragrande maggioranza delle specie di uccelli del paradiso \u00e8 endemica della Nuova Guinea, tanto che l'isola \u00e8 soprannominata anche \"isola degli uccelli del paradiso\": fanno eccezione il corvo del paradiso, la paradisea di Wallace (ambedue diffusi nelle Molucche), due specie di uccello fucile (diffuse in Australia nord-orientale), pi\u00f9 un'ulteriore specie di uccello fucile e la manucodia trombettiera (diffuse sia in Australia che in Nuova Guinea).\nGli uccelli del paradiso sono abitatori della foresta pluviale. La maggior parte delle specie occupa un areale molto ristretto, limitandosi a vivere nelle aree paludose, nei mangrovieti, nella foresta nebulosa e soprattutto nella foresta montana o in ambienti insulari, fatto questo che rende questi uccelli molto vulnerabili all'alterazione dell\"'habitat\"; fra le specie meno esigenti in questi termini figurano l'uccello fucile magnifico, che si adatta a vivere anche in foreste temperate o subtropicali anche secondarie, e le varie specie di manucodia, alcune delle quali possono essere osservate addirittura anche in aree di savana alberata.\nIn passato, si pensava che questi uccelli non si posassero mai al suolo, con le femmine che addirittura nidificavano sulla groppa del maschio: ci\u00f2 era dovuto ai resoconti di Antonio Pigafetta, ingannato dal fatto che gli esemplari conservati che giungevano agli esploratori e studiosi europei erano privi di zampe, mozzategli dagli indigeni per poterli utilizzare come ornamenti.\nTassonomia.\nTradizionalmente, gli uccelli del paradiso sono sempre stati considerati strettamente imparentati con gli uccelli giardinieri nell'ambito del parvordine dei Corvida: uno studio del 2009 basato sul DNA mitocondriale, tuttavia, ha portato a una profonda revisione della famiglia Paradisaeidae e delle sue relazioni con gli altri passeriformi. Gli uccelli del paradiso, infatti, sarebbero solo lontanamente imparentati con gli uccelli giardinieri, risultando filogeneticamente pi\u00f9 affini ai corvidi, ai monarchidi e ai corcoracidi australiani. Nel 2000, inoltre, la sottofamiglia Cnemophilinae \u00e8 stata elevata al rango di famiglia a s\u00e9 stante, peraltro pi\u00f9 vicina ai beccabacche che alle paradisee, mentre \u00e8 stata sancita l'appartenenza dell'uccello del paradiso di MacGregor alla famiglia dei Melifagidi.\nAlcuni generi di incerta collocazione sistematica sono stati a pi\u00f9 riprese accostati ai Paradiseidi: fra questi vi sono \"Melampitta\" e \"Lamprolia\".\nLa famiglia Paradisaeidae comprende 41 specie, ripartite in 16 generi e due sottofamiglie:\nLa famiglia si \u00e8 differenziata circa 24 milioni di anni fa, e al suo interno si possono contare cinque cladi:\nIbridi.\nLe varie specie di uccelli del paradiso, sebbene morfologicamente anche molto differenti fra loro, appaiono geneticamente molto vicine fra loro, anche le specie pi\u00f9 ancestrali, al punto che l'ibridazione non \u00e8 un fenomeno infrequente nelle aree in cui gli areali di pi\u00f9 specie si sovrappongono.\nL'ibridazione fra uccelli del paradiso \u00e8 sicuramente favorita anche dal fatto che le femmine della maggior parte delle specie, in virt\u00f9 del forte dicromatismo sessuale, appaiono piuttosto simili fra loro con una colorazione sobria e dimessa, inducendo in errore i focosi maschi durante le parate nuziali.\nLo studioso Erwin Stresemann, negli anni '20, ipotizz\u00f2 che numerose specie di uccelli del paradiso descritte e mai pi\u00f9 osservate nuovamente, oppure osservate solo rarissimamente e in areali circoscritti e nei quali venivano a sovrapporsi a loro volta gli areali di specie simili, in realt\u00e0 altro non fossero che ibridi occasionali fra specie diverse.\nFra gli animali inizialmente classificati come specie (o sottospecie) a s\u00e9 stanti e attualmente ritenuti in realt\u00e0 ibridi, si annoverano:\nSono inoltre noti altri due ibridi non descritti scientificamente, un maschio adulto (identificato come ibrido \"Epimachus fastuosus atratus\" x \"Lophorina superba feminina\") proveniente dall'Irian Jaya e conservato a Leida e una femmina adulta (identificata come ibrido \"Parotia lawesii\" x \"Paradisaea rudolphi margaritae\") proveniente dal distretto di Mul-Baiyer e custodita all'Australian museum."}
{"id": "322681", "revid": "697352", "url": "https://it.wikipedia.org/wiki?curid=322681", "title": "Antonio Barbieri", "text": "Laureato in giurisprudenza, \u00e8 vicepresidente della Provincia di Benevento.\nEletto sindaco di Cerreto Sannita per la prima volta nel 1985, e confermato anche nelle successive legislature, fino alla sconfitta nel giugno 1999.\n\u00c8 stato successivamente eletto alla Camera dei deputati durante le 2001 nel collegio maggioritario di Sant'Agata de' Goti in rappresentanza della coalizione di centrodestra superando il suo avversario, candidato del centro-sinistra Clemente Mastella.\nNella XIV Legislatura \u00e8 stato membro della Commissione Ambiente, Territorio e Lavori Pubblici.\nDal 2004 \u00e8 tornato ad essere sindaco di Cerreto Sannita, ricoprendo tale incarico fino al giugno 2009.\n\u00c8 stato candidato senza essere eletto alle elezioni politiche del 2006 nella lista Proporzionale di Forza Italia, nella Circoscrizione Campania 2 risultando essere il primo dei non eletti.\nVittima di errore giudiziario nel gennaio del 2008, riconosciuto dalla Corte di Appello di Napoli, con ordinanza \"R.G. 174/10\" del 14 luglio 2011, che ha condannato l'Amministrazione dello Stato a corrispondergli un'indennit\u00e0 di riparazione.\nNel febbraio 2009 ha accettato l'incarico di vicepresidente della Provincia di Benevento, retta dalla giunta di centro sinistra di Aniello Cimitile, ottenendo forti critiche dal centro destra.\nA seguito delle sue dimissioni da Forza Italia si \u00e8 proclamato indipendente sino al luglio 2009 quando si \u00e8 iscritto al Partito Democratico.\nAlle elezioni amministrative del 2009 non si \u00e8 ricandidato a sindaco di Cerreto Sannita, pur facendo parte della lista civica \"Insieme per Cerreto\" guidata da Pasquale Santagata, che \u00e8 cos\u00ec diventato il primo cittadino del comune del beneventano. Barbieri \u00e8 andato cos\u00ec ad occupare il posto di consigliere comunale. Passato all'opposizione durante la legislatura, alle elezioni amministrative del 2011 si \u00e8 ricandidato a sindaco contro lo stesso Pasquale Santagata, venendo sconfitto."}
{"id": "322691", "revid": "1005847", "url": "https://it.wikipedia.org/wiki?curid=322691", "title": "Roberto Barbieri", "text": "Biografia.\nLaurea in economia e commercio, manager. \u00c8 stato eletto alla Camera dei deputati nelle elezioni del 1996 per il PDS, e poi riconfermato nella successiva legislatura, nel collegio maggioritario di Napoli-Ponticelli, in rappresentanza della coalizione di centrosinistra de l'Ulivo.\nNella XIV Legislatura \u00e8 membro della Commissione Bilancio, Tesoro e Programmazione.\nAlle elezioni politiche del 2006 viene eletto al Senato della Repubblica nella lista dei Democratici di Sinistra nella Circoscrizione Campania, divenendo Presidente della Commissione parlamentare d'inchiesta sul ciclo dei rifiuti e sulle attivit\u00e0 illecite ad esso connesse.\nIl 1\u00ba maggio 2007 Barbieri ha lasciato il gruppo de L'Ulivo al Senato ed \u00e8 passato al Gruppo misto, creando nel medesimo la componente interna denominata \"Costituente Socialista\", avendo aderito al Partito Socialista.\nDal 2010 \u00e8 Amministratore delegato del GTT (Gruppo Torinese Trasporti).\nDal 2013 ha rivestito la carica di Amministratore Delegato di SAGAT S.p.A., Societ\u00e0 Azionaria Gestione Aeroporto di Torino."}
{"id": "322693", "revid": "1005847", "url": "https://it.wikipedia.org/wiki?curid=322693", "title": "Emerenzio Barbieri", "text": "Biografia.\nNato e residente a Reggio nell'Emilia, \u00e8 spostato; ha conseguito il diploma di maturit\u00e0 scientifica, di professione \u00e8 consulente aziendale.\nGi\u00e0 esponente della DC, del CCD e dell'UDC ha poi aderito al Popolo della Libert\u00e0.\nElezione a deputato.\n\u00c8 stato eletto per la prima volta alla Camera dei deputati alle elezioni del 2001, nel collegio uninominale di Agrate Brianza, in rappresentanza della Casa delle Libert\u00e0.\nNella XIV Legislatura \u00e8 stato segretario della Commissione Lavoro Pubblico e Privato; \u00e8 stato altres\u00ec membro della Commissione Cultura, Scienza e Istruzione; della Commissione parlamentare per il controllo sull'attivit\u00e0 degli enti gestori di forme obbligatorie di previdenza e assistenza sociale; della Delegazione parlamentare presso l'assemblea del Consiglio d'Europa; della Delegazione parlamentare presso l'assemblea dell'Unione dell'Europa Occidentale.\nAlle elezioni politiche del 2006 viene rieletto deputato nelle liste dell'Unione di Centro, questa volta nella circoscrizione Emilia-Romagna\nNella XV Legislatura \u00e8 stato Vicepresidente della Commissione Cultura, Scienza e Istruzione.\nIl passaggio dall'UDC al PdL.\nGi\u00e0 critico nei confronti della linea dell'UDC, ha sostenuto al III Congresso (2007) la mozione di minoranza guidata da Carlo Giovanardi.\nIl 4 febbraio 2008, insieme allo stesso Giovanardi, ha lasciato l'UDC eh da fondato il movimento dei Popolari Liberali, che ha poi aderito al nuovo progetto politico di Silvio Berlusconi, il Popolo della Libert\u00e0.\nAlle elezioni politiche del 2008 \u00e8 pertanto rieletto deputato, nelle liste del Popolo della Libert\u00e0 nella circoscrizione Emilia-Romagna. Diviene Membro del Consiglio Direttivo del PdL alla Camera.\nNon si ricandida pi\u00f9 nel 2013."}
{"id": "322703", "revid": "599013", "url": "https://it.wikipedia.org/wiki?curid=322703", "title": "Giovanni Bellini (disambigua)", "text": ""}
{"id": "322705", "revid": "57342", "url": "https://it.wikipedia.org/wiki?curid=322705", "title": "Giovanni Bellini (politico)", "text": "Biografia.\nLaurea in lettere, dirigente d'azienda, \u00e8 stato eletto alla Camera dei deputati nel 2001, nel collegio maggioritario di Firenze-2, collegato alla lista de L'Ulivo, aderisce al gruppo dei Democratici di Sinistra. Nella XIV Legislatura \u00e8 membro della commissione Lavoro Pubblico e Privato.\nNelle elezioni politiche italiane del 2006, XV Legislatura, \u00e8 stato eletto al Senato della Repubblica nella circoscrizione Regione Toscana nella lista dei Democratici di Sinistra e ha aderito al gruppo Ulivo del Senato.\nMembro della 13\u00aa commissione permanente, ambiente, territorio e beni ambientali e della Commissione di controllo enti gestori previdenza assistenza e della Commissione per la semplificazione della legislazione.\nNel maggio 2007 ha aderito a Sinistra Democratica."}
{"id": "322708", "revid": "6199", "url": "https://it.wikipedia.org/wiki?curid=322708", "title": "Diploide", "text": ""}
{"id": "322713", "revid": "15756", "url": "https://it.wikipedia.org/wiki?curid=322713", "title": "Fiat B.R.20", "text": "Il Fiat B.R.20 \"Cicogna\" era un bombardiere medio bimotore ad ala bassa sviluppato dall'azienda italiana Fiat Aviazione negli anni trenta, introdotto nel 1936 e rimasto in servizio fino alla fine della seconda guerra mondiale.\nAl momento della sua introduzione fu l'unico bombardiere italiano interamente in metallo ed uno dei pi\u00f9 moderni velivoli al mondo nella sua categoria.\nEbbe il battesimo del fuoco nel 1937, con le insegne dell'Aviazione Legionaria, nella guerra civile spagnola, durante la quale costitu\u00ec la spina dorsale delle operazioni di bombardamento dei Nazionalisti insieme al tedesco Heinkel He 111. Fu in seguito impiegato con successo dall'aviazione dell'esercito giapponese, durante la seconda guerra sino-giapponese.\nQuando l'Italia entr\u00f2 in guerra, nel giugno 1940, i B.R.20 erano i bombardieri medi tipo della Regia Aeronautica, ma iniziavano gi\u00e0 a mostrare il peso degli anni. Dal 1942 furono impiegati soprattutto per perlustrazioni marittime e per l'addestramento degli equipaggi dei bombardieri. Ne vennero prodotti pi\u00f9 di 500 entro la fine della guerra.\nStoria del progetto.\nProgettato dall'ingegner Celestino Rosatelli, padre dei caccia biplani Fiat, dal Fiat C.R.1 al C.R.42, era un monoplano ad ala bassa con struttura metallica e rivestimento misto (duralluminio e tela). Presentava una stiva bombe in cui gli ordigni erano ospitati orizzontalmente, a differenza dei bombardieri italiani degli anni trenta in cui erano verticali, soluzione che pregiudicava la precisione di lancio.\nQueste caratteristiche fanno in genere considerare il B.R.20, che comp\u00ec il primo volo nel febbraio del 1936, come primo bombardiere moderno della Regia Aeronautica, anche perch\u00e9 l'S.M.79 \"Sparviero\", che aveva compiuto il primo volo l'anno prima, era stato progettato come aereo passeggeri/da competizione. Comunque il B.R.20 aveva le gambe anteriori del carrello, retrattili nelle gondole dei motori, ma lasciavano gli pneumatici parzialmente scoperti, e ruotino di coda fisso; proprio come l'S.M.79.\nOltre alla stiva bombe, altra soluzione che lo differenziava dalla produzione di velivoli medio/pesanti italiani degli anni trenta, in gran parte trimotori, era l'adozione della formula bimotore, la pi\u00f9 diffusa all'estero per i velivoli di questa classe, che consentiva una pi\u00f9 agevole sistemazione dei sistemi di puntamento.\nTuttavia, pur essendo un buon apparecchio, simile per prestazioni al tedesco Dornier Do 17, il B.R.20 fu sempre penalizzato dai motori, i Fiat A.80 RC.41. Pur sviluppando 1.000 CV, diedero sempre problemi. Nell'impiego fu quindi messo in ombra da due trimotori: il CANT Z.1007bis \"Alcione\", che nonostante la sua struttura lignea si rivel\u00f2 il miglior bombardiere della Regia Aeronautica prodotto in grande serie, e l'S.M.79 \"Sparviero\". Nell'ambito sportivo, d'altronde, il Savoia-Marchetti aveva gi\u00e0 sconfitto il B.R.20 una volta, alla corsa aerea Istres-Damasco-Parigi del 1937. All'arrivo i due \"Cicogna\" furono 5\u00ba e 6\u00ba posto.\nCome in gran parte dei velivoli militari italiani, l'armamento difensivo dei B.R.20 era insufficiente, complesso e inaffidabile nelle torrette:\nLa prima versione di serie (designazione B.R.20) rimase in produzione fino alla fine del 1939 e ne vennero costruiti 233 esemplari.\nImpiego operativo.\nRegia Aeronautica.\nQuando, alla fine del 1936, il 13\u00ba Stormo Bombardamento Terrestre (basato a Lonate Pozzolo) fu equipaggiato con i \"Cicogna\" era probabilmente l'unit\u00e0 di bombardieri pi\u00f9 moderna al mondo.\nIl battesimo del fuoco avvenne a partire dall'estate 1937 durante la guerra civile spagnola. I B.R.20 dell'Aviazione Legionaria vennero utilizzati con successo in azioni di bombardamento diurne e notturne.\nAll'entrata in guerra dell'Italia, nei reparti di bombardamento della Regia Aeronautica erano disponibili 219 esemplari, di cui solo 132 di pronto impiego, e dall'inizio dell'anno avevano iniziato ad arrivare alle squadriglie la nuova versione, designata B.R.20M.Inizialmente vennero impiegati nella campagna contro la Francia.\nCorpo Aereo Italiano.\nIl 10 settembre 1940, venne costituito il \"Corpo Aereo Italiano\", composto dal 13\u00b0 e dal 43\u00ba Stormo, equipaggiati con 80 B.R.20M nuovi di zecca, affinch\u00e9 prendessero parte alla Battaglia d'Inghilterra come supporto alla Luftwaffe. Durante il viaggio di trasferimento in Belgio, a causa del ridotto addestramento alla navigazione in assenza di visibilit\u00e0, alla mancanza di strumentazione adeguata e a causa delle pessime condizioni incontrate, cinque aerei precipitano e altri 17 sono costretti ad atterrare in altri aeroporti lungo la rotta. La prima missione ebbe luogo il 24 ottobre, quando il 13\u00b0 e il 43\u00b0 decollarono per bombardare Harwich, con otto aerei ciascuno. Un aereo precipit\u00f2 in decollo per guasti ai motori mentre altri due si persero durante la rotta di rientro finch\u00e9 gli equipaggi furono costretti a lanciarsi con i paracadute una volta esaurito il carburante. Il 29 ottobre, 15 aerei del 43\u00b0 \"Stormo\" bombardavano Ramsgate, in missione diurna, senza perdite. Durante una famosa battaglia, l'11 novembre, una formazione di 10 B.R.20 del 43\u00b0 \"Stormo\", scortata da Fiat C.R.42 ma non dai Fiat G.50 che mancarono all'appuntamento, diretta a bombardare Harwich, venne intercettata dagli Hurricanes della RAF. Tre bombardieri vennero abbattuti e altri tre vennero danneggiati.\nI B.R.20 continuarono le loro missioni di bombardamento su Ipswich e Harwich, nelle notti del 5, 17, 20, 29 novembre, tre volte in dicembre e due all'inizio di gennaio, senza subire alcuna perdita. Il 10 gennaio, il 43\u00b0 \"Stormo\" rientrava in Italia, seguito entro la fine del mese, dai Fiat del 13\u00b0.\nNelle 12 giornate di impiego offensivo, i B.R.20 volarono per 315 ore, sganciando 54.320\u00a0kg di bombe. Venti velivoli venivano perduti, ma solo tre per il fuoco nemico. Quindici membri d'equipaggio restavano uccisi.\nAltri fronti.\nI B.R.20 vennero successivamente impiegati in tutti i teatri di guerra del mediterraneo. Con il passare del tempo, i B.R.20 venivano via via assegnati a missioni di ricognizione a lungo raggio. In particolare nel settore dei Balcani contro le formazioni partigiane.\nAll'armistizio solo 81 B.R.20 erano ancora in servizio di prima linea. Successivamente vennero impiegati solo come addestratori per gli equipaggi destinati ai bombardieri e trasporto, ed alla fine della guerra erano ormai pochi i velivoli ancora in condizioni di volo.\nAltri operatori.\nI primi velivoli giunsero a Dairen nel gennaio 1938, sbarcati e rimontati a Kungchuling ove esisteva il principale aeroporto da bombardamento del Manchukuo. Al Giappone urgeva anche una missione militare che addestrasse i piloti nipponici all'uso dei bombardieri e a capo di essa venne nominato il colonnello del GAri Enrico Bonessa. Questi aerei, designati come Bombardiere pesante dell'esercito tipo 1 (nome in codice alleato Ruth), vennero impiegati durante la Seconda guerra sino-giapponese dal Dai-Nippon Teikoku Rikugun K\u014dk\u016b Hombu, l'aviazione dell'esercito imperiale giapponese e durante la guerra non dichiarata con l'URSS. Con basi sulla costa cinese effettuavano azioni di bombardamento sulle citt\u00e0 dell'entroterra ancora in mano cinese. Furono via via rimpiazzati dai Mitsubishi Ki-21 diventati operativi dall'autunno 1938 ma che solo alla fine del 1939 raggiunsero un numero significativo di apparecchi.\nEsemplari attualmente esistenti.\nAttualmente non si conosce alcun B.R.20 esposto in strutture museali, tuttavia \u00e8 noto un esemplare raggiungibile solamente con un'immersione.\nIl relitto \u00e8 relativo al B.R.20 comandato dal tenente Simone Catalano, abbattuto il 13 giugno 1940, da un Dewoitine D.520 francese al ritorno di un'azione sulla Francia, ed \u00e8 situato in mare davanti alla costa ligure all'altezza del comune Santo Stefano al Mare (IM).\nSembra sia l'unico esemplare di B.R.20 ancora rimasto in tutto il mondo e giace alla profondit\u00e0 di 48 metri. La rarit\u00e0 del soggetto unita alla presenza della fauna marina la rendono oggetto di curiosit\u00e0 per i cultori dell'esplorazione subacquea.\nPur deteriorato dal tempo e dall'azione corrosiva del mare, la struttura appare ancora perfettamente integra e sono inoltre presenti i motori, le eliche e la mitragliatrice di coda. Quasi inesistente invece la copertura della fusoliera, in alluminio e tela, in avanzato stato di deterioramento.\nUn altro relitto di B.R.20M \u00e8 presente lungo la costa agrigentina in localit\u00e0 San Leone per il quale \u00e8 pronto un progetto di recupero restauro ed esposizione ideato e sviluppato,sotto la supervisione dell'Aeronautica Militare,da un privato.Alcune parti del velivolo sono state recuperate dai Palombari del COMSUBIN della Marina Militare durante le operazioni di bonifica da ordigni. I reperti recuperati e poi restaurati dal privato (Angelo Rizzo) si trovano oggi esposti al Museo Storico dello Sbarco in Sicilia 1943 presso il Centro fieristico le Ciminiere di Catania.(Operazione Cicogna Stato Maggiore Aeronautica 5\u00ba Reparto)"}
{"id": "322714", "revid": "1543377", "url": "https://it.wikipedia.org/wiki?curid=322714", "title": "Pica pica", "text": "La gazza, nota anche come gazza eurasiatica (Pica pica []), \u00e8 un uccello passeriforme della famiglia dei corvidi. \nIl nome scientifico della specie, \"pica\", \u00e8 un caso di tautonimia, in quanto ripetizione di quello del genere.\nDescrizione.\nAspetto.\nSi tratta di uccelli dall'aspetto slanciato, muniti di testa arrotondata con lungo e forte becco conico dall'estremit\u00e0 adunca, ali lunghe e digitate, lunga coda dalla forma romboidale e zampe forti: nel complesso, la gazza \u00e8 inconfondibile nel suo areale, sia per la colorazione (che comunque pu\u00f2 essere confusa con quella di altri uccelli nell'areale occupato dalla specie, come ad esempio la taccola daurica) sia soprattutto per la conformazione.\nIl piumaggio \u00e8 di colore nero sericeo su testa, parte superiore del petto, dorso, codione, sottocoda, basso ventre e parte piumata delle zampe, mentre fianchi, area scapolare, rimanente parte di petto e ventre, groppa sono di colore bianco candido. Le ali sono nere, con remiganti primarie bianco-grigiastre dai riflessi color acciaio e sottile orlo nero. La coda, anch'essa nera, ha evidenti riflessi metallici bronzeo-verdastri; riflessi metallici che vanno dal bluastro al purpureo sono inoltre presenti su testa, ali e dorso.\nNon \u00e8 presente alcun dimorfismo sessuale nella colorazione, la quale, invece, tende ad avere una certa variabilit\u00e0 a livello di popolazione: ad esempio, le popolazioni africane presentano una vistosa area glabra bluastra sugli zigomi, ridotta o assente nelle altre, mentre quelle iberiche e arabe mostrano colorazione nera pi\u00f9 estesa (soprattutto dorsalmente) e, nel caso di queste ultime, riflessi metallici caudali bluastri anzich\u00e9 verdi.\nIl becco \u00e8 nero, ricoperto di piume nel terzo basale. Anche le zampe sono nerastre, mentre gli occhi sono di colore bruno scuro.\nDimensioni.\nMisura 46\u201350\u00a0cm di lunghezza (dei quali la met\u00e0 spettano alla coda), per 161-268 g di peso e un'apertura alare di 52\u201362\u00a0cm; a parit\u00e0 d'et\u00e0, i maschi sono pi\u00f9 massicci e pesanti delle femmine.\nBiologia.\nLa gazza \u00e8 un uccello dalle abitudini di vita diurne, che all'infuori della stagione riproduttiva vive in coppie o in gruppetti a base familiare (una o pi\u00f9 coppie coi figli di pi\u00f9 covate precedenti) e passa la maggior parte della giornata spostandosi dagli alberi (dove risiede e dai quali tiene d'occhio i dintorni) al terreno (dove reperisce il cibo). Le coppie sono stanziali nel proprio territorio, che difendono attivamente da eventuali intrusi conspecifici e talvolta da altri animali visti come una minaccia (ad esempio gatti o rapaci), che vengono infastiditi con picchiate e inseguimenti fino a quando non si allontanano. I maschi tendono a occupare il proprio territorio per la vita, mentre le femmine possono spostarsi fra i vari territori alla ricerca di nuovi compagni.\nLa gazza \u00e8 molto curiosa e intelligente: similmente ad altri corvidi, ha il rapporto fra le dimensioni del cervello e le dimensioni totali molto vicino a quello dei cetacei e delle scimmie antropomorfe, e in particolare lo striato (o pi\u00f9 correttamente il nidopallio) presenta massa relativa simile quella di scimpanz\u00e9 e uomini, caratteristica questa che la gazza condivide con le taccole e che la posiziona fra gli animali pi\u00f9 intelligenti in assoluto.\nLe gazze, infatti, mostrano rituali sociali complessi, che evidenziano la presenza di cognizione sociale, immaginazione, memoria episodica, autoconsapevolezza (la gazza \u00e8 uno dei pochissimi animali ad aver passato con successo il test dello specchio) e perfino del lutto.\nIl verso \u00e8 chioccolante, composto dalla stessa sillaba ripetuta 3-7 volte con intensit\u00e0 crescente a seconda dello stato d'eccitazione dell'animale. Questi uccelli sono inoltre in grado di imitare i suoni dell'ambiente che li circonda, compresa la voce umana.\nAlimentazione.\nLa dieta \u00e8 onnivora e molto opportunistica, costituita grossomodo di tutto ci\u00f2 di commestibile che l'animale riesca a reperire nel proprio territorio: le gazze mangiano granaglie, semi, frutta a guscio, ghiande, bacche e frutti, ma il grosso della loro dieta si compone di invertebrati (soprattutto coleotteri e ragni), carogne, uova e nidiacei di altri uccelli e piccoli vertebrati.\nLa gazza \u00e8 un'assidua frequentatrice delle aree antropizzate per il reperimento del cibo: \u00e8 solita sostare o nidificare sugli alberi al limitare delle strade a scorrimento veloce per cibarsi degli animali investiti, cos\u00ec come non \u00e8 infrequente (sebbene sia limitata in questo dalla concorrenza delle pi\u00f9 grosse e aggressive cornacchie) osservarla mentre fruga nei cestini della spazzatura o apre i sacchi col becco per estrarne avanzi di cibo.\nRiproduzione.\nLa stagione riproduttiva comincia coi primi tepori, generalmente in primavera (con picco delle nidificazioni in aprile), anche se in caso di inverni miti la deposizione pu\u00f2 avere luogo gi\u00e0 a partire da dicembre. Le gazze sono uccelli rigidamente monogami, le coppie durano anche molti anni, sebbene la femmina possa abbandonare il \"compagno\" per accoppiarsi a un maschio pi\u00f9 forte.\nIl corteggiamento del maschio \u00e8 incentrato sui movimenti della coda, che viene alzata e abbassata, spiegata a ventaglio e chiusa velocemente sotto gli occhi dell'amata, mentre lo spasimante emette bassi cinguettii flautati e arruffa le penne bianche dei fianchi a coprire il nero delle ali, mostrando il pi\u00f9 possibile il bianco dei fianchi e del dorso. Le femmine danno grande importanza allo stato della coda, scegliendo come compagni i maschi con coda integra (segno di forza, in quanto le penne della coda si danneggiano facilmente durante i combattimenti o le aggressioni dei predatori) e lucente (segno di buona alimentazione). Dopo inseguimenti rituali in volo, generalmente la femmina si lascia montare.\nIl nido, piuttosto voluminoso, ha un'inusuale forma globosa. Viene costruito da uccelli di ambedue i sessi verso la cima di un grosso albero solitario. \u00c8 formato da una parte basale a coppa, fatta da un intreccio di ramoscelli tenuti insieme da fango e foderata internamente con uno strato di sottili fili di erba, e da una calotta superiore, piuttosto grossolana e costituita da rametti intrecciati.\nLa femmina depone 3-10 (generalmente 6-8) uova, il numero delle quali \u00e8 direttamente proporzionale alle dimensioni del nido. Le uova, piuttosto piccole in rapporto alla taglia dell'animale (32,9 x 23\u00a0mm), sono di colore azzurrino con fine maculatura bruno-olivastra. La madre le cova da sola (nutrita e protetta dal maschio) per 21-22 giorni, al termine dei quali schiudono \"pulli\" ciechi e implumi. I nidiacei vengono imbeccati dalla sola femmina col cibo fornito dal maschio per i primi 7-10 giorni: a questo punto, essi hanno gli occhi completamente aperti, sono ricoperti da un rado piumino, e cominciano a essere imbeccati direttamente anche dal maschio. A due settimane di vita, i piccoli cominciano ad avventurarsi ai bordi del nido, ma sono pronti per l'involo solo attorno ai 27 giorni di vita. Anche quando sono in grado di volare, continuano a rimanere coi genitori, chiedendo loro l'imbeccata (sebbene in maniera sempre pi\u00f9 sporadica) per altre quattro settimane, prima di potersi dire indipendenti.\nLa mortalit\u00e0 dei nidiacei \u00e8 molto alta: le uova vengono deposte al ritmo di una al giorno, sicch\u00e9 sussiste una differenza d'et\u00e0 anche considerevole fra i primi e gli ultimi nati, che raramente arrivano all'involo. A ci\u00f2 si aggiungono le vittime fatte dai predatori, che fanno s\u00ec che meno di un quarto dei nuovi nati superi il suo primo inverno.\nLa speranza di vita delle gazze in natura \u00e8 di 4-5 anni, ma alcuni esemplari superano i 20 anni. La maturit\u00e0 sessuale si raggiunge a un anno d'et\u00e0, ma raramente questi uccelli si riproducono prima dei due anni o anche oltre (specialmente i maschi).\nDistribuzione e habitat.\nLa gazza ha distribuzione paleartica, occupando un ampio areale che va dalla penisola iberica alla penisola di Corea, coinvolge le isole britanniche, la Fennoscandia, l'Europa centrale, meridionale e orientale, la Russia europea, il Caucaso, il Vicino Oriente (Turchia, Kurdistan, Mesopotamia, nord dell'Iran e Monti Zagros), il Turkestan fino all'Uiguristan nord-occidentale, il nord dell'Afghanistan e del Pakistan, il Kashmir, la Mongolia, la Manciuria, a sud fino al nord di Vietnam, Laos, Birmania e Assam, attraverso gran parte della Cina centrale e orientale, il Tibet orientale e il Bhutan. Popolazioni disgiunte abitano inoltre la Kamchatka, il Nordafrica (area costiera dal sud-ovest del Marocco al nord della Tunisia) e la provincia saudita dell'Asir.\nIn Italia la gazza \u00e8 presente con la sua sottospecie nominale in tutto il territorio peninsulare, in Sicilia e nelle isole circonvicine, mentre manca dalla Sardegna e dalla Corsica.\nSi tratta di uccelli stanziali, che raramente si spostano di pi\u00f9 di 30\u00a0km dal luogo di nascita. Gli spostamenti riguardano perlopi\u00f9 le femmine (che attraversano i territori dei maschi alla ricerca di un \"compagno\") e i giovani in dispersione. Le popolazioni scandinave pi\u00f9 settentrionali in autunno possono scendere a sud per svernare in luoghi meno rigidi.\nLa gazza \u00e8 un uccello estremamente adattabile, in grado di popolare virtualmente tutti gli ambienti aperti con presenza di alberi isolati o di macchie alberate. Colonizza senza problemi le aree antropizzate, stabilendosi nei parchi e nei giardini e traendo beneficio dall'attivit\u00e0 umana.\nTassonomia.\nSe ne riconoscono dieci sottospecie:\nAlcuni autori riconoscerebbero, inoltre, le sottospecie \"galliae\" della Francia, \"germanica\" della Germania (ambedue sinonimizzate con la nominale), \"kot\" dell'Ucraina orientale, \"laubmanni\" del Kelat, \"hemileucoptera\" della Siberia centrale, \"japonica\" del Giappone, \"amurensis\" dell'area di Chabarovsk, \"jankowskii\" dell'area di Vladivostok e \"anderssoni\" dell'Ussuri (sinonimizzate con \"bactriana\"), \"hainana\" di Hainan e \"alashanica\" dei monti Helan (sinonimizzate con \"serica\").\nLa tassonomia della gazza \u00e8 ancora incerta: se da un lato questi uccelli sono molto vicini alle altre due specie del genere \"Pica\", al punto che alcuni ne suggerirebbero l'accorpamento in una singola specie, dall'altro all'interno della specie alcune delle sottospecie (\"asirensis\", \"serica\", \"mauritanica\" e, in misura minore, la disgiunta \"camtschatica\") particolarmente distinte potrebbero costituire delle specie a s\u00e9 stanti.\nRapporti con l'uomo.\nNella mitologia.\nNella mitologia nordica la gazza rappresentava la messaggera degli dei e anche l'uccello della dea della morte Hel o delle misteriose Huldra.\nNella mitologia e poi nel seguente folklore slavo, soprattutto nel folklore bulgaro, la gazza \u00e8 l'animale che conosce l'esatta ubicazione del villaggio di Zmeikovo, un posto incantato ai confini del mondo nel quale vivono tutti i mostri e le creature appartenenti al folklore slavo.\nNella cultura di massa.\nLa gazza ha un significato ambivalente nella cultura delle aree dove vive: in Europa viene generalmente connotata in maniera negativa, mentre in Estremo Oriente \u00e8 vista positivamente.\nNelle Isole britanniche la gazza \u00e8 foriera di novit\u00e0, generalmente negative: vedere una gazza solitaria \u00e8 presagio di cattivo tempo imminente, mentre una serie di filastrocche (con variazioni anche consistenti a livello regionale) descrivono l'effetto di vedere questi uccelli, a seconda del loro numero e del loro comportamento, e prescrivono per annullare l'effetto malaugurante della loro vista di salutarle e chiedere loro notizie della famiglia come si farebbe con dei conoscenti. In Scozia avere una gazza alla finestra \u00e8 considerato presagio di un lutto imminente.\nLe gazze sono inoltre identificate come ladre (non per niente uno dei nomi comuni di questi animali \u00e8 \"gazza \"ladra\"\", riscontrabile anche nell'omonima opera di Gioachino Rossini) per la loro colorazione nera, l'astuzia e la passione (comune a molti corvidi) per gli oggetti luccicanti, che conservano nei nidi. In Scandinavia, oltre a questa connotazione, le gazze vengono associate alla stregoneria. \nLa visione europea di questo animale \u00e8 antitetica con quella asiatica: in Corea, ad esempio, la gazza viene salutata come portatrice di prosperit\u00e0, e anche in Cina si ritiene che questi uccelli portino fortuna (com'\u00e8 intuibile addirittura dal loro nome cinese, \"\u559c\u9e4a\"/\"\u559c\u9d72\"/\"x\u01d0qu\u00e8\", col primo ideogramma che significa \"felicit\u00e0\").\nAnche sotto la dinastia Qing la gazza veniva considerata \"l'uccello ufficiale della gioia\".\nAttualmente questi pennuti vengono deprecati anche per il loro effetto negativo sulla presenza di piccoli uccelli nei loro territori, il quale sarebbe stato tuttavia ridimensionato da alcuni studi.\nI giocatori del Newcastle United Football Club vengono chiamati \"The Magpies\" (appunto \"le gazze\") per i colori sociali, bianco e nero.\nLe automobili in dotazione alla \"Police nationale\" di Parigi durante gli anni sessanta e settanta venivano soprannominate \"les pies\" (\"le gazze\" in francese) per lo stesso motivo."}
{"id": "322720", "revid": "287204", "url": "https://it.wikipedia.org/wiki?curid=322720", "title": "Ballyhaunis", "text": "Ballyhaunis (\"B\u00e9al \u00c1tha hAmhnais\" in irlandese) \u00e8 un centro abitato del Mayo, in Irlanda. L'abitato \u00e8 cresciuto storicamente sviluppandosi attorno l'abbazia agostiniana di Santa Maria, fondata nel 1348.\nBallyhaunis \u00e8 situato nell'estremo oriente del Mayo, a ridosso del confine col Roscommon, in uno scenario dominato da vasti e verdi campi erbosi, laghi e brughiere: sia l'abitato che le zone circontanti sono pieni di testimonianze storiche, contenendo una delle pi\u00f9 altre concentrazioni di megaliti nell'Irlanda occidentale.\nLa popolazione si distribuisce in maniera mista nell'ambito economico, dove settore primario, affari privato e industria sono i maggiori settori d'impiego. La principale azienda fonte di lavoro \u00e8 \"Avonmore (Irish Country Meats)\" che d\u00e0 lavoro a circa 280 persone nell'ambito della distribuzione della carne.\nBallyhaunis \u00e8, oltretutto, una comunit\u00e0 abbastanza multiculturale. Anche prima del periodo della \"Celtic Tiger\", la scuola del villaggio istruiva bambini di svariate nazionalit\u00e0: Pakistani, Siriani, Russi, Inglesi, Polacchi e Lituani. In tempi recenti altri flussi migratori hanno interessato Ballyhaunis, da molte nazioni anche dell'Africa e dell'Europa orientale. Fatto evidente di questo fenomeno, la presenza, oltre alle due Chiese cattoliche, di una moschea, l'unica in Irlanda al di fuori di Dublino e la pi\u00f9 occidentale d'Europa. \nPer quel che riguarda i trasporti, Ballyhaunis \u00e8 situata dove si incrociano le strade nazionali N60 e N83, oltre che sulla ferrovia che collega Dublino a Wesport e Ballina.\nCollegamenti esterni.\nBallyhaunis su Eastmayo.com"}
{"id": "322735", "revid": "33751", "url": "https://it.wikipedia.org/wiki?curid=322735", "title": "Villarreal CF", "text": ""}
{"id": "322741", "revid": "65672972", "url": "https://it.wikipedia.org/wiki?curid=322741", "title": "Fattore di montante", "text": "Il fattore di montante \u00e8 una funzione matematica atta a descrivere il comportamento nel tempo di una determinata \"legge finanziaria\" (e, da qui, del corrispondente \"regime finanziario\"), nella quale si suppone che sia impiegato un capitale unitario, al fine di calcolarne, per un qualsivoglia tempo futuro, il montante e l'interesse accumulati. \nQuesta funzione assume importante significato nello studio delle leggi finanziarie di capitalizzazione in relazione ad un'importante propriet\u00e0 comune a tutte le leggi finanziarie (vedi Legge di capitalizzazione ed anche Leggi coniugate):\nData la generica legge di capitalizzazione formula_1, deve valere la relazione:\nformula_2 , per ogni formula_3\nAppare allora evidente che, studiando il comportamento funzionale di formula_4 siamo in grado di valutare il comportamento di qualunque altra funzione del tipo formula_5, ove il capitale formula_6 funge da semplice coefficiente di proporzionalit\u00e0.\nPoich\u00e9 formula_4 dipende unicamente dal tempo formula_8, si suole porre:\nformula_9\nAlla funzione formula_9 viene dato appunto il nome di fattore di montante.\nPer una presentazione delle principali famiglie di funzioni \"fattore di montante\" e loro caratteristiche principali si rimanda alla voce Legge di capitalizzazione.\nIl fattore di montante \u00e8 legato al fattore di sconto formula_11 dalla importante relazione:\nformula_12 "}
{"id": "322748", "revid": "77990", "url": "https://it.wikipedia.org/wiki?curid=322748", "title": "Riproduzione gamica", "text": ""}
{"id": "322750", "revid": "287204", "url": "https://it.wikipedia.org/wiki?curid=322750", "title": "Fattore di sconto", "text": "Il fattore di sconto \u00e8 una funzione matematica atta a descrivere il comportamento nel tempo di una determinata legge finanziaria di attualizzazione (e, da qui, del corrispondente regime finanziario), nella quale si suppone sia impiegato un capitale unitario, al fine di poterne calcolare il valore attuale netto (VAN) e il relativo sconto, ad un qualunque tempo compreso tra l'istante iniziale e il tempo futuro in cui si render\u00e0 disponibile (svincolato) il capitale impiegato.\nQuesta funzione assume importante significato nello studio delle leggi finanziarie di attualizzazione grazie ad un'importante propriet\u00e0 comune a tutte le leggi finanziarie (vedi legge d'attualizzazione ed anche leggi coniugate)).\nDefinizione.\nData la generica legge di attualizzazione:\ndove formula_2 \u00e8 il valore attuale del capitale formula_3 disponibile al tempo futuro formula_4, si impone che debba valere la relazione:\nAppare allora evidente che, studiando il comportamento funzionale di formula_6 siamo in grado di valutare il comportamento di qualunque altra funzione del tipo formula_7, ove il capitale formula_8 funge da semplice coefficiente di proporzionalit\u00e0.\nPoich\u00e9 formula_6 dipende unicamente dal tempo formula_4, si suole porre:\nAlla funzione formula_11 viene dato appunto il nome di fattore di sconto.\nPer una presentazione delle principali famiglie di funzioni fattore di montante e loro caratteristiche principali si rimanda alla voce legge d'attualizzazione.\nIl fattore di sconto \u00e8 legato al fattore di montante formula_13 dalla importante relazione:"}
{"id": "322751", "revid": "1543377", "url": "https://it.wikipedia.org/wiki?curid=322751", "title": "Arco ionico tarantino", "text": "L'Arco ionico tarantino \u00e8 una subregione della Puglia che si estende dalla Murgia a nord fino ad addentrarsi nel Salento nord-occidentale, lungo la fascia costiera del mar Ionio.\nMorfologia.\nSi tratta di un territorio sub collinare (sistema premurgiano) e pianeggiante e costituito prevalentemente da un'area carsica ma molto fertile.\nClima.\nMediterraneo con inverni miti ed estati calde.\nNatura.\nNel territorio si trovano la Riserva naturale Stornara e le Pinete dell'Arco Ionico.\nEconomia.\nNella zona si produce la Clementina del Golfo di Taranto IGP, agrume tipico di questo territorio."}
{"id": "322754", "revid": "712828", "url": "https://it.wikipedia.org/wiki?curid=322754", "title": "Purezza di sangue in Harry Potter", "text": ""}
{"id": "322770", "revid": "889336", "url": "https://it.wikipedia.org/wiki?curid=322770", "title": "Mateja Ke\u017eman", "text": "Biografia.\n\u00c8 figlio di Zlatko Ke\u017eman, ex calciatore.\nNel 2013, in occasione dell'Gay Pride di Amsterdam, gli venne chiesto un parere sulla decisione della Federcalcio olandese di mandare Louis van Gaal, Ronald de Boer e Pierre van Hooijdonk come delegazione in occasione della parata: la sua risposta fu \u00abNon sta a me dire se abbiano fatto un errore, ma se mi chiedete qualcosa sull'omosessualit\u00e0, posso dire che \u00e8 una cosa che mi crea problemi. \u00c8 un disturbo che non dovrebbe essere sponsorizzato, se la Federcalcio serba avesse fatto una cosa del genere non l\u2019avrei apprezzata. Purtroppo gli olandesi si stanno allontanando da Cristo e stanno viaggiando verso il collasso spirituale\u00bb.\nL'ex calciatore ribad\u00ec la sua opinione quattro anni dopo, in un'intervista rilasciata a \"Elf Voetbal\": \u00abDio ha creato l\u2019uomo e la donna in modo che possano riprodursi, se esistessero solamente i gay la societ\u00e0 non andrebbe avanti. Si pu\u00f2 essere omosessuali, ma non mi piace che siano sotto i riflettori, ballando e baciandosi durante quelle parate. Vengo da un Paese conservatore e devo constatare che in Olanda ci si allontana sempre pi\u00f9 dalla fede\u00bb.\nCarriera.\nClub.\nInizia la carriera professionistica giocando nel FK Smederevo, segnando in un anno 9 gol in 17 partite. Nel 1998 venne acquistato dal (spinto dal tifo per il club, visto che era seguito dai rivali cittadini della Stella Rossa). Nel 2000 diventa il capocannoniere segnando 24 gol e successivamente viene acquistato dal per 10,5 milioni di euro.. Milita per 4 anni al PSV, segnando addirittura 105 gol in 122 partite. Tra Serbia-Montenegro e Olanda vince complessivamente tre campionati, uno in patria nel 1999 e due col PSV nel 2001 e nel 2003.\nNell'estate 2004 si trasferisce al per 5 milioni di sterline, richiesto da Jos\u00e9 Mourinho. Nel 2004 vince la Carling Cup segnando il gol decisivo al nella finale finita 3-2 nei tempi supplementari: con il Chelsea rester\u00e0 una sola stagione deludente sul piano personale, ma conclusa con la vittoria della Premier League, prima di andare all'Atl\u00e9tico Madrid. Anche a Madrid resta solo per una stagione, dal momento che nell'estate 2006 viene venduto al Fenerbah\u00e7e.\nIl 19 agosto 2008 accetta l'offerta di prestito del Paris Saint-Germain. Il 30 agosto 2009 il Fenerbah\u00e7e lo gira in prestito con diritto di riscatto alla squadra russa dello Zenit San Pietroburgo; fa ritorno al Paris Saint-Germain il 16 dicembre 2009.\nIl 2 novembre 2010 la societ\u00e0 del Paris Saint-Germain ha ufficializzato la risoluzione del contratto dell'attaccante. Il 20 gennaio 2011 viene ufficializzato il suo passaggio al South China. Il 31 agosto 2011 si trasferisce al BATE Borisov. Il suo contratto \u00e8 scaduto il 31 dicembre; ha disputato 6 partite di campionato, e 5 di Champions League.\nAlla fine del 2011 si ritira dal calcio giocato.\nNazionale.\nHa segnato il suo primo gol in Nazionale contro la proprio nella gara del debutto. Partecip\u00f2 anche alla spedizione della Nazionale serba ad campionato d'Europa 2000 (in cui si \u00e8 segnalato per essere stato espulso dopo soli 37 secondi ai gironi contro la Norvegia, il pi\u00f9 veloce nella storia degli Europei di calcio) e al campionato del mondo 2006 (in cui ha ricevuto un'altra espulsione).\nProcuratore.\nTerminata la sua carriera come calciatore \u00e8 diventato procuratore sportivo. Tra i giocatori da lui assistiti vi \u00e8 Sergej Milinkovi\u0107-Savi\u0107. In precedenza era stato direttore sportivo del Vojvodina.\nStatistiche.\nPresenze e reti nei club.\n\"Statistiche aggiornate al 6 dicembre 2011.\""}
