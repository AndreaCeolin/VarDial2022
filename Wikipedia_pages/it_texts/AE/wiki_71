{"id": "338780", "revid": "729019", "url": "https://it.wikipedia.org/wiki?curid=338780", "title": "Prima battaglia dell'Isonzo", "text": "La Prima battaglia dell'Isonzo fu combattuta dal 23 giugno al 7 luglio 1915 tra l'esercito italiano e quello austro-ungarico.\nPiani dell'offensiva.\nIl generale Cadorna pianific\u00f2 dal Comando supremo militare italiano un'offensiva divisa in tre parti:\nOrdine di Battaglia sull'Isonzo.\nRegno d'Italia.\nL'Esercito italiano schierato sul fronte isontino comprendeva 15 divisioni di fanteria, due gruppi alpini e due divisioni di cavalleria, divise in due armate:\nQueste armate erano composte da:\nImpero austro-ungarico.\nLe truppe austro-ungariche erano comandate dal generale Boroevic ed erano formate da:\nIl fronte sull'Isonzo.\nI piani italiani sembravano perfetti ma alcuni fattori (la troppa cautela, l'errata interpretazione degli ordini, i ritardi e la stessa conformazione del terreno) influenzarono negativamente le operazioni dell'esercito italiano.\nAl generale Boroevic venne affidato il compito di resistere sul Carso e di tenere la citt\u00e0 di Gorizia. Gli austriaci erano agevolati nel compito dalla \"fortezza naturale\" che offriva il territorio. La linea del \"basso\" Isonzo era assicurata dall'altipiano carsico, difeso alle estremit\u00e0 occidentali ed orientali rispettivamente dal Monte San Michele e dal Monte Ermada.\nGorizia era difesa da linee di trincee che erano collegate con le quote di Sabotino-Oslavia-Podgora trasformate in fortini quasi inespugnabili. Le opere furono rafforzate da altri ordini di trincee che componevano la seconda e la terza linea. La seconda linea non era molto lontana dalla prima (circa 100\u00a0m); la terza linea (500\u00a0m) riusciva ad accogliere l'arrivo delle truppe di rincalzo che da l\u00ec dipartivano per le linee pi\u00f9 avanzate.\nNel settore dell'alto Isonzo le difese erano formate da linee di trincee continue sui versanti aspri e difficili da scalare. Il settore meno fortificato della difesa austriaca era proprio il settore del Carso. I soldati italiani si trovarono di fronte ad opere non ancora complete data la natura del terreno e il poco tempo avuto a disposizione dai soldati austro-ungarici (una quindicina di giorni in tutto).\nDove il terreno non permetteva di scavare, venivano alzati muri di pietre tenute assieme da impasti di ghiaia, cemento e filo di ferro. Nella maggior parte dei casi, le trincee di prima linea sul Carso erano delle buche protette da sacchi di terra e pietre carsiche, per nulla in grado di fornire protezione agli occupanti, durante i continui bombardamenti.\nPrimo Balzo.\nIn base ai piani di Cadorna le truppe italiane irruppero lungo il confine. Sul fronte della Giulia conquistarono Caporetto, la zona tra l'Isonzo e lo Judrio, e occuparono Cormons e Cervignano il 24 maggio e Grado il 27 maggio.\nL'avanzata divenne per\u00f2 molto difficile perch\u00e9 gli austro-ungarici dominavano le posizioni strategiche ed avevano molta pi\u00f9 esperienza di guerra degli italiani.\nNei primi giorni di giugno, viene occupata Gradisca, oltre l'Isonzo, e impedendo cos\u00ec al nemico di comunicare con il fondo valle. Il 9 giugno fu poi occupata Monfalcone e, il 16 giugno, parte del Monte Nero. Gli italiani ottennero anche Tolmino, le alture nelle vicinanze di Plezzo e il Monte Colovrat.\nObiettivi della battaglia.\nLe operazioni che videro impegnate il regio esercito durante la prima battaglia dell'Isonzo furono tre:\nOperazioni della II Armata.\nLe operazioni contro Tolmino.\nRicevuti gli ordini la II Armata tent\u00f2 di occupare Tolmino, aggirando il nemico da nord avanzando dal Monte Nero, la pi\u00f9 importante posizione occupata dagli italiani durante lo sbalzo iniziale, impiegando il IV Corpo d'Armata in un attacco frontale.\nL'attacco contro Tolmino inizi\u00f2 per\u00f2 solamente nelle prime ore del 3 luglio, quando negli altri settori del fronte la lotta era gi\u00e0 cominciata. Nel settore Saga-Polounik-Vrsic l'11\u00ba reggimento della Divisione bersaglieri occup\u00f2 la stretta di Saga, il terreno tra Saga e Log di Cezsoca, Serpenizza, la cresta del Polounik e le falde occidentali del Vrsic.\nNel settore Vrsic-Monte Nero-Isonzo l'attacco venne respinto gi\u00e0 il 3 luglio vicino al Monte Rosso e al Leskovca, dove gli alpini mantennero le posizioni occupate.\nPi\u00f9 a sud, nella notte del 3 luglio le brigate \"Modena\" e \"Salerno\" iniziarono l'avanzata rispettivamente verso lo Sleme e il Mrzli. L'azione degli alpini per\u00f2 fu bloccata e il risultato del tiro d'artiglieria risult\u00f2 insufficiente.\nNel settore di Tolmino, fu presa nelle prime ore del 3 luglio una piccola fortificazione ai piedi dell'altura di Santa Maria e fu affidato alla brigata \"Valtellina\" l'ordine di impadronirsi del ponte sull'Isonzo a nord di Volzana per poterlo distruggere. Tuttavia l'attacco a S. Maria dest\u00f2 l'allarme e la reazione nemica fece fallire il tentativo di distruggere il ponte. Verso le ore 1:00 del 4 luglio, senza l'uso dell'artiglieria per mantenere la sorpresa, la brigata \"Valtellina\", con la \"Bergamo\", riprese l'avanzata nel settore vicino a Santa Maria e Santa Lucia, in un violento scontro che dur\u00f2 tutta la mattina del 4 luglio. Intanto verso le 2:00 di quella stessa giornata, i genieri con l'ordine di distruggere il ponte a nord di Volzana riuscirono a far brillare le cariche, producendo ingenti danni al ponte. Per difficolt\u00e0 di orientamento e coordinamento degli sforzi, i ripetuti assalti della \"Valtellina\" e della \"Bergamo\" divenivano vani, cos\u00ec che alle ore 20:00 venne ordinato di ripiegare verso le posizioni di partenza.\nNon accadde nulla di significativo nel settore Globocak-Doblar-Maria Zell dove erano assegnate le brigate \"Liguria\" ed \"Emilia\". Era stato ordinato dal comando del IV Corpo d'Armata di riprendere l'attacco il 4 luglio ma la sera del 3 il comandante dell'artiglieria rifer\u00ec che le batterie pesanti non avrebbero avuto munizioni sufficienti per l'intera giornata. Il comandante del Corpo d'Armata decise cos\u00ec il 4 luglio di sospendere l'attacco attendendo i rifornimenti. Nelle prime ore del 6 luglio alcune compagnie alpine tentarono un attacco per occupare il Monte Rosso ma furono tuttavia respinti e dovettero ripiegare sulle posizioni di partenza.\nL'attacco a Plava.\nAll'alba del 23 giugno l'artiglieria italiana inizi\u00f2 a bombardare le posizioni nemiche nella zona di Plava e alle ore 9:00 la brigata \"Emilia\" attacc\u00f2 la zona di Globna. I soldati del regio esercito furono arrestati dai reticolati disposti a ovest di Globna e bombardati dall'artiglieria nemica, non potendo cos\u00ec portare a termine l'azione. Date le difficolt\u00e0 i soldati, preferirono sospendere l'attacco per ritentare il mattino seguente e con l'aiuto di maggiori forze.\nSi pianific\u00f2 cos\u00ec di sviluppare un'azione contemporanea in tre direzioni: verso Globna con la brigata \"Emilia\", verso la \"quota 363\" con la \"Forl\u00ec\" e verso il \"Kuk 61\" con la 32\u00aa Divisione (brigate \"Spezia\" e \"Firenze\"). La mattina del 24 giugno il tiro d'artiglieria fu iniziato alle ore 8:00 e alle 10:00 fu dato ordine alle brigate \"Emilia\" e \"Forl\u00ec\" di attaccare. L'attacco fu ordinato nonostante l'artiglieria non avesse ancora aperto delle brecce nelle difese nemiche. Verso le ore 12:00, superata una tenace resistenza, i soldati italiani riuscirono a penetrare tra le case di Globna e ad asserragliarvisi. I risultati della brigata \"Forl\u00ec\" non si fecero vedere.\nL'azione fu ripresa il giorno seguente ma vennero compiuti solo minimi progressi. Dopo due nuovi tentativi, il 26 e il 27 giugno della brigata \"Forl\u00ec\" e della brigata \"Spezia\", l'attacco fu definitivamente sospeso. La limitata avanzata italiana nei pressi di Plava non era stata sufficiente ad aprire la linea difensiva austro-ungarica, rivelatasi troppo salda.\nL'attacco alla linea Sabotino-Oslavia-Podgora.\nL'azione del VI Corpo d'Armata consisteva in un attacco frontale contro Oslavia e Podgora, e due attacchi ai lati contro il Sabotino e contro il tratto di Isonzo tra Gorizia e Savogna.\nDopo un intenso bombardamento d'artiglieria nella mattinata del 23 e 24 giugno, alle ore 17:00 del 24 gli italiani attaccarono. Il tiro delle batterie pesanti non era stato per\u00f2 sufficiente a distruggere gli ostacoli, ovvero i reticolati. Inoltre il tiro sulle posizioni nemiche non aveva potuto fiaccare la capacit\u00e0 di resistenza degli austro-ungarici perch\u00e9 il generale Boroevic aveva fatto scavare due linee, una delle quali pi\u00f9 arretrata, nella quale gli austriaci andavano a ripararsi dai colpi delle nostre artiglierie. Oltretutto nessun progresso aveva individuato le batterie avversarie, cos\u00ec l'artiglieria austriaca continu\u00f2 il suo lavoro pressoch\u00e9 indisturbata.\nI ripetuti attacchi portati al Sabotino della 4\u00aa, 11\u00aa, 12\u00aa e 22\u00aa Divisione, tra il 24 giugno e il 4 luglio si rivelarono infruttuosi. Fu richiesto numerose volte all'artiglieria di insistere su determinati punti aprendo cos\u00ec dei varchi nei quali alcuni gruppi riuscirono a penetrare ma il passaggio di un numero cos\u00ec esiguo di uomini non permise al regio esercito di sfondare le linee.\nNel frattempo si era sviluppato uno scontro violento sul Carso, dove si era spostato il centro di gravit\u00e0 della battaglia. L\u00ec il Comando Supremo italiano cercava di sfondare le linee costringendo l'avversario a concentrare l\u00ec le sue forze. Il 5 luglio fu il giorno per cui venne stabilito l'attacco decisivo, questa volta diretto contro Podgora. L'artiglieria italiana inizi\u00f2 a bombardare alle 5:00 e alle 11:00 il tiro venne allungato permettendo cos\u00ec ai guastatori di entrare in azione con tubi di gelatina esplosiva e mezzi di distruzione come pinze, tenaglie e accette con il compito di aprire dei varchi. I genieri riuscirono a operare senza eccessive difficolt\u00e0, raggiungendo le difese prime nemiche e riuscendo a fare esplodere alcuni tubi, aprendo cos\u00ec dei varchi nel primo ordine di reticolati che la fanteria lanciata all'attacco (ore 13:00) oltrepass\u00f2 in pi\u00f9 punti. La lotta si accese di conseguenza fra il primo e il secondo ordine di reticolati, dove l'azione si esaur\u00ec. Alle ore 14:30 vi fu una penetrazione che vide protagonista il 1\u00ba fanteria (brigata \"Re\") che si mosse direzione della \"quota 240\" senza incontrare reazione, per essere fermato per\u00f2 proprio all'ultimo dagli austriaci (ore 17:00).\nIl 6 e 7 luglio alcuni reparti della brigata \"Perugia\" aprirono una discreta breccia nei reticolati, attraverso la quale si gett\u00f2 una compagnia. Gli austriaci attesero di poter cogliere i soldati italiani nel momento pi\u00f9 critico, aprendo il fuoco a distanza ravvicinata.\nOperazioni della III Armata.\nL'attacco sul Carso del X e XI Corpo d'Armata.\nAlle ore 7:00 del 23 giugno la brigata \"Siena\" della 19\u00aa Divisione (X Corpo) inizi\u00f2 l'avanzata in direzione di Sagrado, Polazzo e Fogliano Redipuglia, dopo aver attraversato il canale \"Dottori\" su sei ponticelli gettati tra Fogliano Redipuglia. Mentre le colonne di destra e del centro giunsero senza difficolt\u00e0 con la testa a Polazzo, la reazione nemica blocc\u00f2 l'avanzata appena oltre Fogliano Redipuglia. Alcune fonti sostengono che gli austriaci avessero fatto tracimare il canale \"Dottori\", ma questo fatto non procur\u00f2 un grave ritardo in quanto la conformazione del territorio agevolava lo scorrere dall'acqua verso il mare.\nPi\u00f9 a nord, per facilitare la caduta di Sagrado, fu ordinato alla 21\u00aa Divisione di passare l'Isonzo da destra. La brigata \"Pisa\" inizi\u00f2 cos\u00ec, verso le 13:00, il passaggio del fiume a bordo di galleggianti, ma l'operazione fu sospesa dopo la reazione austriaca. Il tentativo fu ripreso alle 15:30 sino alle 22:30, quando fu sospesa per poter gettare un ponte in corrispondenza dell'isolotto a monte di Sagrado. Alle ore 3:00 del 24 giugno fu raggiunto l'isolotto, ma poich\u00e9 il sole iniziava a salire e la realizzazione dell'altro tratto di ponte durante le ore diurne sarebbe stato impossibile, si decise di passare il resto del fiume con delle imbarcazioni, traghettando cos\u00ec 1\u00ba battaglione della \"Pisa\" sulla sponda sinistra del fiume. Alle 4:30 l'intero battaglione era riunito al di l\u00e0 del fiume.\nFra le 4:30 e le 5:00 l'artiglieria nemica distrusse il ponte e pertanto il battaglione rappresentava tutto l'appoggio che si era potuto dare alla 19\u00aa Divisione. Alle 11:00 la brigata \"Bologna\" (19\u00aa Divisione) riprese l'avanzata verso Castelnuovo ma non pot\u00e9 proseguire essendo bloccata da un intenso fuoco dell'artiglieria austriaca di San Martino del Carso. Il comandante della \"Bologna\" decise cos\u00ec di ripiegare sulle posizioni di partenza per ritentare il giorno successivo.\nNel frattempo era stato reso agibile il ponte in ferro di Sagrado, cos\u00ec nella notte del 25 giugno la brigata \"Pisa\", con 5 battaglioni, riusc\u00ec a trasferirsi sulla sponda sinistra. La brigata \"Savona\" aveva nel frattempo completato il proprio schieramento sulla fronte Polazzo-Redipuglia, disimpegnando la \"Siena\". La 21\u00aa Divisione con la brigata \"Regina\" continuava intanto a tenere la linea dell'Isonzo tra Mainizza e Sdraussina.\nIl 25 giugno la brigata \"Bologna\" attacc\u00f2 in direzione di Castelnuovo (ore 11.00) coperta dalla \"Pisa\". Finalmente Castelnuovo venne occupato. Dalla mattina del 26 lo sforzo inizi\u00f2 a gravitare pi\u00f9 a nord, con le batterie dell'XI Corpo d'Armata che iniziarono a colpire le posizioni di Sdraussina, San Michele, del Bosco Cappuccio e Castelnuovo. L'avanzata della fanteria, iniziata alle ore 11:00 in direzione di San Martino del Carso e di San Michele, procedette prima lentissima per le asperit\u00e0 del terreno e la tenace resistenza nemica, infine si arrest\u00f2 a contatto con le difese austriache. Rivelatesi inutili le pinze a causa dello spessore del filo metallico, vennero sperimentate inutilmente le pertiche giapponesi (lunghi bastoni muniti di forti uncini).\nL'azione fu ripresa il 27 giugno conseguendo per\u00f2 risultati minimi e fu quindi sospesa il giorno seguente, per essere ripresa il 30 ma anche questa volta con esito negativo. Solo il 4 luglio l'azione dei soldati italiani riusc\u00ec a penetrare le trincee e a mantenerle contro i contrattacchi della 58\u00aa brigata austriaca. La linea di fronte italiana a San Michele venne cos\u00ec a stabilizzarsi, mentre fall\u00ec invece l'attacco a San Martino del Carso.\nA est di Castelnuovo la brigata \"Siena\", che era riuscita ad occupare nuove posizioni a nord della cittadina, facendo 235 prigionieri, fu costretta al ripiegamento per via dei rinforzi austriaci. Con pi\u00f9 della met\u00e0 degli uomini fuori combattimento la brigata sostenne per tutto il 4 luglio i contrattacchi avversari finch\u00e9 alla sera fu costretta ad abbandonare le posizioni e ripiegare su quelle di partenza. Solo alle 22:00 del 5 luglio la \"Siena\", ricevuti i rinforzi, riusc\u00ec a prendere stabilmente possesso delle posizioni di \"quota 92\".\nVerso le 8:00 del 6 luglio i soldati italiani passarono nuovamente all'attacco sul fronte tra San Michele e San Martino, tuttavia fu possibile soltanto un lieve progresso a sinistra di San Michele che riusc\u00ec, fra le 13:00 e le 15:00, ad avanzare a nord-est e a mantenere il nuovo possesso dopo una serie di attacchi e contrattacchi che si protrasse fino alla mattina del 7 luglio. La sera di quello stesso giorno tutti gli attacchi furono sospesi.\nL'attacco sul Carso del VII Corpo d'Armata.\nIl 23 e 24 giugno il VII inizi\u00f2 la sua conversione a destra con la 14\u00aa Divisione e la 13\u00b0 per Vermegliano e Selz in direzione del Monte Sei Busi e del Monte Cosich.\nLa brigata \"Acqui\" (14\u00aa Divisione) inizi\u00f2 il passaggio del canale Dottori su due colonne, attraversando i ponti in muratura a est di Soleschiano, il 23 giugno alle 6:30. La sua marcia per\u00f2 venne subito bloccata dall'allagamento che in parte ancora occupava la zona di Vermegliano.\nProcedette invece l'avanzata della brigata \"Pinerolo\", a destra della \"Acqui\" sulla direttrice di Selz. Dopo una breve resistenza la localit\u00e0 venne occupata intorno alle 13:00. Vista l'impossibilit\u00e0 di operare attorno a Vermegliano, il comandante della 14\u00aa Divisione decise allora di spingere sulla direttrice di Selz. Si tent\u00f2 quindi l'attacco al Monte Cosich, ma i tentativi tra il 23 e il 24 giugno risultarono inutili data la reazione avversaria.\nIl 25 e 26 giugno la 14\u00aa Divisione contribu\u00ec all'azione che si svolgeva a ridosso del Monte Sei Busi col tiro dell'artiglieria. Solo il 27 giugno il lento e progressivo prosciugamento della zona allagata, consent\u00ec di occupare il margine esterno di Vermegliano mentre la brigata \"Pinerolo\" era stata fermata nei pressi di Selz, che venne in seguito perduta il 28 giugno, dopo un contrattacco austriaco, per essere ripreso il giorno seguente.\nNella notte del 30 giugno la brigata \"Acqui\" riusc\u00ec ad aprire alcuni varchi sopra Vermegliano ma la presenza di una seconda linea immediatamente a ridosso della prima non consent\u00ec un ulteriore avanzamento.\nLa \"Pinerolo\" non fece alcun progresso sul settore del Monte Cosich. Nella notte del 30 giugno gli uomini di rinforzo della brigata \"Messina\" collocarono una trentina di tubi di gelatina esplosivi che per\u00f2 non sortirono alcun effetto rilevante. I varchi aperti nel reticolato erano attentamente sorvegliati dagli austriaci.\nIl mattino del 4 luglio la III Armata tent\u00f2 di aprire nuovamente le difese nemiche. Alla brigata \"Cagliari\" fu affidato il compito di avanzare verso il Monte Sei Busi. Alle ore 10:00 la brigata inizi\u00f2 ad avanzare procedendo in formazione. Colpita dai bombardamenti, moltiplic\u00f2 tuttavia i tentativi di sfondare le linee nemiche, respingendo oltretutto un contrattacco tentato dagli austriaci intorno alle 12:00. Alle 16:00 la resistenza avversaria sembr\u00f2 affievolirsi e finalmente con una risoluta avanzata (260 austriaci caddero prigionieri) la \"Cagliari\" giunse poi a stretto contatto con la sommit\u00e0 del Monte Sei Busi. Ciononostante gli austro-ungarici impedirono alla 14\u00aa Divisione di penetrare a Vermegliano prima che gli austriaci stessi non si fossero ritirati da Monte Sei Busi e da Monte Cosich.\nNel pomeriggio del 4 luglio il comando del VII Corpo d'Armata ordin\u00f2 di sospendere ogni altra iniziativa, attendendo che la brigata \"Cagliari\" ottenesse il controllo del Monte Sei Busi.\nAnalisi della battaglia.\nLa vera rivelazione del primo anno di guerra fu la capacit\u00e0 di resistenza dei nemici e l'insuperabilit\u00e0 delle difese, come i reticolati, con mezzi preparati per una guerra di movimento. La guerra si rivela cos\u00ec una guerra di logoramento, i cui effetti non risultano visibili n\u00e9 nello spazio n\u00e9 nel campo strategico, ma in maniera profonda nel campo organico, morale ed economico.\nLa superiorit\u00e0 numerica italiana non pot\u00e9 avere un peso decisivo, anzi si rivel\u00f2 un fattore svantaggioso, dato che una densit\u00e0 maggiore dello schieramento fu spesso causa di perdite superiori. Tuttavia l'azione costante degli italiani, e delle loro artiglierie, produsse perdite proporzionalmente maggiori nelle file austro-ungariche. Le perdite percentuali italiane furono del 5,95%, quelle austriache superarono il 9%.\nLa battaglia port\u00f2 solamente numerose perdite da entrambe le parti senza che nessuno dei due contendenti ottenesse guadagni rilevanti. Gli scontri, che non portarono a nulla di definitivo, sfociarono nella seconda battaglia dell'Isonzo, cominciata pochi giorni dopo."}
{"id": "338786", "revid": "709565", "url": "https://it.wikipedia.org/wiki?curid=338786", "title": "Riserva naturale Fontanile Brancaleone", "text": "La riserva naturale Fontanile Brancaleone \u00e8 una riserva naturale regionale parziale biologica che si estende su un territorio di circa 100 ettari situato in localit\u00e0 Gavazzolo, all'estremit\u00e0 settentrionale del territorio del comune di Caravaggio, in provincia di Bergamo. Costituisce la principale risorgiva comunale.\nLa riserva \u00e8 caratterizzata dalla presenza di fauna invertebrata di grande interesse scientifico, in particolare il \"Niphargus stigocharis italicus\" e \"Niphargus transitivus dissonus\", crostacei anfipodi di ambiente freatico, che rappresentano una vera rarit\u00e0 da tutelare. Nel fontanile sgorga acqua sorgiva data dalla confluenza tra numerose teste.\nIl territorio.\nIl terreno del Fontanile Brancaleone \u00e8 di origine fluvioglaciale sabbiosa e ghiaiosa. Si presenta come uno strato non compatto, con spessore inferiore al metro e colore brunastro, data la presenza di acidi umici nei primi 20\u201330\u00a0cm del suolo. Il sottosuolo, inoltre, \u00e8 particolarmente ricco di acque. Su tutto il territorio si possono incontrare le opere dell'uomo cio\u00e8 i fontanili scavati per bonificare i terreni prima coperti da acqua. Il fontanile \u00e8 circondato da un'intricata vegetazione che rappresenta i resti delle tracce dell'antico manto boscoso che copriva la pianura Padana. Fino a duecento anni fa, tuttavia, il bosco ricopriva una fascia pi\u00f9 esigua dell'attuale e i territori erano in gran parte paludosi. Oggi, grazie alle bonifiche, i terreni sono largamente coltivati. Il territorio fa parte di un ampio sistema idrico che si pu\u00f2 dividere in tre parti: la fontana Brancaleone, la fontana Nuova e la fontana Basso.\nIl fontanile.\nIl fontanile \u00e8 noto localmente come \"\u00d6cc del B\u00e0ss\", con riferimento alla presenza di sette ricche polle che danno vita all'importante Roggia Basso, le cui acque irrigue furono motivo di contesa con le comunit\u00e0 vicine nel corso del XV secolo. La Roggia Basso confluisce, ancora all'interno del territorio di Caravaggio, nella Roggia Rognola, che alimenta numerosi fossi e canali di irrigazione e termina infine nell'Adda.\nAnticamente le acque del Brancaleone andavano quasi certamente ad alimentare il lago Gerundo, un'ampia regione acquitrinosa che secondo le cronache antiche e medievali occupava gran parte dell'attuale Gera d'Adda, prima delle opere di bonifica del XIV secolo.\nL'acqua che sgorga dal fontanile viene convogliata nell'\"asta\", o \"collo di fontana\", e successivamente immessa nel canale vero e proprio; grazie alla sua temperatura pressoch\u00e9 costante, pari a circa 11-14 \u00b0C, essa veniva soprattutto utilizzata, in passato, per coltivare i prati a marcita.\nLe sorgenti vere e proprie erano anticamente ottenute infilando nel terreno dei tini di rovere privi del fondo e con numerose aperture sui lati, in modo da agevolare la fuoriuscita in superficie dell'acqua sotterranea; oggigiorno sono impiegati, al posto dei tini, dei tubi in cemento o in ferro dal diametro di cm, anch'essi fittamente bucherellati, infilati nella falda per una profondit\u00e0 di alcuni metri.\nLa flora.\nIl patrimonio floreale del Fontanile Brancaleone \u00e8 particolarmente ricco soprattutto per quanto riguarda le specie di flora acquatica. Si possono infatti individuare il crescione d'acqua, la veronica acquatica, il sedano d'acqua e tante altre. In tutto gli esperti hanno individuato ben un centinaio di specie erbacee, come la valeriana, e una ventina di specie arboree e arbustive che circondano le sorgenti, senza contare gli alberi tipici della Pianura Padana come i carpini bianchi, saliti platani e pioppi.\nLa fauna.\nIl Fontanile Brancaleone \u00e8 il luogo dove in passato si rifugiarono numerose specie animali che oggi sono scomparse o sono in via d'estinzione. Gli uccelli pi\u00f9 importanti, che compongono il patrimonio faunistico di quest'area, sono l'usignolo, l'usignolo di fiume, il codirosso, il fringuello, l'averla piccola, la tortora, il merlo, il fagiano e molti altri. Tra i pesci ricordiamo il luccio, la tinca e la trota iridea, mentre tra gli anfibi abbiamo la rana verde, il rospo e il tritone punteggiato. Spiccano anche alcune specie di fauna freatica che vivono nella falda sotterranea."}
{"id": "338787", "revid": "729019", "url": "https://it.wikipedia.org/wiki?curid=338787", "title": "Seconda battaglia dell'Isonzo", "text": "La seconda battaglia dell'Isonzo, anche detta battaglia del San Michele fu combattuta dal 18 luglio al 3 agosto 1915 tra gli eserciti Italiano e austro-ungarico.\nBattaglia.\nIl 18 luglio 1915, gli uomini della III Armata italiana (che aveva alle dipendenze il I Gruppo) attaccarono nuovamente le linee austro-ungariche nelle localit\u00e0 Bosco Cappuccio, Bosco Lancia e Bosco Triangolare.\nIl 25 luglio, la Brigata Sassari ebbe il suo battesimo del fuoco e insieme alla 22\u00aa Divisione contribu\u00ec a espugnare diversi trinceramenti, facendo prigionieri 600 austriaci.\nAll'indomani del 26 luglio, l'armata di Borojevi\u0107 composta dalle migliori truppe di prima linea di cui l'Austria-Ungheria potesse allora disporre - in maggioranza sloveni e croati, particolarmente accaniti verso gli italiani-, lanciarono un contrattacco in grande stile investendo in pieno il 151\u00ba Reggimento e l'ala sinistra di un'altra brigata, le quali (unit\u00e0 militari) si trovarono in breve tempo in difficolt\u00e0 e con l'Isonzo alle spalle.. La reazione fu immediata e, dopo otto ore di aspri combattimenti, i fanti riuscirono a respingere gli avversari e a consolidare i trinceramenti strappati.\nNel corso del 29 luglio, i combattimenti ripresero. Gli austro-ungarici cercarono di incendiare il bosco, ma non riuscirono nell'intento; i fanti della \"Sassari\" uscirono dai trinceramenti precedentemente conquistati, avanzando sino alla seconda linea di difesa avversaria costituita da un groviglio di trincee, tra le quali una pi\u00f9 consistente (\"il Trincerone\") che provarono a espugnare, invano.\nIl 4 di agosto, il comandante del III Battaglione del 151\u00ba Reggimento, il maggiore Francesco Cuoco, dopo aver studiato nei particolari un ardito piano, mosse l'attacco a quella principale trincea. Gli austro-ungarici cercarono di sbarrare la strada agli assalitori con l'artiglieria; il fuoco di sbarramento abbatt\u00e9 anche gli alberi, rendendo l'avanzata italiana pi\u00f9 difficile, pur non arrestandola.. All'approssimarsi del trincerone, i fanti italiani furono decimati dalle mitragliatrici e poi dalle mine, ma i rincalzi che sopraggiunsero riuscirono a penetrare nelle difese austro-ungariche e conquistarle alla baionetta..\nA nulla valsero i ripetuti contrattacchi austro-ungarici del 7, 9 e 11 agosto: le posizioni conquistate a Bosco Cappuccio furono saldamente mantenute, e l'esercito austro-ungarico ricacciato indietro.\nIl 21 agosto 1915, la Brigata Sassari si spost\u00f2 a Bosco Lancia e Bosco Triangolare. Le perdite subite durante gli assalti precedenti furono pesantissime. Venne perci\u00f2 studiato un piano ardito, affidato per l'esecuzione a due battaglioni di volontari, uno per ciascun reggimento: per il 152\u00b0, il comando fu affidato al tenente Salvatore Taras; per quello del 151\u00b0 al sottotenente Graziani. Superando lo sbarramento di fuoco delle mitragliatrici e i furiosi cannoneggiamenti austro-ungarici, i fanti italiani riuscirono a raggiungere le trincee e assaltarle alla baionetta, espugnandole. All'accorrere dei rinforzi nemici seguirono i rincalzi della \"Sassari\", i quali, guidati dai loro comandanti, riuscirono a tenere saldamente le posizioni conquistate, ricacciando indietro gli avversari. I ripetuti sforzi di contrattacco austro-ungarico a nulla valsero..\nA battaglia conclusa, l'esercito italiano manteneva saldamente i trinceramenti di Bosco Cappuccio, Bosco Lancia e Bosco Triangolare.\nSul Monte San Michele.\nAlcuni successi arrivarono anche sul fronte del Monte Sei Busi, sopra Ronchi di Monfalcone. Ben presto inizi\u00f2 il lungo e cruento scontro per il Monte San Michele. Il 20 luglio 1915, alle ore 17:30, il monte venne occupato dagli italiani per essere successivamente ripreso da un contrattacco austro-ungarico il giorno seguente.\nIl 26 luglio gli eventi si ripeterono: la fanteria italiana occup\u00f2 le postazioni degli austro-ungarici, ma questi ultimi le riconquistarono in poco tempo.\nSul Monte Rosso e il Monte Nero.\nSul fronte della II Armata - che aveva alle dipendenze il II Gruppo (poi 2\u00ba Gruppo) - si ebbero alcuni seppur non rilevanti progressi. Gli italiani riuscirono a conquistare il Monte Rosso e il Monte Nero.\nLe brigate Casale e Pavia soffrirono molto durante gli scontri ma riuscirono, assieme ad altre operazioni presso Plava e il Monte Sabotino, a tenere occupati gli austro-ungarici mentre la III Armata tentava di conquistare il Monte San Michele.\nLe trincee italiane e austro-ungariche distavano al massimo un centinaio di metri l'una dall'altra, e passavano di mano varie volte durante la giornata.\nAncora una volta, il Comando supremo militare italiano - che aveva alle dipendenze il III Gruppo (poi 3\u00ba Gruppo caccia terrestre) - insistette con attacchi frontali non coordinati con l'artiglieria. Il risultato finale vide gli italiani con un numero altissimo di perdite in rapporto al terreno guadagnato. Il Comando supremo comprese che, senza l'uso dell'artiglieria, un'avanzata delle truppe italiane non avrebbe avuto successo.\nL'esercito austro-ungarico difendeva il territorio da posizioni rafforzate e sempre attrezzate a respingere gli attacchi italiani. Durante gli assalti, gli austro-ungarici utilizzavano mitragliatrici Schwarzlose in posizioni di primo piano, falciando la fanteria italiana. Gli abili mascheramenti che le nascondevano erano difficili da scovare e quasi impossibili da raggiungere per neutralizzarle. I reticolati e i cavalli di Frisia impedirono facilmente agli italiani di crearsi dei varchi tra i reticolati nemici.\nIl Comando supremo italiano si rese conto che vi era ancora molto da fare per riuscire a fluidificare la propria avanzata. La battaglia venne sospesa infatti il 3 agosto 1915, dato che le munizioni per l'artiglieria italiana cominciavano a scarseggiare e, durante i due mesi e mezzo di stallo, gli italiani riuscirono a trasferire gran parte delle artiglierie disponibili lungo il fronte dell'Isonzo.\nLa battaglia riprese il 18 ottobre 1915 con la terza battaglia dell'Isonzo."}
{"id": "338788", "revid": "125392579", "url": "https://it.wikipedia.org/wiki?curid=338788", "title": "Sofonisba Anguissola", "text": "Biografia.\nSofonisba nacque a Cremona intorno al 1532 dall'aristocratica famiglia piacentina degli Anguissola ascritta al patriziato veneziano e discendente dal nobile casato di Galvano Sordi di Londra, il cui capostipite, nel 717 contribu\u00ec a liberare Costantinopoli dai saraceni. \nFu la prima dei sette figli di Amilcare Anguissola e della nobildonna Bianca Ponzoni, sposata nel 1530 in seconde nozze. Quattro delle sorelle di Sofonisba, Elena, Lucia, Europa e Anna Maria divennero anch'esse pittrici. Elena in seguito abbandon\u00f2 la carriera artistica per diventare una monaca domenicana. La quinta sorella, Minerva, fu insegnante di latino e scrittrice, mentre l'unico fratello, Asdrubale, studi\u00f2 latino e divent\u00f2 musicista.\nIl padre Amilcare faceva parte del Consiglio dei Decurioni che governava la citt\u00e0 di Cremona per conto del re di Spagna Filippo II. Amante dell\u2019arte, frequentava l\u2019Accademia degli Animosi e la societ\u00e0 colta cremonese, aperta ai nuovi fermenti culturali che percorrevano l\u2019Italia e l\u2019Europa. Avvi\u00f2 le figlie allo studio della letteratura, della pittura e della musica. Diversamente da altre giovani aristocratiche, Sofonisba non si dedic\u00f2 alla pittura come passatempo o adempimento, ma come professione. Le precarie condizioni economiche della famiglia indussero infatti il padre, nella prospettiva di dover provvedere a sei doti per le figlie, a cercare una fonte di entrata supplementare per la famiglia. Sia quando si trovava alla corte di re Filippo II, che dopo la morte del padre, avvenuta nel 1573, Sofonisba provvide materialmente, con periodici contributi in denaro, al sostentamento del fratello.\nFormazione artistica.\nLa prima formazione artistica di Sofonisba si realizz\u00f2 tra gli undici e i tredici anni. Avendo individuato per loro una carriera in quest'ambito, lei e la sorella Elena vennero affidate dal padre agli insegnamenti del pittore lombardo Bernardino Campi, nella cui casa dimorarono per circa tre anni, come ospiti paganti. Campi, pur non appartenendo alla nota famiglia di pittori cremonesi comprendente i pi\u00f9 celebri Vincenzo, Giulio e Antonio Campi, aveva uno stile che si rifaceva agli esponenti di spicco dell'arte manierista in voga nell'Italia settentrionale tra Cinquecento e Seicento. Il suo stile influenz\u00f2 notevolmente Sofonisba, che ne tradusse i tratti essenziali nell'ambito prediletto, quello della ritrattistica.\nQuando nel 1549 Campi lasci\u00f2 Cremona per Milano, Sofonisba ebbe come secondo maestro Bernardo Gatti\",\" detto il Sojaro.\nI primi dipinti.\nFra le prime opere note di Sofonisba vengono indicati il \"Ritratto di Elena Anguissola\" (1551), dedicato alla sorella fattasi monaca, alcuni autoritratti, realizzati fra il 1552 e il 1558 (fra cui \"Autoritratto\", 1554; \"Autoritratto alla spinetta\", 1555; \"Autoritratto al cavalletto\", c. 1556), la \"Partita a scacchi\" (1555) in cui si vedono le sorelle Lucia, Minerva ed Europa nel mezzo del gioco, e altri dipinti che hanno per soggetto membri della famiglia (\"Ritratto di Bianca Ponzoni Anguissola,\" 1557; \"Ritratto di famiglia Anguissola,\" c. 1559). \nLa fama di Sofonisba come ritrattista si diffuse fin dall'inizio degli anni cinquanta. Nel 1550 Marco Gerolamo Vida, vescovo e poeta cremonese amico della famiglia Anguissola, incluse il nome della giovane pittrice \u00abinter egregios pictores nostri temporis\u00bb nel suo \"Cremonensium Orationes III.\"\nApprezzamenti sulla sua pittura vennero anche da Michelangelo Buonarroti, che conobbe l'opera della giovane tramite il padre Amilcare Anguissola, che nel 1554 gli aveva inviato alcuni disegni per averne un giudizio. Michelangelo rimase positivamente colpito da un disegno a carboncino e matita, \"Fanciullo morso da un gambero\", in cui Sofonisba aveva ritratto l'espressione del pianto e l\u2019istante di dolore del fratello Asdrubale, morso da un granchio e consolato dalla sorella Europa. Pi\u00f9 tardi Caravaggio avrebbe trovato in questo motivo ispirazione per il suo \"Ragazzo morso da un ramarro\".\nLa giovane pittrice, promossa dal padre presso artisti, umanisti e mecenati, partecip\u00f2 come figura di spicco alla vita artistica delle corti italiane. Il padre la introdusse presso i Gonzaga, dove Sofonisba fece un ritratto alla duchessa Margherita e alla nuora Elena d'Austria, agli Este di Ferrara e ai Farnese. La sua competenza e abilit\u00e0 artistica divennero note dentro e fuori i confini della penisola italiana.\nNella primavera del 1557 Sofonisba si rec\u00f2 a Piacenza, dove Amilcare aveva ricevuto dall\u2019Arcidiacono la richiesta di un ritratto. La ragazza soggiorn\u00f2 per circa un mese nella casa dei parenti Anguissola e segu\u00ec lezioni di miniatura dal famoso miniaturista Giulio Clovio. Con la sua guida, visit\u00f2 il Convento di San Sisto, dove era conservata la famosa Madonna Sistina di Raffaello, e la Basilica di Santa Maria di Campagna, per ammirare i dipinti del Pordenone. Sofonisba, riconoscente, rappresent\u00f2 Clovio in un ritratto. \nQuando nel 1557 Ermes Stampa, secondo Marchese di Soncino, una delle famiglie pi\u00f9 potenti della Lombardia, si rivolse a Bernardino Campi per far eseguire un ritratto del figlio, questi, molto impegnato a Milano, sugger\u00ec di rivolgersi a Sofonisba. In quello stesso anno, alla morte di Ermes, il figlio Massimiliano di soli 9 anni, divenne il terzo Marchese di Soncino. Sofonisba lo ritrasse a figura intera, vestito di nero, con la spada, i guanti, l\u2019anello, simboli del suo rango, ed il cane dormiente, simbolo di fedelt\u00e0. Nel ritratto si nota una grande naturalezza nell\u2019espressione del viso e negli occhi smarriti per il futuro.\nSofonisba fu citata nelle \"Vite\" di Giorgio Vasari che soggiorn\u00f2 in casa Anguissola a Cremona nel 1568 e lod\u00f2 il ritratto che ella fece della sua famiglia, databile intorno al 1558, in cui compare al centro il padre, con alla sua destra la figlia Minerva e alla sinistra il figlio Asdrubale. Vasari riport\u00f2 come Sofonisba fosse allora considerata con ammirazione dalla corte di Filippo II in Spagna.\nIn Spagna, alla corte di Filippo II.\nNel 1559 il Duca d\u2019Alba persuase il re Filippo II di Spagna a chiamare Sofonisba alla corte come dama d'onore della quattordicenne regina Elisabetta di Valois, sua promessa sposa, per darle lezioni di pittura.\nSofonisba, allora conosciuta in Italia come una delle pi\u00f9 grandi artiste, lasci\u00f2 Cremona diretta a Milano all\u2019inizio di settembre e incontr\u00f2 la regina Elisabetta, figlia di Enrico II di Francia e di Caterina de\u2019 Medici, alla fine di gennaio 1560. Assistette al matrimonio tra la regina Isabella e Filippo II, tornato da Bruxelles dopo cinque anni di assenza. Durante i festeggiamenti conobbe il giovane Ferrante Gonzaga, figlio di Luigi Alessandro e della letterata piacentina Caterina Anguissola.\nDurante una lezione di pittura a corte incontr\u00f2 Don Carlos (1545-1568), il figlio del primo matrimonio di Filippo II con Maria del Portogallo, descritto dagli ambasciatori come piccolo, malinconico e malaticcio. In seguito dipinse un ritratto, andato perduto, in cui il principe era vestito con un abito foderato di lince; come ricompensa ricevette un diamante dal valore di 1.500 scudi. \nSofonisba esegu\u00ec ritratti di quasi tutti i membri della famiglia reale, ma nessuno di essi reca la sua firma. Secondo alcuni autori, non rivestendo la carica ufficiale di pittrice di corte, non avrebbe ricevuto una paga in cambio dei suoi servigi, ma solo preziosi tessuti e gioielli; secondo altri il suo salario annuale sarebbe ammontato a cento ducati.\nAlla morte della regina, nel 1568, rimase alla corte di Spagna ancora per alcuni anni come dama e ritrattista delle due infante Isabella e Caterina.\nPalermo e Genova.\nAll'et\u00e0 di circa quarant'anni, nel 1573, la pittrice spos\u00f2 per procura, su intercessione della corte spagnola che le assegn\u00f2 una cospicua dote, il nobile siciliano Fabrizio Moncada, fratello del vicer\u00e8 di Sicilia, e si trasfer\u00ec a Patern\u00f2 nel palazzo dei Moncada. \nIl matrimonio dur\u00f2 solo cinque anni: il 27 aprile 1578 il marito mor\u00ec durante un attacco pirata mentre si stava recando su una galera alla corte di Filippo II, come riportato nella relazione di naufragio scritta dal capitano spagnolo Baltasar Gago. \nSofonisba, per omaggiare il marito, dipinse una pala d\u2019altare, \"Madonna dell\u2019Itria,\" conservata nell'atrio della chiesa del monastero delle benedettine intitolato a Maria Santissima Annunziata. Nel dipinto, in cui il volto di Maria \u00e8 un autoritratto, \u00e8 rappresentata una marina con due piccole navi (due caracche), a ricordare la morte di Moncada sulle coste di Capri. \nRimasta vedova, la pittrice lasci\u00f2 l'isola per ritornare a Cremona, ma durante il viaggio via mare conobbe un giovane capitano di marina, il nobile genovese Orazio Lomellini, vedovo e con figlio, che spos\u00f2 a Pisa nel 1579, in seconde nozze, andando poi a vivere a Genova. Rimase in questa citt\u00e0 per 35 anni, continuando a dipingere ritratti di personaggi di corte spagnoli, in visita nel capoluogo ligure o a Savona. \nIntorno al 1580 incontr\u00f2 il giovane pittore Pier Francesco Piola che la spinse ad assumere come proprio modello di stile i pittori genovesi Luca Cambiaso e Bernardo Castello. \nTornata nel 1615 con il nuovo marito a Palermo, dove egli aveva numerosi interessi, Sofonisba continu\u00f2 a dipingere nonostante un forte calo della vista. Alla lunga, tuttavia, questo problema le imped\u00ec di continuare a esercitare la sua arte, non prima per\u00f2 di aver raggiunto una grandissima fama, tanto che il celebre Antoon van Dyck, succedutole come ritrattista ufficiale della corte spagnola, confess\u00f2 tutta la sua ammirazione per la sua arte. I due si incontrarono a Palermo nel 1624, presso la corte del vicer\u00e9 di Sicilia Emanuele Filiberto di Savoia; Sofonisba era prossima alla morte, l'artista fiammingo aveva 25 anni, e in occasione di questo incontro le fece un ritratto.\nLa pittrice mor\u00ec l'anno dopo, ultranovantenne, il 16 novembre 1625, e fu sepolta nella chiesa palermitana di San Giorgio dei Genovesi appartenente alla \"Nazione Genovese\" di Palermo, dove ancora oggi si trova la lapide del sacello, nella navata destra."}
{"id": "338791", "revid": "64678", "url": "https://it.wikipedia.org/wiki?curid=338791", "title": "Stracchino rotondo", "text": ""}
{"id": "338792", "revid": "1305772", "url": "https://it.wikipedia.org/wiki?curid=338792", "title": "Avl", "text": ""}
{"id": "338795", "revid": "2225", "url": "https://it.wikipedia.org/wiki?curid=338795", "title": "Dragon Ball - Il Film", "text": ""}
{"id": "338798", "revid": "729019", "url": "https://it.wikipedia.org/wiki?curid=338798", "title": "Terza battaglia dell'Isonzo", "text": "La Terza battaglia dell'Isonzo fu combattuta tra il 18 ottobre e il 4 novembre 1915 tra l'esercito italiano e quello austro-ungarico.\nBattaglia.\nDopo circa due mesi e mezzo di relativa tregua per ricostituirsi dalle perdite dovute agli assalti \"en masse\" della prima e della seconda battaglia dell'Isonzo, il Generale Luigi Cadorna del Comando supremo militare italiano, Capo di stato maggiore dell'Esercito Italiano, comprese che l'artiglieria giocava un ruolo assolutamente fondamentale, e port\u00f2 l'effettivo a 1.200 bocche da fuoco.\nAlle ore 12:00 del 18 ottobre l'artiglieria italiana cominci\u00f2 a colpire Doberd\u00f2 del Lago e il Monte San Michele mentre l'aviazione italiana faceva da osservatore sorvolando le linee nemiche (trimotori Caproni).\nDal comando supremo dipendevano la 1\u00aa Squadriglia Caproni, la 2\u00aa Squadriglia Caproni e la 3\u00aa Squadriglia che bombardano il campo volo di Aisovizza.\nIl segnale d'attacco fu dato alle 9.00 del 21 ottobre. Le brigate \"Re\" e \"Pistoia\" attaccarono ben presto il nemico nella zona di Podgora ma i contrattacchi austro-ungarici, che rioccupavano quasi subito le posizioni perse, e il clima sfavorevole impedirono agli italiani di conseguire gli obiettivi prefissati. In una tale situazione, gli unici ripari per i soldati del regio esercito, non essendo il territorio adatto per scavare, furono i cadaveri dei compagni morti.\nLa 4\u00aa Divisione italiana tent\u00f2 invano di conquistare il Monte Sabotino, mentre la brigata \"Lombardia\" ottenne dei risultati presso Oslavia, ma vennero ricacciati dal paese da un contrattacco il giorno seguente. Vi furono parziali successi sul Monte Sei Busi, a Selz e a Monfalcone.\nLe trincee austriache del Monte San Michele vennero ripetutamente conquistate dalla Brigata Catanzaro (141\u00bae 142\u00ba reggimento fanteria) e perdute da cruenti contrattacchi nemici. Va fatta menzione dei cannonieri dell'incrociatore corazzato \"Amalfi\" che, dopo l'affondamento del battello, parteciparono volontari alla battaglia riuscendo a distruggere con soli 5 colpi dei cannoni della nave (salvati dal naufragio) l'osservatorio di Monte San Michele.\nGli italiani ebbero modesti risultati sulle teste di ponte di Plava e Tolmino.\nAnalisi della battaglia.\nLa tattica di Cadorna, tuttavia, si rivel\u00f2 poco incisiva, avendo distribuito le proprie forze in modo completamente uniforme lungo tutto il fronte (lungo quanto l'Isonzo), e avendo deciso di attaccare su piccoli fronti. Gli austro-ungarici approfittarono della situazione per concentrare la loro potenza di fuoco sul nemico, che avanzava su direttrici pi\u00f9 strette.\nGrazie a estesi bombardamenti, gli italiani avanzarono a Plava, sul bordo meridionale dell'altopiano della Bainsizza, e sul Monte San Michele, punto focale dell'avanzata per aggirare il grosso delle forze che difendevano Gorizia: l'altura fu scenario di feroci attacchi e contrattacchi tra la 3\u00aa Armata italiana che aveva alle dipendenze il I Gruppo e la 4\u00aa Squadriglia per l'artiglieria e i rinforzi austro-ungarici appena arrivati su ordine di Boroevi\u0107, dai fronti orientale e balcanico, con un alto costo di vite umane da entrambe le parti.\nIl Monte Sei Busi, difeso strenuamente dalla 106\u00aa Divisione di fanteria austro-ungarica, fu il teatro di quattro sanguinosi assalti all'arma bianca. Cadorna ordin\u00f2 la fine degli attacchi quando valut\u00f2 pi\u00f9 attentamente la situazione: si rese conto che gli italiani non stavano guadagnando nulla, e che il nemico si manteneva sulla difensiva non scalzato dalle posizioni sopraelevate.\nIn una visione pi\u00f9 ampia, il basso profilo tenuto dalle truppe di Boroevi\u0107 (per questo soprannominato \"l'ingannevole testa croata\", dalle sue truppe) consent\u00ec loro di mantenere le posizioni a prezzo di perdite alte, ma certamente minori rispetto a quelle italiane. Soprattutto, dimostr\u00f2 che Boroevi\u0107 era uno dei migliori tattici in forza all'esercito austro-ungarico, a dispetto del fatto che la sua visione strategica non fosse irreprensibile.La pausa dei combattimenti dur\u00f2 solo due settimane, prima che l'offensiva italiana riprendesse."}
{"id": "338799", "revid": "125640962", "url": "https://it.wikipedia.org/wiki?curid=338799", "title": "Tokamak", "text": "Un tokamak (acronimo russo per \"camera toroidale con spire magnetiche\") \u00e8 una macchina di forma toroidale (a ciambella) in cui un gas (solitamente di idrogeno) ad altissima temperatura e a bassa pressione (nello stato di plasma) viene mantenuto coeso e lontano dalle pareti interne grazie a un campo magnetico creato da elettromagneti esterni alla camera. In opportune condizioni, \u00e8 stato dimostrato che \u00e8 possibile creare al suo interno le condizioni per la fusione termonucleare controllata, allo scopo di estrarre l'energia prodotta dalla fusione di nuclei di atomi leggeri. Ottimi risultati sono stati raggiunti con il JET, e nuovi risultati sono attesi dall'entrata in funzione di ITER e SPARC. Richiedendo una quantit\u00e0 di energia enorme per portare il plasma alla temperatura di diverse decine di milioni di kelvin e far funzionare gli elettromagneti di confinamento e i sistemi ausiliari al reattore, rimane ancora da dimostrare la capacit\u00e0 di un eventuale impianto di produrre pi\u00f9 energia elettrica di quanta ne consumi.\nStoria.\nLa configurazione magnetica nota come 'tokamak' \u00e8 il risultato delle ricerche condotte nel 1950 dagli scienziati sovietici Andrej Sacharov e Igor' Tamm, anche se il nome pi\u00f9 precisamente risale al 1957. Nell'ottobre 1950 essi completarono le prime valutazioni dei parametri necessari per un reattore nucleare a fusione: Igor' Kur\u010datov quindi li appoggi\u00f2 quando, nel 1951, Stalin decise l'inizio degli studi sulla fusione nucleare in Unione Sovietica. L'idea base del Tokamak era infatti quella di confinare un gas ad alta temperatura, completamente ionizzato (allo stato di plasma), con campi elettromagnetici, per ottenere energia dalla fusione nucleare controllata.\nIn Occidente questa configurazione era ignota, in quanto le ricerche sulla fusione erano tenute segrete: nello stesso periodo, negli Stati Uniti Lyman Spitzer, ai laboratori di Princeton, in New Jersey, studiava la configurazione nota come stellarator. Fu solo nel 1955 che gli Stati Uniti, alla Conferenza internazionale sull'uso pacifico dell'energia atomica a Ginevra, scoprirono l'esistenza del tokamak, e solo alla Seconda conferenza di Ginevra (1958) furono resi noti i dettagli di come costruire una macchina basandosi sul principio del tokamak.\nNel 1968, alla terza IAEA (Conferenza internazionale sull'uso e controllo del plasma e della fusione nucleare) a Novosibirsk, gli scienziati sovietici resero noto di avere raggiunto una temperatura degli elettroni di oltre eV in un tokamak (1 elettronvolt equivale a kelvin). Questo sbaragli\u00f2 gli scienziati britannici e americani, che erano lontani dal raggiungere tali prestazioni. In Occidente gli scienziati rimasero sospettosi finch\u00e9 i test furono effettuati con il laser, confermando la temperatura effettivamente raggiunta dai sovietici.\nPoich\u00e9 tali prestazioni erano superiori a quelle ottenute fino ad allora, gli scienziati continuarono i test sulla fusione utilizzando il tokamak, anche se configurazioni alternative (come lo stellarator) sono ancora oggetto di studio. Il tokamak \u00e8 infatti considerato come una delle pi\u00f9 promettenti vie per generare energia tramite fusione nucleare: alcuni fra i pi\u00f9 grandi esperimenti di fusione, come il JET, FTU a Frascati e ASDEX in Europa, JT-60 in Giappone, TFTR, DIII-D e Alcator C-mod in USA sono dei tokamak. Sono infine FGFFGF anche l'ambizioso progetto di proto-reattore nucleare a fusione ITER, la cui costruzione (a Cadarache, in Francia) \u00e8 stata approvata il 21 novembre 2006, e SPARC, il reattore sperimentale della Commonwealth Fusion System, che dovrebbe entrare in funzione nel 2025.\nDescrizione.\nPrincipi generali.\nLa miscela di gas presenti all'interno del tokamak \u00e8 generalmente composta da due isotopi dell'idrogeno: deuterio e trizio.\nLa mistura di gas allo stato di plasma risulta essere completamente ionizzata pertanto controllabile, sfruttando la forza di Lorentz, attraverso degli opportuni campi elettromagnetici esterni.\nI campi magnetici sono di tre tipi: campi toroidale e verticale indotti esternamente e campo poloidale generato dal plasma stesso. \nIl primo, generato per mezzo di bobine toroidali, permette di generare un campo diretto attorno all'asse di simmetria del toro che vincola le particelle cariche a fluire lungo quella direzione. Il secondo, generato per mezzo di bobine, permette il controllo della posizione del plasma all'interno del toro.\nIl terzo, assicura l'equilibrio del plasma.\nIl plasma per raggiungere le condizioni di fusione termonucleare deve soddisfare particolari condizioni espresse nel dettaglio dal criterio di Lawson (anche se \u00e8 pi\u00f9 appropriato, nel dimensionamento dei tokamak, usare il criterio di ignizione). Per il raggiungimento di queste condizioni un fattore importante \u00e8 la temperatura del plasma, per l'innalzamento della quale viene trasmessa altissima energia al suddetto attraverso varie tecniche, tra cui sono da citare: il riscaldamento ohmico, l'introduzione di particelle ad alta energia nonch\u00e9 irraggiamento di campi elettromagnetici alla frequenza di risonanza per mezzo di antenne a radiofrequenza (RF).\nDettagli di funzionamento.\nIl principio su cui si basa il funzionamento del plasma prodotto dal gas nel tokamak \u00e8 che una particella carica immersa in un campo magnetico segue una traiettoria elicoidale (detta anche moto di ciclotrone) secondo l'equazione di Larmor, che definisce il raggio di Larmor\ndove formula_2 \u00e8 la velocit\u00e0 della particella perpendicolare al campo magnetico, formula_3 \u00e8 la sua massa, formula_4 \u00e8 l'intensit\u00e0 del campo magnetico, e formula_5 \u00e8 la carica dello ione (per l'elettrone, formula_6 ed formula_7 \u00e8 negativa).\nQuindi, poich\u00e9 una particella (elettrone o ione che sia) non si pu\u00f2 allontanare pi\u00f9 di formula_8 dalla linea di campo, allora un campo magnetico risulta confinare in modo efficiente un plasma. Questo risultato viene di solito formalizzato, all'interno della fisica del plasma, come teorema di Alfv\u00e9n: il moto delle particelle \u00e8 in qualche modo vincolato dalla dinamica delle linee di campo magnetico.\nL'idea quindi \u00e8 quella di realizzare delle linee di campo magnetico che si chiudano ad anello intorno a una forma geometrica a ciambella: in termini geometrici questa configurazione \u00e8 definita toro. In questo modo, le particelle sono costrette a fluire lungo le linee del campo magnetico, percorrendo delle orbite ad anello intorno al buco del toro, e rimanendo pertanto confinate (vedi figura a destra, in alto). Il campo magnetico ad anello viene chiamato in linguaggio tecnico campo toroidale (il piano poloidale \u00e8 il piano ortogonale alla direzione toroidale, vedi figura in basso a sinistra).\nLa situazione reale \u00e8 abbastanza pi\u00f9 complicata: disomogeneit\u00e0 del campo magnetico toroidale (intensit\u00e0 e curvatura) fanno s\u00ec che esistano dei moti di \"deriva\" delle particelle, rispetto alla direzione del campo magnetico: per esempio, la velocit\u00e0 di deriva dovuta a un gradiente di campo magnetico \u00e8 dell'ordine di:\ndove formula_10 \u00e8 il raggio maggiore del toro. Poich\u00e9 il raggio di Larmor formula_8 \u00e8 in genere molto piccolo (frazioni di millimetro per gli ioni, e micron per gli elettroni), le velocit\u00e0 di deriva sono piccole. Tuttavia, \u00e8 anche vero che una particella, per effetto di temperatura, ha una velocit\u00e0 propria molto grande: nel caso di un protone, questa velocit\u00e0 \u00e8\ncio\u00e8, per un plasma che abbia delle temperature fusionistiche (formula_13) tale velocit\u00e0 \u00e8 dell'ordine del centinaio di chilometri al secondo. \u00c8 quindi chiaro che una particella compir\u00e0 un giro toroidale in una frazione di secondo (tipicamente, frazioni di formula_14s). Nel tempo di una scarica di plasma, quindi, una particella, per effetto della deriva di gradiente, potrebbe facilmente andare a sbattere contro le pareti del tokamak.\nLa soluzione sta nell'incurvare a elica le linee di campo toroidale, in modo che la velocit\u00e0 di deriva punti alternativamente verso l'interno o l'esterno della camera di scarica, e mediamente l'effetto si annulli. In termini pi\u00f9 precisi, si introduce una trasformata rotazionale formula_15, cio\u00e8 \"l'angolo che una linea di campo forma su un fissato piano poloidale, quando ha compiuto un giro toroidale\".\nSpesso, al posto della trasformata rotazionale, si introduce il fattore di sicurezza, definito come:\nesso \u00e8 \"il numero di giri toroidali che devo compiere per fare un giro poloidale\". Se cio\u00e8 la linea di campo toroidale viene incurvata di un valore formula_15 piccolo, allora il corrispondente valore di formula_18 \u00e8 grande.\nAlternativamente (vedi ancora figura in alto a sinistra) si pu\u00f2 definire formula_18 come il rapporto tra l'angolo toroidale formula_20 che devo compiere in direzione toroidale per fare un intero giro poloidale formula_21, e l'angolo formula_22 stesso, cio\u00e8 in formule:\nPer definizione di linea di campo si ottiene che:\ndove formula_25 \u00e8 la lunghezza percorsa lungo la linea di campo. Inserendo dentro la definizione di formula_18 si ha che:\nse approssimiamo il toro con un cilindro periodico, allora formula_28 (con formula_29 l'angolo poloidale) e allora:\nIn sostanza, per incurvare le linee di campo toroidale, occorre introdurre una componente del campo magnetico in direzione ortogonale: questa direzione \u00e8 chiamata direzione \"poloidale\", e il corrispondente campo magnetico si chiama campo poloidale.\nLa condizione iniziale di introdurre una piccola trasformata rotazionale formula_15 diventa una condizione su formula_18 del tipo:\nil che equivale a introdurre un (piccolo) campo poloidale formula_34.\nUn campo poloidale si pu\u00f2 ottenere in modo semplice inducendo una corrente nella direzione toroidale, come mostrato in figura in alto (al centro). La combinazione dei due campi, toroidale e poloidale, produce come risultato delle linee di campo che sono eliche, con passo molto lungo (cio\u00e8, con formula_35).\nAccensione della corrente di plasma e scarica.\nIn un tokamak, come condizione iniziale viene creato un vuoto spinto o ultraspinto, mediante apposite pompe a vuoto. L'accensione della corrente di plasma nel contenitore toroidale avviene in tre tempi:\nSe il gas introdotto nel tokamak \u00e8 una miscela di deuterio e trizio, si possono allora studiare le reazioni di fusione termonucleare dei plasmi ricreando per certi versi l'ambiente che si ha all'interno delle stelle. La speranza \u00e8 quella di ottenere l'ignizione del plasma, un fenomeno che si autososterrebbe, per poter estrarre energia da fusione nucleare, un'energia che non lascia scorie radioattive n\u00e9 \u00e8 passibile di esplosioni o fughe di radiazione e in tal senso \u00e8 un'energia completamente \"pulita\". Lavorare in condizioni di ignizione (ossia quella condizione operativa in cui la sola potenza delle particelle cariche confinate riesce a sostenere le perdite per conduzione, convezione e bremsstrahlung) nonostante sembri vantaggioso dal punto di vista energetico, poich\u00e9 non occorre fornire alcuna potenza di riscaldamento esterno per stabilizzare il plasma fusionistico, risulta sconveniente dal punto di vista del controllo del reattore poich\u00e9 dipenderebbe esclusivamente dalle dinamiche (turbolente e stocastiche) del plasma. Di norma, dunque, si sacrificano i vantaggi della condizione di ignizione, fornendo comunque una parte di potenza di riscaldamento esternamente (potenza ausiliaria) per avere il controllo del plasma.\nMetodi di riscaldamento del plasma.\nCome indicato sopra, il metodo tradizionale per scaldare un plasma \u00e8 quello di indurre una corrente elettrica nel toro (metodo che viene talvolta chiamato riscaldamento ohmico).\nTuttavia, nel tokamak questo si scontra con la condizione fondamentale di stabilit\u00e0 formula_36, che si traduce nella condizione che \"il campo magnetico toroidale sia molto grande rispetto alla corrente di plasma\"; ossia, che la corrente di plasma formula_37 soddisfi la condizione\ndove formula_39 \u00e8 la permeabilit\u00e0 magnetica del vuoto e formula_40 \u00e8 il raggio minore del toro. La condizione scritta \u00e8 una condizione molto stringente sulle possibilit\u00e0 del riscaldamento ohmico: nei tokamak moderni \u00e8 quindi necessario utilizzare una serie di metodi diversi, noti come \"riscaldamenti addizionali\". Questo da un lato porta a ottenere facilmente delle temperature di interesse fusionistico; dall'altro, i riscaldamenti addizionali sono un problema per quanto riguarda l'efficienza di un futuro reattore (come per esempio evidenziato negli studi per ITER).\nUna soluzione parziale a questo problema consiste nell'osservare che la condizione sulla corrente dipende da formula_41, cio\u00e8 l'inverso del cosiddetto rapporto d'aspetto formula_42: \u00e8 quindi conveniente operare a rapporti d'aspetto il pi\u00f9 basso possibile, in modo da utilizzare la corrente di plasma pi\u00f9 alta possibile. \u00c8 questa la soluzione dei cosiddetti tokamak sferici, o ad \"alto campo\", come Alcator C-MOD, al MIT di Boston, o NSTX al PPPL di Princeton (dove \"alto campo\" si riferisce alla componente poloidale del campo magnetico).\nMacchine esistenti o in fase di progettazione.\nTokamak sferici:\nRiferimenti nella fiction.\nUn tokamak appare nella storia \"Topolino e il fantastico tokamak\", pubblicata dal settimanale di fumetti della Walt Disney nel 1983 (Topolino 1459), quale reattore a fusione avanzato, dono di una civilt\u00e0 aliena.\nViene inoltre citato anche nel romanzo \"Il concilio di Pietra\" dello scrittore francese Jean Christophe Grang\u00e9."}
{"id": "338800", "revid": "1610933", "url": "https://it.wikipedia.org/wiki?curid=338800", "title": "Cinciarella", "text": ""}
{"id": "338804", "revid": "2225", "url": "https://it.wikipedia.org/wiki?curid=338804", "title": "Oscar 1989", "text": ""}
{"id": "338806", "revid": "1543377", "url": "https://it.wikipedia.org/wiki?curid=338806", "title": "Energy Service Company", "text": "Le Energy Service Company (anche dette \"ESCo\") sono societ\u00e0 che effettuano interventi finalizzati a migliorare l'efficienza energetica, assumendo su di s\u00e9 il rischio dell'iniziativa e liberando il cliente finale da ogni onere organizzativo e di investimento. I risparmi economici ottenuti vengono condivisi fra la ESCO ed il Cliente finale con diverse tipologie di accordo commerciale.\nDescrizione.\nDalle modalit\u00e0 operative tipiche delle ESCO nel mercato, le ESCO possono essere definite in diversi modi:\nLe ESCO possono formarsi con origini e caratteristiche diverse. Possono essere ad esempio:\nLe ESCO non vanno confuse con un'altra categoria di societ\u00e0 fornitrice di servizi energetici, l'Energy Service Provider Company (ESPC), che offre servizi energetici agli utenti finali, compresa la fornitura e l'installazione di apparecchiature efficienti e/o la messa a nuovo dell'edificio, la gestione e la manutenzione, la gestione degli impianti, la fornitura di energia.\nLe ESPC possono essere consulenti specializzati nel miglioramento energetico, produzione di attrezzature o servizi ausiliari. Possono ottenere alcuni incentivi legati alla diminuzione dei consumi, ma questi non sono cos\u00ec netti come nell'approccio \u201cESCO\u201d: una ESPC \u00e8 pagata in percentuale in base all'entit\u00e0 dello studio o dell'installazione, non sulla base delle prestazioni del sistema proposto, quindi una ESPC non si assume rischi nel caso di funzionamento con prestazioni inferiori al previsto.\nLe ESCo per la normativa italiana di settore.\nLa prima definizione di ESCo \u00e8 stata data nel Decreto Legislativo 30 maggio 2008, n. 115 in cui la ESCo \u00e8 definita come \"persona fisica o giuridica che fornisce servizi energetici ovvero altre misure di miglioramento dell'efficienza energetica nelle installazioni o nei locali dell'utente e, ci\u00f2 facendo, accetta un certo margine di rischio finanziario. Il pagamento dei servizi forniti si basa, totalmente o parzialmente, sul miglioramento dell'efficienza energetica conseguito e sul raggiungimento degli altri criteri di rendimento stabiliti.\"\nIn Italia il DM Ambiente 7 marzo 2012 ha definito i criteri ambientali minimi che le pubbliche amministrazioni devono inserire nei bandi di gara per l'acquisto dei seguenti servizi energetici degli edifici, affinch\u00e9 i relativi contratti d'appalto possano essere definiti verdi: tra i requisiti chiesti dal DM si segnala che \"Oltre a quanto previsto dalle leggi vigenti, i candidati per essere ammessi alla gara d'appalto debbono avere capacit\u00e0 organizzativa, diagnostica, progettuale, gestionale, economica e finanziaria almeno pari a quelle previste dalla norma UNI cei 11352 sulle societ\u00e0 che forniscono servizi energetici e disporre di personale con le competenze tecniche necessarie a realizzare correttamente il servizio, riducendone gli impatti ambientali\".\nCaratteristiche principali di una ESCO.\nIn sostanza, gli elementi principali che distinguono le ESCO da altre societ\u00e0 di servizi \u201ctradizionali\u201d sono:\nFasi di intervento.\nL'intervento offerto in genere dalle ESCO si articola in varie fasi:\nQueste attivit\u00e0 possono essere svolte dalla ESCO interamente o in parte, sia direttamente che subappaltando alcune delle attivit\u00e0, sempre per\u00f2 assumendone la responsabilit\u00e0.\nObiettivi.\nGrazie alla possibilit\u00e0 di accedere ad un servizio di esperti qualificati, sono raggiungibili i seguenti risultati:"}
{"id": "338807", "revid": "1652635", "url": "https://it.wikipedia.org/wiki?curid=338807", "title": "Piazza Castello (Torino)", "text": "Piazza Castello \u00e8 la piazza principale di Torino, cuore del centro storico cittadino, nella quale confluiscono quattro principali assi viari: la pedonale via Garibaldi, via Po, via Roma e via Pietro Micca.\nDescrizione.\nDi forma squadrata, ospita al suo centro il complesso architettonico di Palazzo Madama e Casaforte degli Acaja, mentre il perimetro \u00e8 composto da eleganti portici, costruiti in epoche differenti, ed importanti edifici cittadini, quali: il Palazzo della Prefettura-Armeria Reale (a nord), il Teatro Regio (a est), i due palazzi signorili ai lati di Via Garibaldi, di cui uno ospita la Regione Piemonte (a ovest), la Real Chiesa di San Lorenzo (a nord-ovest), la Galleria Subalpina (a sud-est), e la Torre Littoria (a sud-ovest); in particolare, la grande piazza si innesta a nord-ovest con la pi\u00f9 piccola Piazzetta Reale, costeggiata dal Palazzo Chiablese, e che d\u00e0 accesso al relativo Palazzo Reale e al passaggio pedonale verso Piazzetta San Giovanni (Duomo di Torino). \u00c8 posta a 239 metri s.l.m.\nStoria.\nQuesta piazzetta nacque intorno al I secolo d.C., su quello che era semplicemente l'ingresso orientale dell'antico \"castrum\" romano di \"Julia Augusta Taurinorum\", probabilmente la Porta \"Praetoria\" o, per altri storici, la \"Decumana\", per la quale si accedeva al \"decumanus maximus\" (l'attuale via Garibaldi), cos\u00ec come fu dimostrato anche dai resti tuttora presenti sotto Palazzo Madama. Nel medioevo, la Porta romana verr\u00e0 poi rinominata \"Fibellona\". Era formata da due torri esadecagonali, quattro fornici e mura di cinta lungo la direttrice delle attuali Via Accademia delle Scienze-Giardini Reali, e fu messa a dura prova sia durante le invasioni barbariche che durante il Ducato longobardo, quindi rinforzata a pi\u00f9 riprese. Nello stesso periodo longobardo, fu eretto a ovest anche il cosiddetto Palazzo del Vescovo, nel luogo dove sorger\u00e0 il futuro Palazzo Reale. Dalla sede vescovile infatti, si accedeva (e si accede) direttamente all'antica chiesa di San Salvatore-Santa Maria di Dompno-San Giovanni Battista, dal 1469 soppiantata dall'attuale Duomo di Torino.\nXIII-XVI secolo.\nNel 1276, Guglielmo VII marchese di Monferrato fece abbattere l'ormai fatiscente e primitiva struttura romana, per farne una residenza fortificata. La \"Casaforte\" fu ulteriormente rinforzata ed eretta a castello (da cui poi prende il nome la piazza), con quattro torri angolari, soltanto nella seconda met\u00e0 del XIV secolo, quando la citt\u00e0 fu in mano a Ludovico di Savoia-Acaia. Dei precedenti ingressi romani, rimasero soltanto l'accesso principale sull'attuale lato di via Po, pi\u00f9 la postierla settentrionale. A met\u00e0 del XVI secolo, la piazza si presentava ancora divisa in tre settori distinti: la zona pi\u00f9 antica, con ancora le tracce del Decumano verso la via Dora Grossa (l'attuale via Garibaldi), quindi l'ampliamento eseguito verso il fiume Po (attuale via Po), infine l'area nord-occidentale della Reale Chiesa di San Lorenzo, connessa con il Palazzo vescovile, dal primitivo edificio adibito a segreteria ducale (ovvero il futuro Palazzo Chiablese).\nCon il consolidamento dello Stato sabaudo, e il relativo spostamento della capitale da Chamb\u00e9ry a Torino (1563), inizi\u00f2 un vasto progetto di rifacimento sia del sistema difensivo torinese (nascita della Cittadella nel 1566) che di generale ammodernamento della citt\u00e0.\nLo spazio antistante al Palazzo del Vescovo, ovvero la futura Piazzetta Reale, fu utilizzato per ospitare le manifestazioni per l'arrivo della Sacra Sindone a Torino, evento celebrato con una messa solenne da Carlo Borromeo il 7 ottobre del 1578, nella vicina chiesa di San Lorenzo e relativa prima ostensione al pubblico. L'evento si ripet\u00e9 anche nel 1582 (seconda storica ostensione del Sacro Lino).\nI portici pi\u00f9 antichi della Piazza, quelli dei due palazzi ai lati di via Dora Grossa (attuale via Garibaldi), furono popolarmente chiamati \"Portici di Fiera\", in quanto venivano spesso utilizzati per varie manifestazioni, ad esempio durante il Carnevale, ricorrenze di Casa Savoia, la festa patronale di San Giovanni Battista o le varie ostensioni della Sindone. Il Palazzo a destra di via Dora Grossa, quello utilizzato dall'Unione Militare e poi dalla Regione, fu rimaneggiato a met\u00e0 del XVIII secolo. Il palazzo a sinistra invece, quello di propriet\u00e0 dei San Martino di Agli\u00e8, marchesi di San Germano, divenne sede dello storico \"Hotel Trombetta\", che ospit\u00f2 le delegazioni regionali per l'Unit\u00e0 d'Italia nel 1861. L'hotel fu poi rinominato \"Europe\", ma oggi non esiste pi\u00f9.\nPer quanto riguarda invece la Real Chiesa di San Lorenzo, sebbene il Guarini ne progett\u00f2 una sua facciata, questa non fu mai costruita. La chiesa infatti, si presenta ancor oggi senza facciata, in modo da continuare la naturale simmetria della piazza. \nLa Piazza del Vitozzi.\nNel 1583, fu chiamato Ascanio Vittozzi a disegnare la forma di quella che sar\u00e0 l'attuale Piazza la quale, a causa del Castello centrale, prese questo nome.\nIl disegno previde un'area di circa 40.000 metri quadrati, che oggi ne fa la seconda piazza porticata pi\u00f9 grande della citt\u00e0 (dopo Piazza Vittorio Veneto). Fu lo stesso Vittozzi a progettare i primi due palazzi perimetrali con portici, cio\u00e8 quelli occidentali, adiacenti a via Dora Grossa: il primo, a sinistra della via, divenne propriet\u00e0 di Filippo San Martino di Agli\u00e8, marchese di San Germano. Il secondo, a destra della via, divenne prima sede dell'Unione Militare, quindi sede della Regione. Sullo stesso lato, allineata, la preesistente Cappella Casa Savoia de \"Santa Maria ad Presepae\", gi\u00e0 Madonna della Neve, futura Chiesa di San Lorenzo e, in linea continua verso l'apertura della Piazzetta del Duomo di San Giovanni, la primitiva struttura dell'edificio che diverr\u00e0 Palazzo Chiablese. Quest'ultimo infatti, risale al 1580, destinato a Bernardino di Savoia-Racconigi, ma fu poi completamente rimaneggiato nel 1760 dall'architetto Benedetto Alfieri (e da Giovan Battista Piacenza dopo), quindi destinato a Benedetto di Savoia duca del Chiablese.\nIl Castello medioevale esistente al centro della piazza, fu ammodernato nel 1605 e connesso al Palazzo del Vescovo mediante una manica muraria, percorribile al suo interno e usata come pinacoteca (decorata da Federico Zuccari, Nicol\u00f2 Ventura, Giovanni Crosio e Guglielmo Caccia, detto \"Il Moncalvo\").\nGli interventi dei Castellamonte (1619-1674).\nVitozzi mor\u00ec nel 1615, e la direzione dei lavori di costruzione del resto di Piazza Castello passarono a Carlo di Castellamonte, che, nel 1619, fece costruire i porticati sul lato meridionale, a causa dell'apertura della Via Nuova, ovvero l'attuale via Roma.\nTuttavia, la costruzione del Palazzo Novo Grande, poi chiamato Palazzo Ducale e infine Palazzo Reale), sull'ex Palazzo del Vescovo, part\u00ec molto a rilento; furono allestiti soltanto i Giardini Reali retrostanti. Tutti i progetti ed i lavori si interruppero addirittura nel 1630, a causa di una violenta epidemia di peste. Inoltre, i Savoia furono impegnati in difficili attriti politici, che sfociarono poi in una guerra civile che dur\u00f2 almeno fino al 1640. Fu soltanto a partire dal 1643 che Madama Cristina di Francia, detta la \"Prima Madama Reale\" (la madre di Carlo Emanuele II di Savoia), diede inizio ai lavori del Palazzo Reale cos\u00ec come lo vediamo oggi, prima sotto la direzione dell'ingegnere Antonio Maurizio Valperga, poi con modifiche successive di Carlo Morello, nel periodo 1655-1658.\nL'antica manica muraria nord-occidentale sopracitata, che connetteva Palazzo Madama a Palazzo Reale e adibita a pinacoteca, sub\u00ec degli ingenti danni da parte di un incendio nel 1667. Ricostruita, sub\u00ec un secondo incendio nel 1679, e venne nuovamente rimaneggiata. Tuttavia, fu poi completamente abbattuta all'inizio del XIX secolo, durante l'occupazione napoleonica.\nNel 1673, il figlio di Carlo, Amedeo di Castellamonte, fece inoltre costruire un lungo porticato settentrionale lungo via Po, per permettere ai reggenti di viaggiare sino al fiume senza prendere una goccia di pioggia. Tuttavia, il porticato sar\u00e0 connesso ai portici settentrionali della piazza (diventando un unico passaggio coperto fino al Palazzo Reale) soltanto qualche anno pi\u00f9 tardi, ovvero con il completamento degli edifici settentrionali.\nGli interventi di Juvarra (1716-1732).\nAltri importanti interventi alla Piazza furono eseguiti con l'arrivo a Torino dell'architetto di corte Filippo Juvarra. Nel 1716 progett\u00f2 quello che doveva essere un raffinato Palazzo per Maria Giovanna Battista di Savoia-Nemours, detta la \"Seconda Madama Reale\", moglie di Carlo Emanuele II di Savoia. Concepito per ricoprire interamente il primitivo Castello, in realt\u00e0 fu ultimato solo il raffinato avancorpo occidentale in pietra bianca, cio\u00e8 quello attualmente visibile, disegnato in stile barocco con alcuni ordini corinzi ed alcuni elementi classici, sopra l'alto basamento a bugnato piatto.\nLo Juvarra progett\u00f2 inoltre tutto l'edificio settentrionale, adibito ad uffici di Regia Segreteria, oltre che sede dell'Archivio di Stato e dell'Armeria Reale, nel periodo 1732-1733. I cantieri per\u00f2, furono terminati da Benedetto Alfieri soltanto nel 1738-1741, quest'ultimo gi\u00e0 impegnato alla costruzione del vicino Teatro Regio (inaugurato il 26 dicembre 1740). L'Alfieri sopraelev\u00f2 ulteriormente l'edificio delle Segreterie, occupandosi di chiudere la linearit\u00e0 del lungo porticato che connette Via Po alla Piazzetta Reale, costituendo quello che sar\u00e0 prima chiamato Palazzo del Governo, e poi Palazzo della Prefettura.\nGli interventi del XIX secolo.\nDurante l'occupazione francese napoleonica del 1801-1814, fu completamente abbattuta la parte della manica di collegamento tra il Palazzo Madama e la Piazzetta Reale, quindi anche l'alta muratura che divideva la suddetta Piazzetta. Al ritorno di Re Vittorio Emanuele I di Savoia il 20 maggio 1814, la Piazzetta Reale risultava quindi pienamente aperta; fu poi per volere di Carlo Alberto che fu installata quella che \u00e8 l'attuale cancellata in ferro fuso, progettata da Pelagio Palagi, tra il 1835 e il 1842. \nNel 1848, alla Cancellata del Palagi furono aggiunte le due attuali statue equestri in bronzo di Castore (a sinistra) e Polluce (a destra), i due Dioscuri a \"guardia\" del Palazzo Reale, entrambe opere di Abbondio Sangiorgio. Nel 1830 furono anche lastricati in pietra, per la prima volta, tutti i portici della Piazza, precedentemente pavimentati soltanto in ciottolato.\nNel 1848, Carlo Alberto istitu\u00ec, all'interno del complesso di Palazzo Reale, la prestigiosa Biblioteca Reale, dove conserv\u00f2 (ed \u00e8 tuttora conservato) l'originale dell'Autoritratto di Leonardo da Vinci.\nNel 1873-1874 fu realizzata, sotto i portici di sud-est, l'elegantissima Galleria Subalpina, su disegno dell'architetto Pietro Carrera. Si tratta di un passaggio coperto, con cinema-teatro (il \"Romano\") e vari locali, che d\u00e0 accesso alla vicina Piazza Carlo Alberto. La Galleria \u00e9 riccamente decorata in stile eclettico, che fonde elementi in stile rinascimentali e barocchi.\nNel 1885-1897 infine, fu costruita, a sud-ovest della Piazza, la diagonale via Pietro Micca, che confluisce in Piazza Solferino, rompendo cos\u00ec definitivamente l'ortogonia del primitivo impianto viario romano.\nGli interventi del XX secolo.\nGi\u00e0 nei primi anni del XX secolo la Piazza, precedentemente battuta solo da carrozze e cavalli, era invece percorsa da tram e da automobili. L'edificio di rilievo costruito durante questo secolo, fu la tanto discussa Torre Littoria, costruita sul lato sud-occidentale durante il ventennio fascista. Alta 87 metri, fu disegnata in stile razionalista da Armando Melis de Villa e Giovanni Bernocco nel 1933, rompendo cos\u00ec i precedenti stili artistici dell'intera Piazza. Il Grattacielo Littorio pass\u00f2 poi alla Reale Mutua Assicurazioni, e fu collocata una lunga antenna di telecomunicazioni in cima.\nNel 1997 la Piazza fu parzialmente chiusa al traffico automobilistico, che fino ad allora girava, in senso antiorario, intorno al Palazzo-Castello: furono quindi pedonalizzati i lati occidentale e settentrionale. Nel 1999, la zona pedonale antistante al Palazzo fu completamente lastricata in pietra di Luserna (poi quasi completamente sostituita da sienite nel 2014), corredata di quattro piccole fontane quadrate a getto d'acqua, dette \"a scomparsa\", cio\u00e8 a raso suolo, azionate solo in determinati orari, su ordine del Comune.\nGli interventi recenti.\nNel 2005, fu sfruttata la parte nord-occidentale della piazza per montare un palco temporaneo in occasione della prima tappa del Festivalbar. Nel 2006, in occasione delle XX Giochi olimpici invernali e dei IX Giochi Paraolimpici invernali, i caratteristici chioschi posti all'interno delle arcate dei portici per ospitare le svariate attivit\u00e0 commerciali furono completamente rinnovati, pur mantenendo i connotati storici. L'idea del palco temporaneo dell'anno prima si riafferm\u00f2 e fu montato il \"Medals Plaza\" (la Piazza delle Medaglie), dove furono premiati molti atleti. Il palco temporaneo fu (e viene tuttora) sfruttato per molte manifestazioni ed eventi vari della citt\u00e0; vide vari concerti di artisti musicali, fra i quali i Duran Duran, Battiato, Branduardi, Morandi, i Subsonica. Nel periodo 2010-2012 il palco temporaneo ospit\u00f2 i concerti degli MTV Days.\nDal 2012, l'area fronte Palazzo Madama e fronte Piazzetta Reale vengono utilizzati per il tradizionale \"\"Fal\u00f2\" di San Giovanni\", un'usanza che, per un certo tempo, fu eseguita in Piazza San Carlo, la sera della vigilia del 24 giugno, in occasione della festa patronale della citt\u00e0. Si tratta di un'antica tradizione popolare di origine medioevale, sempre collegata al clima di allegria, per la quale vengono allestiti canti e balli folcloristici, guidati dalla maschera popolare carnevalesca di Gianduja; a met\u00e0 serata viene poi incendiato un alto palo in legno, circondato da fascine, in cima al quale viene posta la figura del toro rampante, simbolo della citt\u00e0; consumato dal fuoco, il palo cadr\u00e0: se crolla verso la parte di Via Roma, sar\u00e0 un segno di buon auspicio per la citt\u00e0, contrariamente non sar\u00e0 un buon anno.Lo spazio di fronte a Palazzo Madama resta, ancor oggi, luogo di vari eventi e manifestazioni di spicco della citt\u00e0.\nDal 2018, la stessa area \u00e8 utilizzata, sempre in occasione dei festeggiamenti patronali del 24 giugno, con uno spettacolo aereo di droni luminosi che, di fatto, sostituisce il tradizionale spettacolo di fuochi d'artificio dei Murazzi del Po.\nLuoghi di interesse.\nEdifici storici.\nPiazza Castello \u00e8 il centro storico e politico di Torino e, come gi\u00e0 detto, nel periodo della permanenza in citt\u00e0 della Corte sabauda, fu il luogo pi\u00f9 importante del loro Regno. Oltre ai due pi\u00f9 importanti, il Palazzo Madama-Casaforte Acaja e il Palazzo Reale al fondo della Piazzetta Reale, troviamo: il Teatro Regio (a nord-est), i due palazzi lungo il lato occidentale (di cui quello di destra \u00e8 della Giunta Regionale), il Palazzo della Prefettura-Armeria Reale a nord, (ex Palazzo del Governo, Archivio di Stato e Biblioteca Reale), la Real Chiesa di San Lorenzo, il Palazzo Chiablese, a sinistra della Piazzetta Reale, la Torre Littoria (a sud-ovest).\nMonumenti militari.\nLa Piazza ospita anche dei piccoli monumenti militari, situati intorno a Palazzo Madama e Casaforte degli Acaja:"}
{"id": "338808", "revid": "287204", "url": "https://it.wikipedia.org/wiki?curid=338808", "title": "Il gallo cant\u00f2 ancora", "text": "Il gallo cant\u00f2 ancora - Storia critica della Chiesa Cattolica \u00e8 un libro pubblicato nel 1962 da Karlheinz Deschner. In Italia \u00e8 stato pubblicato nel 1998. Come recita il sottotitolo, il libro si propone come un'opera critica, tesa a demolire quelle che per l'autore sono le mistificazioni della Chiesa cattolica.\nContenuto.\nL'opera \u00e8 divisa in quattro libri: \u00abI vangeli e il loro retroterra storico-culturale\u00bb, \u00abPaolo\u00bb, \u00abIl Cattolicesimo primitivo\u00bb e \u00abla Chiesa trionfante\u00bb. Ogni libro \u00e8 diviso in numerosi capitoli, in ognuno dei quali \u00e8 analizzato analiticamente un particolare aspetto della religione cristiana. Molti di essi sono degli autentici atti di denuncia nei confronti della Chiesa: dalle finte liste di martiri alla sottomissione all'Impero Romano all'epoca del sanguinario Costantino, dalla persecuzione nei confronti dei pagani e degli eretici fino all'antisemitismo antico e moderno.\nNon mancano pagine dedicate all'appoggio che le Chiese cristiane diedero all'ascesa di fascismo e nazismo. Un'ulteriore sezione \u00e8 dedicata all'analisi critica dell'atteggiamento della Chiesa nei confronti della guerra.\nDeschner chiama a supporto delle proprie tesi una gran quantit\u00e0 di documentazione, diretta e indiretta: le pagine di riferimenti bibliografici sono ventisei, con quasi duemila opere citate (la maggior parte delle quali di lingua tedesca)."}
{"id": "338813", "revid": "339392", "url": "https://it.wikipedia.org/wiki?curid=338813", "title": "Eddie &amp; Lou", "text": ""}
{"id": "338815", "revid": "1494169", "url": "https://it.wikipedia.org/wiki?curid=338815", "title": "Cletus", "text": ""}
{"id": "338816", "revid": "834", "url": "https://it.wikipedia.org/wiki?curid=338816", "title": "L'Olandese volante", "text": ""}
{"id": "338817", "revid": "339392", "url": "https://it.wikipedia.org/wiki?curid=338817", "title": "Eddie e Lou", "text": ""}
{"id": "338818", "revid": "1356", "url": "https://it.wikipedia.org/wiki?curid=338818", "title": "Narenta", "text": "La Narenta (in bosniaco \"Neretva\") \u00e8 un fiume della Bosnia ed Erzegovina e della Croazia, ha una lunghezza complessiva di 225\u00a0km, 203 dei quali sono in Erzegovina mentre i 22\u00a0km finali attraversano la regione raguseo-narentana in Dalmazia.\nDescrizione.\nLe sorgenti sono situate a 1.320\u00a0m di altitudine nelle Alpi Dinariche presso Jabuka (80\u00a0km a sud di Sarajevo). Nel suo alto corso la Narenta \u00e8 uno dei fiumi pi\u00f9 freddi del mondo (con una media di 7-8 \u00b0C nei mesi estivi) ed \u00e8 caratterizzato da acque estremamente pulite e da flora e fauna endemiche particolarmente delicate.\nDopo essere passato da imponenti gole il fiume scorre per circa 100\u00a0km in direzione nord-ovest, poi presso Jablanica modifica il proprio corso verso meridione per sfociare nell'Adriatico in un delta presso Porto Tolero in Croazia. I principali affluenti di destra sono il Rakitnica, il Rama ed il Trebi\u017e; quelli di sinistra sono il Buna e il Bregava.\nLa citt\u00e0 principale lungo la Narenta \u00e8 Mostar, dove in seguito agli orrori della guerra \u00e8 stato ricostruito il famoso \"Stari Most\" (Ponte Vecchio). Altre citt\u00e0 sono Konjic, Jablanica, \u010capljina e la storica Po\u010ditelj. Il delta della Narenta \u00e8 di fondamentale importanza per l'agricoltura della Dalmazia meridionale, in quanto costituisce una delle poche aree irrigue della zona.\nNel delta della Narenta sorgeva l'antica cittadina di Narona (epoca di Augusto), dove oggi si trova Vid, presso Metkovi\u0107, di cui restano ancora poche rovine. Narona venne costruita dai romani dopo la guerra vittoriosa contro la trib\u00f9 illirica dei Daorsoi (forse i Daversi) e prosper\u00f2 nel III secolo. Poi cominci\u00f2 il suo declino, soprattutto dopo un grande terremoto nel IV secolo. All'arrivo delle trib\u00f9 degli Slavoni, nel VI secolo, la citt\u00e0 venne abbandonata e le sue rovine vennero coperte da materiale portato dal fiume. Al momento sono stati eseguiti solo pochi scavi.\nNella zona della Narenta si trovavano numerosi pirati che nel IX secolo saccheggiavano le citt\u00e0 istriane. In particolare, nell'872 il bano Domagoi, duca di Croazia, sconfigge la flotta veneziana nei pressi di punta Salvore, nell'875 essi, dopo aver saccheggiato e distrutto Vestre, vengono invece sconfitti dagli stessi veneziani presso Umago e nell'876 ancora Domagoi devasta diverse cittadine istriane.\nDalla valle della Narenta provengono le popolazioni slave che, a partire dal basso medioevo, hanno a pi\u00f9 riprese, colonizzato e ripopolato tratti dei territori costieri medioadriatici come le campagne di Ortona in Abruzzo o di alcuni centri molisani. Proprio in alcuni comuni del Molise ancora oggi viene parlato un dialetto croato. In prossimit\u00e0 della foce sorge il moderno porto industriale di Porto Tolero, il pi\u00f9 importante della zona, che convoglia merci dalla Dalmazia e da tutta la Bosnia-Erzegovina."}
{"id": "338823", "revid": "13833", "url": "https://it.wikipedia.org/wiki?curid=338823", "title": "Neretva", "text": ""}
{"id": "338826", "revid": "2225", "url": "https://it.wikipedia.org/wiki?curid=338826", "title": "Grattachecca e Fichetto", "text": ""}
{"id": "338827", "revid": "647919", "url": "https://it.wikipedia.org/wiki?curid=338827", "title": "Prospettiva melozziana", "text": ""}
{"id": "338828", "revid": "33689", "url": "https://it.wikipedia.org/wiki?curid=338828", "title": "Graphic design", "text": ""}
{"id": "338836", "revid": "1494169", "url": "https://it.wikipedia.org/wiki?curid=338836", "title": "Promemoria", "text": ""}
{"id": "338838", "revid": "339392", "url": "https://it.wikipedia.org/wiki?curid=338838", "title": "Uomo Ape", "text": ""}
{"id": "338843", "revid": "1613689", "url": "https://it.wikipedia.org/wiki?curid=338843", "title": "Grendel (disambigua)", "text": "Grendel \u00e8 il primo dei tre mostri contro cui si batte l'eroe del poema \"Beowulf\".\nPu\u00f2 inoltre riferirsi a:"}
{"id": "338845", "revid": "599013", "url": "https://it.wikipedia.org/wiki?curid=338845", "title": "Eczema", "text": "Un eczema (dal greco \u1f14\u03ba\u03b6\u03b5\u03bc\u03b1, derivato di \u1f10\u03ba\u03b6\u03ad\u03c9, \u00abribollire\u00bb), o \"dermatite eczematosa\", \u00e8 per definizione una reazione dermica infiammatoria (dermatite) pruriginosa e non infettiva.\nLa patologia ha una patogenesi a carattere immunitario-irritativo.\nStoria.\nUn tempo, l'eczema era denominato \"muco\" o \"catarro del sale\", perch\u00e9 appariva facilmente sulle mani e sui piedi dei pescatori. Si ritiene che in essi la malattia si manifestasse in seguito ad un particolare tipo di alimentazione e al continuo contatto delle mani e dei piedi con l'acqua salata. Lo storico latino Tacito ci riferisce che l'imperatore Tiberio avesse il volto sfigurato da un eczema in tarda et\u00e0.\nTipologia.\nIn dermatologia si distinguono le seguenti forme:\nEziologia.\nLe cause sottese allo sviluppo dell'eczema non sono ancora state completamente chiarite, ma si suppone che comprendano una coesistenza di cause ambientali e cause genetiche.\nA livello ambientale, l'eczema \u00e8 stato ricollegato alla cosiddetta ipotesi dell'igiene, assieme a quanto avvenuto con l'asma: l'eczema sarebbe quindi dovuto al miglioramento delle condizioni igieniche moderne e alla mancata interazione con gli antigeni ambientali presenti nello \"sporco\", che determinerebbe una maturazione incompleta del sistema immunitario e una sua risposta abnorme verso alcuni antigeni, e quindi una maggior diffusione delle allergie.\nLo sviluppo di eczema \u00e8 stato associato ad alterazioni genetiche e della proteina filaggrina, in particolari alle varianti genetiche OVOL1, ACTL9 e IL4-KIF3A.\nSintomatologia.\nL'eczema pu\u00f2 presentarsi come un insieme di piccole macchie rosse, oppure come gruppi di foruncoli infiammati o anche come placche umide e rilevate. Se \u00e8 di tipo progressivo la malattia comincia con una piccola macchia rossa e progredisce poi con una serie di macchie pi\u00f9 grandi a volte coperte di croste. L'eczema provoca prurito; tuttavia, il grattarsi determina un peggioramento della situazione, anche se temporaneamente il paziente pu\u00f2 sentire un senso di sollievo.\nL'eczema \u00e8 la pi\u00f9 comune delle malattie della pelle. Pu\u00f2 instaurarsi a qualunque et\u00e0 ed in persone apparentemente sane. Talvolta, l'eczema insorge perch\u00e9 la pelle \u00e8 venuta in contatto con sostanze irritanti, soprattutto durante il lavoro. Per questo, sono particolarmente soggette all'eczema gli estetisti, i barbieri, i panettieri, i tipografi e coloro che lavorano nelle industrie chimiche.\nIn altri casi, invece, pu\u00f2 essere determinato da reazioni dell'organismo, che si manifesta particolarmente sensibile a certi generi di cibo quando il soggetto soffre di allergia alimentare. L'eczema \u00e8 quindi una manifestazione allergica. La malattia pu\u00f2 apparire in qualunque parte del corpo, ma con maggiore frequenza si instaura sulle mani, sulle gambe, sui piedi e sulle orecchie. L'eczema spesso non scompare facilmente e, in questo caso, si deve seguire un particolare regime alimentare o si deve evitare il contatto con la sostanza che lo ha provocato.\nComplicanze.\nLe complicanze che possono nascere nelle forme di eczema sono infezioni che si aggiungono al quadro clinico preesistente, pu\u00f2 manifestarsi eritrodermia, mollusco contagioso, verruche.\nDiagnosi.\nLa diagnosi si basa essenzialmente su anamnesi ed esame obiettivo. Nei casi pi\u00f9 dubbi, \u00e8 possibile eseguire una biopsia cutanea. Non \u00e8 infrequente che l'eczema possa essere scambiato per una allergia alimentare.\nTerapia.\nIl trattamento dipende dalla : possono essere somministrati cortisonici, steroidi ad uso topico, emollienti, idratanti per la pelle. Nei casi pi\u00f9 gravi prednisone 1\u00a0mg/kg al giorno, PUVA terapia."}
{"id": "338854", "revid": "1851848", "url": "https://it.wikipedia.org/wiki?curid=338854", "title": "Amanda Overland", "text": "Biografia.\n\u00c8 sorella di Cindy Overland e Kevin Overland, nonch\u00e9 congnata di Derrick Campbell.\nHa gareggiato ai XX Giochi olimpici invernali conquistando la medaglia d'argento (sebbene non gareggiando in finale) nella staffetta 3000 metri ed \u00e8 giunta quinta nelle gare dei 1000 e dei 1500 metri.\nNella sua carriera ha vinto inoltre due medaglie ai campionati del mondo di short track: un argento nei 3000 metri a squadre del 2003 e un bronzo nella medesima competizione disputatasi nel 2007."}
{"id": "338855", "revid": "762947", "url": "https://it.wikipedia.org/wiki?curid=338855", "title": "Lohengrin (opera)", "text": "Lohengrin (IPA: ) \u00e8 un'opera romantica tedesca scritta e composta da Richard Wagner; si tratta della sua sesta composizione di questo genere in ordine cronologico. Ne \u00e8 la fonte il poema epico medievale tedesco \"Parzival\" di Wolfram von Eschenbach. Lohengrin, il cavaliere del cigno, uno dei custodi del Santo Graal, \u00e8 infatti figlio di Parsifal, mitico cavaliere della Tavola rotonda, a sua volta protagonista dell'ultimo dramma di Wagner, scritto trent'anni dopo.\nLa prima rappresentazione si tenne a Weimar nel 1850 e fu curata da Franz Liszt, amico e sostenitore (e futuro suocero) di Wagner, all'epoca in esilio perch\u00e9 coinvolto nei moti del 1849.\nLa prima italiana (che fu anche il debutto assoluto di un'opera di Wagner sulle scene nazionali) si svolse invece nel 1871 a Bologna.\nFra i brani pi\u00f9 noti dell'opera, si pu\u00f2 citare il celebre \"coro nuziale\", all'inizio dell'ultimo atto, ancora oggi viene eseguito in occasione delle cerimonie nuziali.\nPeriodo di composizione.\nConsiderato l'ultimo dei lavori giovanili di Wagner, \"Lohengrin\" \u00e8 da ascrivere a un periodo di profonda insicurezza della vita del compositore. Dopo il trionfo ottenuto alcuni anni prima col tradizionale \"Rienzi\", ancora legato agli stilemi della \"grand op\u00e9ra\", Wagner aveva sperato di condurre facilmente l'entusiasmo del pubblico verso la sua grande rivoluzione artistica, gi\u00e0 inaugurata nella stesura de \"L'olandese volante\" e del \"Tannh\u00e4user\", ma l'insuccesso riscontrato con queste due opere aveva arrestato e rimesso in discussione i vari progetti compositivi.\nScrisse a tale proposito:\nVenuto a conoscenza della leggenda del cavaliere del cigno a Parigi, nel 1841, Wagner ebbe l'idea per il libretto del \"Lohengrin\" nell'estate del 1845, durante un soggiorno presso le terme a Marienbad, in Boemia. In pochi giorni stese in prosa l'intero progetto e anche alcuni passaggi chiave del libretto, terminato nell'autunno di quell'anno. Nel novembre lesse in pubblico il testo, suscitando un'impressione assai favorevole negli amici Julius Schnorr von Carolsfeld e Friedrich Pecht. Critico fu invece Robert Schumann, che riteneva il soggetto impossibile da mettere in musica.\nLa musica fu composta tra i mesi estivi del 1846 e la primavera 1848, durante l'ultimo periodo di permanenza del compositore a Dresda, dove deteneva l'incarico di direttore del Teatro di corte. Consapevole delle difficolt\u00e0 che sarebbero sorte nel secondo atto, l'autore cominci\u00f2 la composizione del terzo e poi del primo, lasciando per ultimi il secondo atto e il preludio dell'opera, portata a termine il 28 aprile 1848.\nNel settembre dello stesso anno diresse un'esecuzione in forma di concerto del finale del primo atto.\nFonti.\nRiferimenti storici.\nLa vicenda storica che fa da sfondo all'opera \u00e8 l'arruolamento, nei pressi di Anversa, nel ducato di Brabante, dell'esercito che re Enrico I di Sassonia l'Uccellatore (876 \u2013 936) volle opporre all'invasore ungaro. Il sovrano riusc\u00ec a catturare un nobile magiaro e a ottenere, con la corresponsione di tributi, una tregua decennale (926). Il periodo di pace fu sfruttato per costruire fortezze (fatto richiamato anche nel libretto dell'opera), armare un numeroso esercito con cavalleria pesante e assoggettare le trib\u00f9 slave insediate a est dell'Elba. Molte di queste fortificazioni divennero in seguito citt\u00e0, motivo per cui Enrico \u00e8 spesso detto \"il fondatore\".\nIl re, nell'opera, si rivolge al popolo tedesco, affinch\u00e9 sia salvaguardata l'unit\u00e0 dell'impero di fronte alla minaccia delle \"orde dell'est\":\nQuest'immagine di Enrico I quale unificatore della Germania deriva da una letteratura che risale a Friedrich Ludwig Jahn e culmina, successivamente al periodo di composizione dell'opera, con il ritratto-immedesimazione del sovrano operato dal gerarca nazista Heinrich Himmler. Secondo costoro fu Enrico I, e non Carlo Magno, il fondatore dello stato-nazione tedesco. Himmler si spinse oltre, considerando la missione delle SS un'eredit\u00e0 del sovrano sassone.\nIl fatto che l'unit\u00e0 del popolo tedesco sia invocata in opposizione ad un nemico e che esso sia indicato con la generica espressione \"popoli dell'est\", conferisce all'opera elementi militaristi e nazionalisti che costituiscono in parte un problema per il pubblico moderno. Pi\u00f9 volte infatti, successivamente al periodo di composizione dell'opera, la Germania diresse le proprie mire espansionistiche verso paesi \"a est\", come le attuali Polonia e Russia.\nWagner ebbe modo di consultare vari trattati, tra i quali \"Sulla contesa della Wartburg\" (\"\u00dcber den Krieg von Wartburg\", 1838) di Christian Theodor Ludwig Lukas, gli studi di Jacob Grimm, \"Antichit\u00e0 legali tedesche\" (\"Deutsche Rechtsaltert\u00fcmer\", 1828), \"Antica saggezza\" (\"Weisth\u00fcmer\"), oltre che \"Lo Stato delle Fiandre e la storia del diritto fino all'anno 1305\" (\"Flandrische Staats - und Rechtsgeschichte bis zum Jahr 1305\"), opera di entrambi i fratelli Grimm.\nFonti letterarie.\nUn misterioso cavaliere appare nell'ultimo capitolo del poema epico medievale \"Parzival\", di Wolfram von Eschenbach. L'eroe giunge su una barca trainata da un cigno per soccorrere la duchessa di Brabante. Salvato l'onore della fanciulla e ottenutane la mano, le pone una condizione: ella non dovr\u00e0 mai chiedere il suo nome, se il divieto verr\u00e0 violato dovr\u00e0 infatti abbandonarla.\nIl cavaliere sar\u00e0 alla fine costretto a rivelare il proprio nome: egli \u00e8 Lohengrin, secondogenito del Re del Sacro Graal, Parzival.\nWagner trasse il proprio personaggio dal poema di Eschenbach, oltre che dal poema turingo-bavarese \"Lohengrin, ein altteutsches Gedicht\" (nell'edizione del 1813 curata da Johann Joseph von G\u00f6rres) e dallo \"Schwanenritter\" (\"Cavaliere del Cigno\") di Konrad von Wurzburg. Sfogli\u00f2 inoltre \"Mitologia tedesca\" (\"Deutsche Mythologie\") e \"Saghe germaniche\" (\"Deutsche Sagen\") dei fratelli Grimm.\nLa \u201cdisputa fra le regine\u201d, episodio tratto dal \"Nibelungenlied\", fu invece alla base del confronto tra Elsa e Ortruda alla fine del secondo atto.\nDegna di nota \u00e8 anche l'influenza, riconosciuta dal compositore stesso, di elementi tipici del mito e della tragedia greca:\nLe diverse fonti, storiche e letterarie, fornirono a Wagner solo la trama di base. Tratti alcuni fili conduttori delle leggende medievali, circostanziati e collocati in un preciso momento storico, il compositore si disse infatti alla ricerca del \u201cvero nocciolo dell'esistenza umana\u201d:\nOrganico orchestrale.\nLa partitura di Wagner prevede l'utilizzo di:\nPrevede, inoltre, da suonare fuori dalla buca:\nTrama.\nL'opera si svolge sulle rive del fiume Schelda, nel X secolo.\nAntefatto.\nL'anziano duca del Brabante ha affidato i suoi eredi \u2013 Elsa e Goffredo \u2013 alla tutela del conte Federico di Telramondo. Federico avrebbe dovuto sposare Elsa ma, subendone il rifiuto, ha sposato la discendente di una stirpe di principi pagani, Ortruda, le cui divinit\u00e0 sono dotate di poteri magici. Per vendicare l'affronto sub\u00ecto dal marito e per ereditare il ducato, Ortruda ha tramutato Goffredo in un cigno convincendo Federico ad accusare Elsa di fratricidio.\nAtto I.\nScena 1\u00aa In un prato lungo la sponda della Schelda, re Enrico invita i nobili brabantini a difendersi dalla minaccia degli ungari. La battaglia \u00e8 prevista entro due giorni e chiede l'appoggio del conte di Telramondo \u2013 \"modello di virt\u00f9\" \u2013 per ristabilire la pace. Il re annuncia poi il secondo motivo della propria venuta: decidere riguardo all'accusa di fratricidio mossa da Federico contro Elsa. La fanciulla, in preda a un sogno perverso avrebbe ucciso Goffredo allo scopo di regnare sul Brabante con un amante segreto.\nScena 2\u00aa Chiamata dall'araldo, Elsa compare tra la fila dei cavalieri e, a testa bassa, avanza verso il Re. Tutti restano colpiti dal suo candore e dalla sua timidezza, chiedendosi se davvero il suo cuore sia colpevole delle terribili accuse mossele dal conte. La ragazza racconta un sogno straordinario, in cui un cavaliere sconosciuto sarebbe arrivato dal nulla per salvarla. Nonostante ci\u00f2, tra i presenti, nessuno osa sfidare il valoroso Federico di Telramondo e la chiamata del Re rimane sospesa nel vuoto:\nAnche la seconda chiamata non ottiene alcuna risposta. Elsa intona una breve preghiera accompagnata da un coro di donne \u2013 \"Signore, aiutala! Dio signore, ascoltaci!\". Allora si scorge in lontananza una barca trainata da un cigno, al cui interno \u00e8 un uomo dall'armatura d'argento. Dopo alcuni attimi di meraviglia (\"Vedete! Vedete! Quale singolare miracolo! Come? Un cigno?\"), il cavaliere del sogno \u00e8 viva realt\u00e0.\nScena 3\u00aa Sulle medesime note del preludio, Lohengrin saluta il cigno e promette ad Elsa il suo amore, a condizione di non chiedergli mai quale sia il suo nome. Gli astanti sono ammirati e commossi. Telramondo accetta di combattere il cavaliere misterioso (\"meglio la morte che l'onta!\") mentre il Re si prepara a dare inizio al duello. I due contendenti incrociano le spade. Federico viene atterrato in un colpo ma gli viene risparmiata la vita (\"ora la tua vita \u00e8 mia: io te la dono; possa tu consacrarla al pentimento!\").\nNel grande coro finale, Lohengrin ed Elsa vengono sollevati sugli scudi e acclamati festosamente dalla folla, mentre Telramondo si getta ai piedi di Ortruda piangendo l'onore perduto.\nAtto II.\nScena 1\u00aa Durante la notte, nel cortile del castello di Anversa, Federico e Ortruda siedono allo scuro, sui gradini della chiesa. Federico si scaglia contro la donna, accusandola di essere la sola responsabile della sua rovina:\nFederico \u2013 nuovamente soggiogato dalla moglie \u2013 viene preso da un'improvvisa e irrefrenabile bramosia di rivalsa. Bisogna agire subito affinch\u00e9 il veleno del dubbio si sparga nel cuore di Elsa.\nScena 2\u00aa Elsa si affaccia al balcone e ricorda l'amore di Lohengrin, prefigurando le nozze imminenti. La interrompe Ortruda, la quale, fingendosi addolorata, le annuncia il pentimento di Federico.\nMentre Elsa, che ingenuamente crede alle parole della donna, rientra nel palazzo, Ortruda invoca l'aiuto delle divinit\u00e0 pagane dei Radbod.\nLa giovane riappare sulla soglia del palazzo. Subito Ortruda comincia a tessere la propria trama, suggerendo ad Elsa di dubitare del misterioso fidanzato, ma Elsa si difende candidamente:\nScena 3\u00aa Spunta il giorno. Le fanfare dei cavalieri risvegliano il castello. L'araldo annuncia l'elezione di Lohengrin a protettore del Brabante e i preparativi delle sue nozze con Elsa. Tra la folla festante, quattro nobili, gi\u00e0 vassalli di Telramondo, lamentano l'altrettanto imminente battaglia. Improvvisamente si palesa loro Federico, annunciando l'intenzione di accusare Lohengrin di stregoneria.\nScena 4\u00aa Processione di Elsa nella cattedrale. Il mistico coro del corteo \u00e8 interrotto dall'intervento di Ortruda, che, con un repentino cambiamento di umore, sfida Elsa in quanto moglie del nobile Telramondo:\nScena 5\u00aa Mentre la folla respinge le accuse di Ortruda, Elsa si rifugia tra le braccia di Lohengrin, che \u00e8 appena arrivato accompagnato dal Re. Allora Federico irrompe drammaticamente in scena, accusando Lohengrin di menzogna e stregoneria:\n\"Nome, rango e meriti io gli domando! Possa egli smentire l'inchiesta!\"\nLohengrin si volge verso Elsa:\nLa povera ragazza \u00e8 ormai straziata dal dubbio.\nAtto III.\nScena 1\u00aa Il preludio preannuncia il celebre coro nuziale. A met\u00e0 dell'inno, si aprono le porte della camera nuziale. Da destra entrano le donne che accompagnano Elsa; da sinistra, gli uomini, che assieme col Re, accompagnano Lohengrin.\nOtto donne danzano in cerchio attorno agli sposi, i quali, svestiti della corazza e delle ricche sopravvesti, rimangono infine soli.\nScena 2\u00aa La successiva scena tra i due protagonisti rappresenta il momento culminante della vicenda, che dall'estasi iniziale si stringe in un'ansiet\u00e0 frenetica sempre crescente, poich\u00e9 Lohengrin muove dal piano della cieca fiducia, mentre Elsa non sa pi\u00f9 trattenersi dal porgli la domanda proibita. Dice Lohengrin:\nDice Elsa:\nAllora Lohengrin \u00e8 costretto a rivelarle una mezza verit\u00e0, che per\u00f2 non fa altro che accrescere l'incertezza di Elsa nel timore di venire un giorno abbandonata:\nIl dramma si \u00e8 compiuto. Elsa si sente troppo piccola per compensare questo sacrificio, nonostante Lohengrin desideri farsi amare con semplicit\u00e0. Improvvisamente, alla domanda proibita \"qual \u00e8 la tua origine?\", Federico, credendo che Elsa abbia cos\u00ec reso il suo rivale pi\u00f9 debole, entra nella stanza per affrontare il rivale. Senza pronunciare parola, questa volta Telramondo cade ucciso nel rapido scontro.\nScena 3\u00aa Sul prato lungo la Schelda i brabantini sono riuniti per la guerra. Tutti aspettano che il cavaliere d'argento li guidi alla vittoria ma, mostrando la salma di Federico, Lohengrin rivela finalmente la propria origine: egli \u00e8 il figlio di Parsifal, il re del Santo Graal, sceso sulla terra per combattere il male. In definitiva, Lohengrin non rinuncia ai poteri che gli consentono di diffondere la virt\u00f9, per quanto la loro rivelazione lo costringa a ribadire la sua diversit\u00e0 e, di conseguenza, la sua triste solitudine. Invano Elsa, il Re e i cavalieri lo invitano a restare: il cigno \u00e8 gi\u00e0 apparso per riportare Lohengrin a Monsalvato. La perfida Ortruda non gli risparmia quest'ultimo momento:\nMa Lohengrin, che l'ha udita, cade solennemente in ginocchio e prega. Per miracolo, il cigno si tuffa nell'acqua ritrasformandosi in Goffredo: ha cos\u00ec fine il potere delle divinit\u00e0 pagane dei Radbod.\nUna colomba scende dall'alto e guida la barca lungo il fiume. Mentre Lohengrin si allontana, Elsa cade priva di forze tra le braccia del fratello.\nAnalisi dell'opera.\nCome scrive il critico Carl Dahlhaus, \"Lohengrin\" si presenta sotto l'aspetto di una fiaba dal finale tragico, addobbata nelle forme di un dramma storico: estremi che parrebbero escludersi tra loro. In realt\u00e0 le spoglie sgargianti del dramma storico e le grandi scene di massa che ricordano la \"grand op\u00e9ra\" servono solo per giustificare il finale tragico della vicenda, nella prima met\u00e0 dell'Ottocento appannaggio di questo genere operistico. Il fatto che il musicista avesse bisogno di simili giustificazioni rivela la residua dipendenza dalla tradizione contro cui egli stesso andava polemizzando (Wagner stesso definiva \"Lohengrin\" \u201cun'opera romantica\u201d nel senso convenzionale del termine).\nPer quanto riguarda l'elemento fiabesco, Rubens Tedeschi osserva come \"Lohengrin\" sia la naturale conclusione di un ciclo cominciato con \"Le fate\", la cui felicit\u00e0 si trasforma ora nella malinconia della rinuncia, nella vaghezza del sogno che non pu\u00f2 essere realt\u00e0. Mentre nell'opera giovanile l'identit\u00e0 sconosciuta e il divieto di scoprirla figuravano solo quali moventi drammaturgici iniziali, essi si rivelano ora fattori distruttivi che porteranno al tragico finale. Il cavaliere del cigno \u00e8 l'incarnazione della speranza negata e tuttavia irrinunciabile: \"Lohengrin\" \u00e8 infatti l'unica opera wagneriana che non finisce con una redenzione trasfigurata bens\u00ec nel desiderio e nella nostalgia. Messo di fronte a \"Tannh\u00e4user\", \"Lohengrin\" se ne distacca appunto per la sua rinuncia al carattere marziale e bellicoso.\nNella \"Comunicazione ai miei amici\" (1851), Wagner ha individuato come chiave ermeneutica dell'opera la metafora dell'\u201cartista assoluto\u201d. Come nella trama dell'opera il protagonista impone a Elsa di amarlo per come egli si presenta, senza voler conoscere la sua origine, l'artista prova l'inesprimibile e doloroso desiderio di amare ed essere riamato, senza bisogno di giustificarsi o di rivelare al mondo la sua diversit\u00e0 (l'opera \u00e8 stata per questo avvicinata alla poesia di Charles Baudelaire \"L'albatros\" e ad alcuni passaggi del romanzo di Thomas Mann, '). A Lohengrin-Wagner si oppone il conte di Telramondo, il cavaliere che lotta per l'onore e per il \u201cconformismo borghese\u201d legalmente riconosciuto. Ma l'ombra del dubbio si instaura a poco a poco nel cuore di Elsa, costringendo Lohengrin ad allontanarsi. A fronte di questa lettura, passa dunque in secondo piano la pur presente componente \u201ccristiano-romantica\u201d (rapporto tra la sfera divina e terrena, fra la cristianit\u00e0 primitiva e medievale e gli dei germanici).\nAnalisi musicale.\nCon \"Lohengrin\" Wagner ha definitivamente adottato la tecnica del \"durchkomponiert\", la composizione non \u00e8 cio\u00e8 divisa secondo la struttura tradizionale in arie, recitativi e cori, ma si sussegue senza interruzione. Troviamo tuttavia dei frammenti, piuttosto estesi e complessi, come il sogno di Elsa, che ricordano ancora la forma dell'aria.\nL'aura luminosa della partitura \u00e8 creata dalla lunghezza belliniana della melodia, dove l'azione dei leitmotiv \u00e8 assai ridotta. I temi conduttori, che caratterizzeranno di l\u00ec a poco la \"Tetralogia\", sono enunciati come citazioni occasionali (ad esempio, il leitmotiv del Graal e il motivo del divieto della domanda) ripetendo il modello del \"Tannh\u00e4user\" e de \"L'olandese volante\".\n\u00c8 perci\u00f2 tradizione indicare il \"Lohengrin\" come l'ultimo dei lavori di Wagner per il quale pu\u00f2 essere utilizzato il termine \"opera\", in antitesi alla produzione successiva per la quale \u00e8 preferibile usare il termine \"dramma musicale\".\nPer contro, sempre dal punto di vista musicale, in \"Lohengrin\" \u00e8 presente una scena che si rivela essere gi\u00e0 autenticamente \u201cwagneriana\u201d. Si tratta del dialogo tra Ortruda e Telramondo all'inizio del secondo atto, confermando come in Wagner la modernit\u00e0 stilistica appartenga al mondo dei \u201ccattivi\u201d (Venere, Ortrud, Beckmesser, Klingsor). Carl Dahlhaus osserva che nella parte centrale di questo dialogo - \"\u201cDu wilde Seherin\u201d\" - la condotta melodica della voce oscilla tra il recitativo e l'arioso senza soluzione di continuit\u00e0. Ritmicamente tale condotta \u00e8 irregolare: il principio di corrispondenza ritmica \u00e8 abbandonato. A bilanciare la dissoluzione della quadratura e a coagulare la struttura compositiva intervengono per\u00f2 i temi conduttori: la melodia \u00e8 continuamente intessuta dai leitmotiv, proprio come accade nella \"Tetralogia\".\nPreludio.\nAlla celebrit\u00e0 dell'opera concorrono soprattutto il famosissimo coro nuziale e il \"preludio\" del primo atto, che curiosamente fu scritto per ultimo. A proposito di questo \u201cvolo d'angeli\u201d, Gualtiero Petrucci nel suo \"Manuale wagneriano\" scrisse:\nDa parte sua, Charles Baudelaire descrisse le sensazioni che questa introduzione orchestrale produsse in lui dopo averla ascoltata per la prima volta durante i concerti parigini del 1860:\nNel preludio del \"Lohengrin\" si abbandona per la prima volta il modello dell\u2019\"ouverture pot-pourri\" - nel quale i temi principali vengono rielaborati in una sorta di forma di sonata - per sviluppare un tema centrale dell'opera. Nell'incipit, il motivo del Graal e l'anticipazione del motivo del cigno, sono eseguiti da quattro violini. Il grandioso crescendo, affidato prima al registro pi\u00f9 acuto dei violini, quindi ai legni e ai corni, per culminare con il timbro maestoso degli ottoni, descrive la visione del lento avvicinarsi del Santo Graal, salvezza degli uomini, la visione di esso, in tutto il suo splendore, quindi il suo successivo allontanarsi, tratteggiato nuovamente dal piano mistico dei violini.\nAtto I.\nL'annuncio dell'araldo, il discorso del re e l'accusa rivolta da Telramondo sono accompagnati da una musica \"massiccia, carica di gesti violenti [...] quanto di pi\u00f9 contrastante si possa immaginare dal rapimento estatico del preludio\".\nPer accompagnare l'ingresso del sovrano, Wagner fece costruire un gruppo di quattro trombe speciali, accordate in do maggiore:\nQuando Telramondo nomina Ortruda, l'orchestra si fa improvvisamente muta: violoncelli e contrabbassi accennano quindi, in un passaggio che ricorda il recitativo della Nona sinfonia di Beethoven, al risentimento della terribile antagonista.\nIn contrasto con la fierezza e la marzialit\u00e0 degli ottoni della prima scena, le voci sommesse del coro annunciano all'inizio della seconda scena l'ingresso di Elsa. L'iniziale silenzio della fanciulla, percorso dalle note dell'oboe e del corno inglese, strumenti che ne esprimono l'ingenuit\u00e0 e l'innocenza, viene interrotto con la narrazione del sogno: risuonano in successione il leitmotiv del Graal, eseguito dagli archi nel registro alto, accompagnati con estrema delicatezza dai fiati, dall'arpa e una tromba solista, il tema di Lohengrin e quello del suo trionfo, sfumati come il ricordo di un sogno. Mano a mano, la crescente speranza \u00e8 espressa dai caldi suoni degli ottoni.\nLa forma scelta da Wagner per il \u201csogno di Elsa\u201d \u00e8 quella del Lied. Le tre strofe, la prima dal candore simmetrico schubertiano, la seconda, introdotta da una scala ascendente con la quale il flauto suggerisce un senso di elevazione, la terza, una marcia incantata ormai permeata dalla visione dell'eroe, sono intervallati dai commenti degli uomini, dai preoccupati appelli del re e dai commenti sprezzanti di Telramondo.\nAlla duplice chiamata dell'araldo rispondono per\u00f2 solo le frasi dall'andamento tortuoso del clarinetto basso, che sembra insinuare la mendacit\u00e0 delle affermazioni della fanciulla.\nAccade dunque un miracolo: dal la bemolle maggiore, tonalit\u00e0 associata a Elsa, si passa al la maggiore, tonalit\u00e0 di Lohengrin. In un crescendo dell'orchestra quasi rossiniano, annunciato dall'agitato tremolando degli archi e dal regale suono delle trombe, tra le parole dell'incredulo coro, appare Lohengrin. Le prime parole dell'eroe sono rivolte, sulle note del celebre motivo del cigno, al nobile uccello che gli ha fatto da guida - \u201c\"Nun sei bedankt, mein lieber Schwan!\"\u201d; al suono delle trombe, saluta quindi re Enrico, annunciando la ragione della propria venuta. Risuonano le note del preludio, ma l'idillio della reciproca contemplazione tra Elsa e l'eroe viene interrotto dal tema del divieto, nuovamente nella tonalit\u00e0 di la bemolle maggiore, ripetuto la seconda volta con l'aggiunta degli archi, a rimarcare l'imperativit\u00e0 dell'ardua condizione posta alla fanciulla.\nLe sequenze che seguono, altamente descrittive, risentono del rigido modello della \"grand op\u00e9ra\". Wagner narra con attenzione la richiesta al re di dettare le regole della tenzone, i gesti rituali dei tre nobili sassoni, l'appello di Enrico l'Ucellatore a Dio (l'unico passaggio dell'opera in tempo ternario), i tre attacchi e la vittoria, accolta dal coro giubilante, sommerso dall'orchestra al culmine dell'eccitazione. Riserva per\u00f2 uno spazio anche al dolce canto di gioia di Elsa, la quale si abbandona infine sul petto di Lohengrin.\nAtto II.\nLa plumbea introduzione preannuncia il ruolo da protagonista che avr\u00e0 Ortruda nel secondo atto. In luogo dell'aereo timbro dei violini, risuona il minaccioso tema della regina, eseguito dai violoncelli nel registro grave, accompagnati dal rullare ostinato del timpano. Di tanto intanto si odono le trombe e le festose fanfare provenienti dal palazzo, le cui finestre, vivacemente illuminate, sono fissate dalla donna. Alla dodicesima battuta, dopo l'intervento delle trombe, risuona l'accordo di settima diminuita, tradizionalmente legato al soprannaturale. Ritorna il motivo della domanda, richiamato dal corno inglese e dal clarinetto basso. La musica, ipnotica nella ripetitivit\u00e0 circolare del motivo, \u00e8 psicologica, e non pi\u00f9 descrittiva: l'orchestra dipinge non ci\u00f2 che accade in scena, ma l'animo corrotto di Ortruda.\nTelramondo si lancia in un'amara recriminazione, tratteggiata dai violini che eseguono scale ascendenti di semicrome: la musica \u00e8 affannosa e frammentata e i martellanti accordi finali suggeriscono ancora di pi\u00f9 l'impotenza del malcapitato. Risuona improvvisamente una vivace musica dal palazzo, quasi a farsi beffa di lui.\nOrtruda ricomincia a tessere subito la propria trama, promettendo di riscattare l'onore del marito. Sotto la calma ostentata della donna, risuonano per\u00f2 accordi sospetti dei fiati.\nSulle note di una scala cromatica discendente, quasi un accenno al leitmotiv del sonno magico di Brunilde, comincia la scena pi\u00f9 moderna, dal punto di vista musicale, di tutta l'opera.\nL'incantesimo che lega Telramondo \u00e8 descritto dalle armonie dell'orchestra che iniziano a muoversi senza un centro: si passa dal recitativo alla modulazione tipica dell'aria.\nVari leitmotive (quello di Ortruda, il tema della magia e quello della domanda) creano una fitta trama che ridona unitariet\u00e0 alla condotta ritmica irregolare.\nIl risultato \u00e8 una scena spettrale, al pari del clima creato da Carl Maria von Weber ne \"Il franco cacciatore\".\nAlla fine i due si abbandonano, quasi posseduti, nel tremolando degli archi, in un duetto all'ottava, drammaticamente efficace quanto legato alla tradizionale struttura operistica, simbolo dell'avvenuta sottomissione dell'uomo alla maga.\nI legni, con suono etereo, annunciano l'apparizione di Elsa al balcone della \"Kemenate\" (l'abitazione delle donne). La giovane si rivolge, accompagnata dal dolce suono del flauto, agli aliti di vento - \u201c\"Euch L\u00fcften, die mein Klagen\"\u201d - in un notturno pi\u00f9 posato e sereno del Lied del primo atto. Un abbozzo del tema della processione preannuncia le nozze tra i due amanti.\nLe parole piene d'amore di Elsa sono ben presto interrotte dai commenti di Federico e Ortruda. Allontanato il marito, al sinistro accordo dei corni smorzati, Ortruda si palesa con fare ipocrita: spesso la musica che l'accompagna cambia a seconda dell'interlocutore che ha davanti. Accompagnata dall'oboe e dal corno inglese, con abilit\u00e0 retorica riesce a farsi invitare all'interno.\nNon appena Elsa rientra nel palazzo, la ferocia repressa dalla maga scoppia in un'invocazione agli dei pagani: l'improvviso balzo della voce si conclude in uno stridente fortissimo dell'orchestra. Nuovamente il flauto, con una scala discendente, accompagna l'ingresso di Elsa e delle ancelle.\nMentre Elsa, con ingenui slanci lirici che altro effetto non hanno che irritare Ortruda, cerca di convertirla al vero amore, la maga, mentre le insistenti viole accennano al tema del divieto, comincia a instillare il germe del dubbio. Mentre la fanciulla si muove tra intervalli diatonici, la donna canta nuovamente sull'accordo di settima diminuita, suggerito dal fagotto. Anche Elsa cade brevemente in balia dell'\u201caccordo del soprannaturale\u201d ma ritrova subito la propria sicurezza abbandonandosi, nel duetto finale, nel mellifluo crescendo degli archi. La voce di Ortruda, seppur superata dalla potenza dell'orchestra, simbolo della fede di Elsa, continua invece a muoversi nel registro basso. Dopo che le donne sono entrate nel palazzo, appare brevemente Telramondo pregustando il proprio futuro trionfo.\nLa sequenza successiva descrive il lento sorgere del giorno. La musica torna ad essere esteriore e descrittiva: dalle torri si rincorre il suono della diana che infonde ottimismo e serenit\u00e0.\nQuando i quattro trombettieri del re suonano l'appello, si passa brevemente al do maggiore, per tornare subito alla tonalit\u00e0 iniziale, re maggiore. Una scala ascendente accompagna l'ingresso dei vassalli brabantini: il coro, con i suoi contrappunti in stile fugato, torna dunque a essere il fulcro dell'azione. Solo quando interviene l'araldo nel declamare il volere del re, coro e orchestra sembrano placarsi. Affiora poi il tema di Lohengrin e sulle note del tema del Graal, suggerite dagli ottoni, l'araldo annuncia le intenzioni del \u201cprotettore del Brabante\u201d.\nIl tremolando degli archi accompagna le fugaci parole dei quattro nobili rimasti fedeli a Terlamund. Il conte si svela loro ma \u00e8 costretto subito a celarsi quando, in un progressivo crescendo, appaiono i paggi: annunciano l'imminente passaggio di Elsa.\nI legni accompagnano con dolcezza la processione verso la cattedrale; si aggiungono via via gli archi, il coro e tutta l'orchestra. Il brusco movimento di Ortruda coglie tutti di sorpresa: torna repentinamente l'accordo di settima diminuita, mentre la donna reclama la precedenza sulla promessa sposa ad un ignoto straniero.\nElsa reagisce difendendo l'amato, supportata dall'intero coro, la cui voce si muove fra esultanti sestine.\nLa melodia cerca di essere spavalda, ma il palpitare dei legni ben descrive la reale agitazione della fanciulla.\nL'attacco decisivo della maga \u00e8 interrotto dall'arrivo del re, di Lohengrin e dei nobili sassoni, annunciati dallo squillo delle trombe e dalla melodia, qui bruscamente interrotta, che aveva accompagnato la miracolosa apparizione dell'eroe nel primo atto.\nI lugubri toni dei legni accompagnano le parole di Lohengrin e proprio quando egli cerca di ricondurre la fanciulla sulla via per la cattedrale, di nuovo un antagonista si frappone. Federico balza, infatti, sulla scalinata e, tra le gravi note degli ottoni, accusa lo straniero di stregoneria.\n\u00c8 questo il momento cardinale dell'opera: in un elaborato \"ensemble de perplexit\u00e9\" (situazione scenica di grande sbalordimento di tutti i personaggi), l'azione si arresta.\nProprio nel momento in cui l'eroe ribatte con pi\u00f9 ardore alle parole dell'avversario, si accorge che il dubbio attanaglia ormai la sua promessa sposa.\nRisulta ironico l'acritico intervento del coro: risuonano infatti il tema del divieto e di Ortruda.\nNonostante le rassicurazioni del re, il vero sentire di Elsa \u00e8 suggerito dai lancinanti commenti dei legni.\nAttraverso un sapiente \"climax\" la scena volge comunque verso il lieto fine: Telramondo \u00e8 respinto e la processione riprende al suono dell'organo, proveniente dall'interno.\nMa con un ultimo \"coup de th\u00e9\u00e2tre\" Wagner descrive l'angoscia di Elsa la quale, proprio sulla soglia della chiesa, si accorge di Ortruda che solleva trionfalmente le mani. Trombe e tromboni accennano al motivo della domanda, tracciando con la tonalit\u00e0 di fa minore una lunga ombra sulla dominante luminosit\u00e0 del do maggiore.\nAtto III.\nLo splendore musicale del preludio del terzo atto, la descrizione del magnifico tumulto della festa nuziale, ha reso questa pagina una fra le pi\u00f9 celebri dell'opera.\nIn quest'ultimo atto, in realt\u00e0 il primo ad essere stato composto, la musica scorre pi\u00f9 agile: un lirismo diffuso pervade le tre scene, che si susseguono in modo lineare, rimanendo \u201csulla superficie\u201d, senza approfondire come nei primi due atti l'analisi psicologica dei protagonisti.\nIl celeberrimo coro nuziale, le cui note sono annunciate gi\u00e0 nel preludio, appare fragile e quasi avulso dal quadro drammatico della storia. L'incedere ripetitivo della marcia sembra prefigurare l'esito fatale degli oscuri eventi dell'atto precedente.\nIl passaggio dal si bemolle al mi maggiore segna l'inizio della seconda scena: i primi momenti che i due amanti vivono da soli. Accompagnato prima dal clarinetto solo, poi dall'oboe, Lohengrin esprime con tenera devozione il proprio amore - \u201c\"Das s\u00fcsse Lied verhallt\"\u201d.\nL'eroe, nonostante si sia liberato della corazza, rimane per\u00f2 l'essere soprannaturale che abbiamo conosciuto negli atti precedenti,\ne quando anche Elsa si unisce al dolcissimo canto, le due voci risuonano in successione, pi\u00f9 che all'unisono, in un duetto sereno ma distante, ingenuo.\nDopo un brusco cambiamento nel ritmo degli archi, Elsa, schiacciata dal peso della perfezione dello sposo, chiede, nascondendo la propria vergogna, di poter essere messa anch'essa alla prova, magari conoscendo il nome dell'amato:\nSi ode improvvisamente il tema di Ortruda, che la stessa Elsa intona in versione diatonica.\nLohengrin risponde con un'aria a met\u00e0 tra la predica (inizialmente \u201c\"severo e grave, arretrando di alcuni passi\"\u201d) e l'esaltazione adolescenziale (\u201c\"rapido si volge nuovamente con tenerezza ad Elsa\"\u201d, e poi \u201c\"con fuoco\"\u201d).\nLa musica esprime la sua sicurezza, quasi incoscienza: \u00e8 questo l'effetto della marcetta che accompagna le parole con le quali Lohengrin si dice pronto a rinunciare a tutto, pur di rimanere con la giovane.\nPoco prima del duro monito finale risuona anche il tema della domanda.\nIl crescendo della paura dei Elsa \u00e8 reso con notevole naturalezza. Improvvisamente, la musica si arresta, la fanciulla ha un'inquietante allucinazione (\u201c\"Eppure l\u00e0... il cigno... il cigno!\"\u201d).\nIn un precipitoso crescendo, si arriva inevitabilmente alla fatidica domanda, seguita dal subitaneo guizzare delle lame di Lohengrin e Telramondo .\nI rintocchi di timpano e il raschiare dei violoncelli segnano il ritorno alla realt\u00e0. Il commento di Lohengrin \u00e8 lapidario:\nRitorna il tema del duetto d'amore: \u00e8 nuovamente intonato dal clarinetto solo, poi dall'oboe, ma bruscamente interrotto. Dati gli imperiosi ordini ai vassalli del conte, Lohengrin rivolge con solenne tristezza brevi indicazioni alle donne accorse al capezzale di Elsa.\nLe intenzioni dell'eroe sono tradite dall'oscura conclusione degli ottoni, che richiamano il tema del divieto, ormai violato, della domanda.\nVi \u00e8 a questo punto un drastico cambio di scena.\nWagner riesce con maestria a descrivere il sorgere del sole sulla prateria presso la riva della Schelda: risuonano i richiami di corni e trombe.\nPrima risuona la tromba in mi bemolle, quindi in successione re, fa, mi.\nIntrodotto dal regale suono delle trombe in do maggiore, fa il proprio ingresso re Enrico.\nIl suo discorso ai nobili brabantini, un sereno appello al valore guerriero della \u201c\"tedesca spada\"\u201d, \u00e8 accompagnato dal caldo suono degli ottoni.\nIl tremolando dei violini annuncia l'ingresso del feretro di Terlramud, turbando la sicurezza del re e degli uomini.\nFanno quindi il proprio ingresso Elsa e il suo seguito.\nRisuona il tema della domanda, quindi, in rapida successione, le note che avevano accompagnato il miracoloso arrivo di Lohengrin nel primo atto.\nQuesta volta, per\u00f2, l'eroe non giunge per combattere, come crede il sovrano e la nobilt\u00e0 di Brabante, ma per annunciare la propria defezione: il motivo precipitoso che aveva accompagnato le parole di questi ultimi si spegne alle prime parole del cavaliere.\nLa successiva aria di Lohengrin - \"\u201cIn fernem Land\u201d\" - ci riporta all'inizio dell'opera: ritorna, scintillante, il tema del Graal, a introdurre la celebre narrazione delle origini del cavaliere. Le prime frasi, pi\u00f9 bilanciate, lasciano spazio in seguito a un andamento pi\u00f9 libero, in un intreccio tra la flessibile parte vocale (tra arioso e declamazione) e la parte orchestrale \u201cche non accompagna\u201d. Lohengrin perde per la prima volta il proprio \"aplomb\": \u201csinghiozza su tremoli e armonie cromatiche\u201d.\nNella seconda parte dell'aria, cos\u00ec come prevista gi\u00e0 nella bozza del 1845, si sarebbe dovuto narrare anche l'inizio della missione del cavaliere. Wagner, in una lettera inviata a Liszt poche settimane prima del debutto assoluto dell'opera, chiese che le cinquantasei battute non fossero eseguite e che il testo fosse rimosso dal libretto. Alla base di questa scelta, il carattere forse eccessivamente didascalico delle cinque quartine (nella lettera, il compositore parla di \u00abeffetto raggelante che potrebbe avere sul pubblico\u00bb). Tra i temi sviluppati in quest'ultima parte, spiccava naturalmente quello di Lohengrin, quasi una ripresa della scena dell'arrivo, nel primo atto.\nSi elevano le accorate suppliche del re, del coro, di Elsa. Lohengrin risponde con una rassicurante predizione: sulle note del precedente discorso del re, annuncia che \"\u201ccontro la Germania giammai nei pi\u00f9 lontani giorni a venire, le orde d'oriente trarranno vittoriose\u201d\".\nRitorna l'angosciosa melodia della visione di Elsa del secondo atto e questa volta, tra gli spaventati accenti del coro, il cigno appare realmente. A lui si rivolge di nuovo il cavaliere dall'armatura argentea. Le parole d'addio di Lohengrin sono per\u00f2 interrotte dal selvaggio giubilo di Ortruda: il suo slancio passionale e distruttivo \u00e8 definitivamente \"esorcizzato\" dal tema del Graal e dalla miracolosa trasformazione dell'animale nel giovane duca di Brabante.\nIl cavaliere del cigno si allontana velocemente sulla navicella trainata da una colomba, accompagnato dalle stesse note del proprio arrivo e a nulla vale il disperato appello di Elsa, la quale cade al fine, esanime, tra le braccia di Goffredo.\nFortuna e principali rappresentazioni.\nLa prima rappresentazione assoluta ebbe luogo a Weimar, in Germania, il 28 agosto 1850 allo Hoftheater con la direzione di Franz Liszt, amico e fervido sostenitore di Wagner. La data della prima fu scelta dallo stesso Liszt in onore del pi\u00f9 illustre cittadino adottivo di Weimar, Johann Wolfgang von Goethe, nato il 28 agosto 1749 a Francoforte sul Meno. Le risorse e gli spazi disponibili per la prima furono inadeguati: carenti, riportano le fonti, erano le qualit\u00e0 del coro e dell'orchestra (composta di solo trentotto elementi), e neanche gli interpreti si dimostrarono all'altezza della monumentalit\u00e0 dell'opera.\nBisogna aggiungere che il compositore non pot\u00e9 assistere alla prima n\u00e9 curarne l'allestimento, poich\u00e9 esiliato a seguito dei moti di Dresda del 1849. Diriger\u00e0 nel decennio seguente estratti dell'opera in forma di concerto a Zurigo (1853), Londra (1855), Parigi e Bruxelles (1860), ma riuscir\u00e0 ad assistere a una sua messa in scena soltanto nel 1861, a Vienna:\nNonostante le carenze della prima messa in scena, \"Lohengrin\" ebbe un successo immediato: diversi brani divennero assai celebri, tra questi i preludi degli atti primo e terzo, l'aria del protagonista \u201c\"In fernem Land\"\u201d e il coro nuziale (erroneamente noto come \u201cmarcia nuziale\u201d), eseguito tradizionalmente durante i matrimoni nel mondo occidentale. Solo la marcia composta da Felix Mendelssohn Bartholdy per il terzo atto del \"Sogno di una notte di mezza estate\" \u00e8 forse pi\u00f9 nota. Bench\u00e9 la musica costituisse una sfida per il pubblico abituato all'opera tradizionale, \"Lohengrin\" divenne dunque una delle opere pi\u00f9 conosciute del compositore. Wagner, per\u00f2, ormai proiettato verso il progetto della \"Tetralogia\", ne visse il successo non senza fastidio, anche per il fatto di non riuscire a imporre un proprio controllo sul proliferare delle rappresentazioni.\nIn Belgio fu per la prima volta eseguita al Th\u00e9\u00e2tre de la Monnaie il 22 marzo 1870 in francese con \u00c9tienne Troy nel ruolo di Federico e Feliciano Pons di Enrico l'Uccellatore. La prima statunitense ebbe luogo al Bowery Amphitheatre di New York, il 3 aprile 1871. Diretta da Adolf Neuendorff, vide come interpreti Theodor Habelmann (Lohengrin), Luise Garay-Lichtmay (Elsa), Marie Frederici (Ortruda), Adolf Franosch (Enrico l'Uccellatore) e Edward Vierling (Telramondo).\nAltra importante rappresentazione fu quella al Teatro Mariinskij il 16 ottobre 1868. La prima britannica del \"Lohengrin\" si tenne presso la Royal Opera House, l'8 maggio 1875, nella versione tradotta in italiano da Salvatore Marchesi. Si esibirono, diretti da Augusto Vianesi, Ernesto Nicolini (Lohengrin), Emma Albani (Elsa), Anna D'Angeri (Ortruda), Victor Maurel (Federico) e Wladyslaw Seideman (Enrico) e sempre con Maurel e la Albani diretta da Vianesi il 3 novembre dello stesso anno al Theatre Royal di Glasgow ed il 16 dicembre al Queen's Theatre di Edimburgo.\nLa prima australiana fu al Prince of Wales Theatre di Melbourne il 18 agosto 1877. Fu presente nel cartellone della stagione inaugurale del Metropolitan (7 novembre 1883). Cantato in italiano, sempre con la direzione di Vianesi, vide tra gli interpreti Italo Campanini nel ruolo principale, Christina Nilsson in quello di Elsa, Emmy Fursch-Madi fu Ortruda, Giuseppe Kaschmann Telramondo, Franco Novara Enrico l'Uccellatore.\n\"Lohengrin\" fu rappresentato per la prima volta in Francia all'Eden-Th\u00e9\u00e2tre di Parigi, il 30 aprile 1887. Charles Lamoureux diresse in tale occasione la versione francese curata da Charles-Louis-Etienne Nuitter. Gli interpreti furono Ernest van Dyck (Lohengrin), Fid\u00e8s Devri\u00e8s (Elsa), Marthe Duvivier (Ortruda), Emil Blauwaert (Federico) e F\u00e9lix-Adolphe Couturier (Enrico).\nL'opera era stata in realt\u00e0 rappresentata gi\u00e0 nel 1881, in forma privata, al \"Cercle de la M\u00e9diterran\u00e9e Salon\" a Nizza, in una serata di beneficenza organizzata da Sophie Cruvelli, la quale si esib\u00ec nel ruolo di Elsa.\nLa prima rappresentazione all'Op\u00e9ra national de Paris \u00e8 stata il 16 settembre 1891.\nLa prima canadese, all'Opera di Montr\u00e9al, avvenne il 7 gennaio 1888, vide Emma Albani nel ruolo di Elsa. Il Palais Garnier present\u00f2 l'opera per la prima volta il 16 settembre seguente con van Dyck nel ruolo di Lohengrin, Rose Caron di Elsa, Caroline Fi\u00e9rens-Peters di Ortruda, Maurice Renaud di Federico e Charles Douaillier di Enrico.\n\"Lohengrin\" in Italia.\nFino al 1871, mai un'opera wagneriana era stata portata sulle scene italiane. Milano, Firenze e Napoli avevano scartato l'ipotesi: la musica del compositore di Lipsia era vista come troppo distante e incomprensibile, musica d'avanguardia, proiettata verso l'avvenire.\nVi era tuttavia chi non la pensava in questo modo: Camillo Casarini, allora sindaco di Bologna, lott\u00f2 strenuamente per portare al Comunale un'opera del compositore tedesco. L'impresa non si presentava certo come agevole: i cattolici, attraverso il giornale \"L'Ancora\", si opponevano fermamente alla rappresentazione, mentre il pubblico e la critica mantenevano un gusto di impronta rossiniana. Il sindaco non si diede per vinto e l'intercessione dell'influente impresario Emilio Lambertini riusc\u00ec a imporre l'introduzione del \"Lohengrin\", naturalmente in italiano (di Salvatore Marchesi), nel programma autunnale del teatro. Bologna divenne da quel momento centro propulsore del wagnerismo in Italia.\nAlla prima, la sera del 1\u00ba novembre, la sala era gremita e tra il pubblico erano presenti anche personalit\u00e0 come Enrico Panzacchi e Alfredo Oriani. La direzione fu affidata al maestro Angelo Mariani, mentre la parte di Lohengrin fu ricoperta da Italo Campanini, poi specializzatosi nel ruolo. Bianca Blume (Elsa), Maria L\u00f6we Destin (Ortruda) Pietro Silenzi, (Federico di Telramondo), Giuseppe Galvani (Enrico l'Uccellatore) e Ludovico Buti (araldo) diedero ulteriore lustro alla rappresentazione, replicata nelle sere seguenti per quattordici volte. Il successo fu tale che il 31 maggio 1872 il Consiglio municipale assegn\u00f2 a Wagner la cittadinanza onoraria.\nAnche Verdi, in quei giorni impegnato a Milano nell'allestimento della prima europea di Aida, decise di assistere alla replica del 19 novembre alla quale era presente anche Arrigo Boito.\nSegu\u00ec l'opera da un palco (il n. 23 di seconda fila) annotando su uno spartito, tuttora conservato nella villa di Sant'Agata, le proprie impressioni. Le annotazioni sono centoquattordici, fra cui settantotto di severo biasimo, specie per il direttore d'orchestra e per il preludio (\u201cbello ma riesce pesante per le continue note acute dei violini\u201d).\nNonostante ci\u00f2, dodici anni dopo, alla notizia della morte di Wagner, \u00e8 proprio il \"Lohengrin\" che il compositore di Busseto ricorda nella celebre lettera a Giulio Ricordi:\nL'8 dicembre del 1871 l'opera venne presentata a Firenze, al Teatro Pagliano.\nAl Teatro Regio di Torino, \"Lohengrin\" fu rappresentato per la prima volta il 14 marzo 1877 sotto la direzione di Carlo Pedrotti. Tra gli interpreti, oltre a Campanini, protagonista anche a Firenze, Romilda Pantaleoni (Elsa), e Giuseppe Kaschmann.\nA Roma il debutto avvenne il 3 gennaio 1878 al Teatro Apollo. La prima al Teatro di San Carlo diretta da Giuseppe Martucci fu il 26 febbraio 1881.\nA Venezia, al Gran Teatro La Fenice arriv\u00f2 il 31 dicembre dello stesso anno (direzione di Emilio Usiglio).\nAl Regio di Parma la prima fu il 25 dicembre 1883.\nIl Teatro alla Scala inser\u00ec per la prima volta l'opera nel proprio cartellone il 30 marzo 1873, rappresentazione che vide Campanini nel ruolo di Lohengrin, Gabrielle Krauss in quello di Elsa, Philippine von Edelsberg di Ortruda, Victor Maurel di Federico, Gian Pietro Milesi di Enrico l'Uccellatore e Ludovico Buti (araldo) diretta da Franco Faccio.\nL'opera ha in seguito aperto la stagione lirica del teatro milanese nel 1981 e nel 2012 (trasmessa da Rai 5 arrivando a 200.000 telespettatori) ed \u00e8 stata in cartellone per ventuno stagioni con centottanta rappresentazioni.\n\"Lohengrin\" e Ludovico II di Baviera.\nLa scena che apre l'opera pu\u00f2 essere interpretata come un'esortazione appena velata, rivolta a un principe tedesco, di riunificare la Germania sotto un'unica bandiera. Se da un lato si pu\u00f2 ravvisare una critica rivolta a Federico Guglielmo IV di Prussia, il quale invece di muover guerra alle \"orde dell'est\", stava stipulando la Santa Alleanza con lo zar Nicola I, dall'altro fu letta da molti come un invito al giovane Ludovico II di Baviera.\nIl giovane re di Baviera rimase assai colpito da quest'opera e fece in seguito costruire, ispirandosi al protagonista, il \"Castello della Nuova Pietra del Cigno\" (\"Schloss Neuschwanstein\", in tedesco).\nIl castello pu\u00f2 essere considerato un monumento dedicato all'autore, la cui musica era costantemente ammirata e coltivata dallo stesso re, come si pu\u00f2 ricavare dai numerosi scambi epistolari che aveva con il compositore. Scriveva in particolare il sovrano, nel maggio del 1868, al compositore:"}
{"id": "338858", "revid": "290023", "url": "https://it.wikipedia.org/wiki?curid=338858", "title": "Auguste Perret", "text": "Oltre alla sua grande attivit\u00e0 professionale, \u00e8 noto anche come maestro di Le Corbusier.\nBiografia.\nNato a Ixelles in Belgio, dove suo padre aveva trovato rifugio dopo aver partecipato alla Comune di Parigi, apprese i metodi di costruzione nell'ambito dell'impresa familiare, prima di fondarne una sua. Svolse i suoi studi alla Scuola Nazionale Superiore di Belle Arti di Parigi, dove ricevette l'insegnamento di Julien Guadet, uno dei grandi teorici dell'architettura dell'epoca.\nIn societ\u00e0 con i fratelli Gustave e Claude (che erano subentrati nell'impresa edile fondata dal loro padre), fu uno dei primi ad impiegare il cemento armato nelle costruzioni. Grazie ad una riflessione sulle possibilit\u00e0 tecniche e formali di questo nuovo materiale, giunse all'idea di poter realizzare costruzioni con due entit\u00e0 fondamentali: la struttura portante e i setti di riempimento.\nApplic\u00f2 al calcestruzzo forme e proporzioni prese dall'arte greca e dal classicismo francese, con strutture e superfici molto sofisticate. \u00abIl mio calcestruzzo - dichiarer\u00e0 Perret nel 1944 - \u00e8 pi\u00f9 bello della pietra, lo lavoro, lo cesello. Con breccia di granito o di arenaria dei Vosgi come inerti (...) ne faccio una materia che supera in bellezza i rivestimenti pi\u00f9 pregiati (...) Il calcestruzzo \u00e8 una pietra che nasce, e la pietra naturale \u00e8 una pietra che muore\u00bb.\nDopo la guerra, nel 1945, Perret fu incaricato della ricostruzione della citt\u00e0 di Le Havre, per la quale diresse quello che fu definito lo studio Perret. Perret vi concep\u00ec personalmente le costruzioni del Municipio (1952-1958) e la chiesa di San Giuseppe (1951-1957); il progetto di urbanizzazione \u00e8 stato completato soltanto dopo la sua morte.\nL'UNESCO ha considerato il centro della citt\u00e0 di Le Havre, ricostruita da Auguste Perret, come \"un esempio eccezionale dell'architettura e dell'urbanistica del dopo guerra\" e il 15 luglio 2005, ha deciso d'inserirlo tra i Patrimoni dell'umanit\u00e0."}
{"id": "338859", "revid": "149485", "url": "https://it.wikipedia.org/wiki?curid=338859", "title": "Incendio della fabbrica Triangle", "text": "L'incendio della fabbrica Triangle, avvenuto a New York il 25 marzo 1911, fu il pi\u00f9 grave incidente industriale della storia di New York. Caus\u00f2 la morte di 146 persone (123 donne e 23 uomini), per la maggior parte giovani immigrate italiane ed ebree. L'evento ebbe una forte eco sociale e politica, a seguito della quale vennero varate nuove leggi sulla sicurezza sul lavoro e crebbero notevolmente le adesioni alla International Ladies' Garment Workers' Union, oggi uno dei pi\u00f9 importanti sindacati degli Stati Uniti.\nL'incendio di New York \u00e8 uno degli eventi ricordati come Giornata internazionale della donna ma non \u00e8 da questo, come erroneamente riportato da alcune fonti, che trae origine la Giornata della donna. La connotazione fortemente politica della Giornata Internazionale della Donna, l'isolamento politico della Russia e del movimento comunista e, infine, le vicende della Seconda guerra mondiale, contribuirono alla perdita della memoria storica delle reali origini della manifestazione. Cos\u00ec, nel dopoguerra, l'8 marzo avrebbe ricordato la morte di centinaia di operaie nel rogo di una fabbrica di camicie \"Cotton\" o \"Cottons\" avvenuto nel 1908 a New York.\nLa compagnia.\nLa Triangle Shirtwaist Company produceva le camicette alla moda di quel tempo, le cosiddette \"shirtwaist\".\nDi propriet\u00e0 di Max Blanck e Isaac Harris, occupava i 3 piani pi\u00f9 alti del palazzo a 10 piani Asch building a New York City, nell'intersezione di Greene Street e Washington Place, poco ad est di Washington Square Park.\nLa compagnia occupava circa 500 lavoratori, la maggior parte giovani donne immigrate dalla Germania, dall'Italia e dall'Europa dell'est. Alcune donne avevano 12 o 13 anni e facevano turni di 14 ore per una settimana lavorativa che andava dalle 60 ore alle 72 ore. Pauline Newman, una lavoratrice della fabbrica, dichiara che il salario medio per le lavoratrici andava dai 6 ai 7 dollari la settimana\nLa Triangle Shirtwaist Company era diventata gi\u00e0 famosa fuori dall'industria tessile prima del 1911: il massiccio sciopero delle operaie tessili iniziato il 22 novembre 1908, conosciuto come protesta delle 20.000, inizi\u00f2 come una protesta spontanea alla Triangle Company.\nLa International Ladies' Garment Workers' Union negozi\u00f2 un contratto collettivo di lavoro che copriva quasi tutti i lavoratori dopo uno sciopero di 4 mesi, ma la Triangle Shirtwaist rifiut\u00f2 di firmare l'accordo.\nLe condizioni della fabbrica erano quelle tipiche del tempo. Tessuti infiammabili erano immagazzinati per tutta la fabbrica, scarti di tessuto sparsi per il pavimento, gli uomini che lavoravano come tagliatori a volte fumavano, l'illuminazione era fornita da luci a gas aperte e c'erano pochi secchi d'acqua per spegnere gli incendi.\nL'incendio.\nIl pomeriggio del 25 marzo 1911, un incendio che inizi\u00f2 all'ottavo piano della Shirtwaist Company uccise 146 persone. La maggioranza erano giovani donne italiane e ebree dell\u2019Europa orientale. Poich\u00e9 la fabbrica occupava gli ultimi tre piani di un palazzo di dieci piani, 62 delle vittime morirono nel tentativo disperato di salvarsi lanciandosi dalle finestre dello stabile non essendoci altra via d'uscita.\nI proprietari della fabbrica, Max Blanck e Isaac Harris, che al momento dell'incendio si trovavano al decimo piano e che tenevano chiusi a chiave gli operai per paura che rubassero o facessero troppe pause, si misero in salvo e lasciarono morire le donne e gli uomini rimasti intrappolati. Il processo che segu\u00ec li assolse e l'assicurazione pag\u00f2 loro 60.000 dollari per i danni subiti (corrispondenti a circa 400 dollari per ogni morto), il risarcimento alle famiglie fu di 75 dollari.\nMigliaia di persone presero parte i funerali delle vittime."}
{"id": "338861", "revid": "729019", "url": "https://it.wikipedia.org/wiki?curid=338861", "title": "Sojuz 13", "text": "Sojuz 13 \u00e8 la denominazione di una missione della navicella spaziale Sojuz sovietica. Si tratt\u00f2 del dodicesimo volo equipaggiato di questa capsula nonch\u00e9 del ventiquattresimo volo nell'ambito del programma Sojuz sovietico. Prima di questa missione, per\u00f2 dopo la missione equipaggiata Sojuz 12 venne lanciata quale ulteriore missione di prova la capsula Sojuz priva di equipaggio sotto la denominazione di Cosmos 613.\nMissione.\nCome per la missione equipaggiata precedente, la Sojuz 12, anche questa missione venne principalmente svolta per testare la seconda generazione delle navicelle spaziali Sojuz. Oltre al controllo dell'affidabilit\u00e0 tecnologica di tutti i sistemi e strumenti di bordo (come per esempio il pilotaggio manuale ed automatico, la navigazione autonoma ecc.) venne eseguita una serie di esperimenti precedentemente iniziati a bordo della stazione spaziale Saljut 1:\nSiccome non fu prevista alcuna manovra d'aggancio per questa missione, la fotocamera astrofisica Orion 2 sopradescritta era stata installata al posto del portellone di aggancio nella sezione del modulo orbitale appositamente cos\u00ec modificato. L'alimentazione con energia venne garantita da appositi pannelli solari."}
{"id": "338863", "revid": "1226", "url": "https://it.wikipedia.org/wiki?curid=338863", "title": "Protezione beni culturali", "text": ""}
{"id": "338866", "revid": "1226", "url": "https://it.wikipedia.org/wiki?curid=338866", "title": "Conflitto armato", "text": ""}
{"id": "338867", "revid": "21880", "url": "https://it.wikipedia.org/wiki?curid=338867", "title": "Necropoli di Pantalica", "text": ""}
{"id": "338869", "revid": "486946", "url": "https://it.wikipedia.org/wiki?curid=338869", "title": "Esplora Risorse", "text": ""}
{"id": "338871", "revid": "15756", "url": "https://it.wikipedia.org/wiki?curid=338871", "title": "Cosmos 638", "text": "Cosmos 638 \u00e8 la denominazione di una missione non equipaggiata della capsula spaziale Sojuz sovietica. Era solito per il regime sovietico indicare esclusivamente missioni concluse con successo con una denominazione ufficiale. Le missioni che comportarono insuccessi vennero di solito nascoste all'opinione pubblica, e le missioni di collaudo camuffate sotto l'unica denominazione di \"Cosmos\". Infatti tutti i velivoli spaziali sovietici, sia di carattere civile che militare, per i quali non si voleva dare delle informazioni pi\u00f9 precise, vennero numerati come velivoli di questa serie. Per questo motivo la numerazione cronologica aument\u00f2 in continuazione ed entro breve tempo e pertanto risulta di difficile individuazione una descrizione esatta di tutti i velivoli lanciati sotto questa denominazione. Basti pensare che gi\u00e0 verso la met\u00e0 degli anni 70 si raggiungera il numero 1000. Concretamente la missione sotto descritta fu il venticinquesimo volo nell'ambito del programma Sojuz sovietico.\nMissione.\nSi tratt\u00f2 del primo volo in prepariazione del programma test Apollo-Sojuz eseguito in collaborazione con la NASA. All'incontrario di altre capsule Sojuz, quella usata durante questa missione venne dotata di due pannelli solari. Ci\u00f2 che fu pi\u00f9 interessante fu il fatto che questa capsula spaziale Sojuz era dotata, al posto del congegno d'aggancio normalmente usato, di un sistema appositamente modificato per consentire un aggancio al modulo di collegamento, o meglio all'adattatore d'aggancio, denominato brevemente APDS (\"Androgynous Peripheral Docking System\"). Infatti, siccome la navicella spaziale americana e quella sovietica a bordo avevano delle atmosfere diverse, Apollo e Sojuz non potevano agganciarsi direttamente. Per poterlo consentire la capsula dell'Apollo fu dotata di quest' apposito adattatore per l'aggancio \"APDS\", che non solo assunse tale funzione, bens\u00ec pure quella di canale dell'aria. L'atmosfera a bordo dell'Apollo era composta da ossigeno puro, con un pressione del 34% dell'atmosfera terrestre. A bordo della Sojuz invece si respirava dell'aria \u201enormale\u201c, cio\u00e8 composta dalla miscela azoto con ossigeno. La pressione solita a bordo della Sojuz di 100% dell'atmosfera terrestre, verr\u00e0 abbassata esclusivamente per la missione del programma test Apollo-Sojuz (eseguita con la Sojuz 19) al 68% affinch\u00e9 il passaggio da una navicella spaziale verso l'altra potesse avvenire creando il meno inconvenienti possibili per l'adattamento della respirazione."}
{"id": "338873", "revid": "1226", "url": "https://it.wikipedia.org/wiki?curid=338873", "title": "Beni Culturali", "text": ""}
{"id": "338878", "revid": "1573940", "url": "https://it.wikipedia.org/wiki?curid=338878", "title": "Cyanistes caeruleus", "text": "La cinciarella (Cyanistes caeruleus ()) \u00e8 un uccello passeriforme appartenente alla famiglia dei Paridi.\nDescrizione.\n\u00c8 lungo circa 10,5\u201312\u00a0cm e pesa intorno ai 12\u00a0g Il piumaggio \u00e8 molto vivace, presentando per entrambi i sessi una colorazione blu cobalto sulla nuca, sulle ali e sulla coda, verdastra sul dorso, una mascherina bianca, attraversata da una linea nera all'altezza degli occhi, e petto giallo zolfo. Ha il becco nero a punta e zampe corte e robuste grigio-blu. I giovani sono molto pi\u00f9 gialli degli esemplari adulti, ed hanno un carattere particolarmente giocoso (spesso si possono osservare individui assieme ad esemplari di codibugnolo).\nBiologia.\nAlimentazione.\nLa cinciarella \u00e8 un insettivoro.\nIl suo cibo preferito consiste in coccidi, afidi, larve, ragni e piccoli invertebrati che trova sugli alberi.\nNel periodo invernale non disdegna comunque semi, bacche e frutta.\nRiproduzione.\nIl periodo dell'accoppiamento inizia a febbraio.\nLa cinciarella nidifica in qualsiasi cavit\u00e0 degli alberi, ceppi, muri o nei nidi artificiali. Lo stesso nido \u00e8 utilizzato anno dopo anno e costantemente protetto durante la cova. Viene realizzato utilizzando muschio, lana, peli e piume e le uova (normalmente 7-10 con guscio bianco screziato da punti scuri) vengono deposte tra aprile e maggio e covate per circa 15 giorni.\nI piccoli vengono accuditi da tutti e due i genitori per 15-20 giorni.\nCanto.\nIl canto \u00e8 molto articolato e pu\u00f2 essere udito tutto l'anno ma maggiormente nel periodo da febbraio a giugno. Varia tra un vivace \"teerrrr, tee, tee, tee\" ad un rimbrottante \"churr\".\nSe disturbate mentre sono nel nido, le cinciarelle emettono un sibilo simile a quello dei serpenti, e possono cercare di saltare nel tentativo di intimorire l'aggressore.\nDistribuzione e habitat.\n\u00c8 diffuso dall'Europa occidentale fino all'Asia occidentale e settentrionale.\nVive prevalentemente nei boschi collinari e pianeggianti, ma \u00e8 anche un assiduo frequentatore di frutteti e giardini dove \u00e8 possibile ammirarlo nelle sue acrobazie tra i rami, alla ricerca di cibo.\nTassonomia.\nSono note le seguenti sottospecie:\nLa sottospecie \"Cyanistes caeruleus teneriffae\" \u00e8 oggi inquadrata come specie a s\u00e9 stante (\"Cyanistes teneriffae\")"}
{"id": "338879", "revid": "125603021", "url": "https://it.wikipedia.org/wiki?curid=338879", "title": "Stefano di Grandmont", "text": "Biografia.\nLe notizie che conosciamo di Stefano ci pervengono da alcuni scritti del XII secolo, e sono:\nSecondo il racconto della \"Vita\", Stefano nacque a Thiers, figlio del visconte feudale del luogo; a dodici anni accompagn\u00f2 il padre in un pellegrinaggio alla tomba di san Nicola a Bari, ma l\u00ec giunto, Stefano si ammal\u00f2, e il padre fu costretto ad affidarlo alle cure dell'arcivescovo di Benevento, Milone. Per dodici anni soggiorn\u00f2 presso l'arcivescovo, avendo la possibilit\u00e0 di conoscere la vita di un gruppo di eremiti calabresi. Colpito dal loro esempio, decise di imitarli, fece approvare il suo progetto dal papa Alessandro II e trascorsi altri quattro anni, ritorn\u00f2 al paese natio.\nPer\u00f2 questa prima parte della \"Vita\" \u00e8 insicura e contraddittoria nelle date, perch\u00e9 le reliquie di san Nicola furono trasportate a Bari nel 1087, mentre Milone fu arcivescovo di Benevento dal 1074 al 1076, inoltre il racconto dice che Stefano divenne eremita a Muret nel 1076 all'et\u00e0 di 30 anni.\nNella seconda parte, pi\u00f9 attendibile, si racconta che Stefano scelse un luogo selvaggio vicino a Limoges chiamato \"Muret\", per vivervi in solitudine; nel contempo, con una particolare cerimonia, scrisse un documento in cui dichiarava di \"rinunciare al demonio\" e di consacrarsi alla Santissima Trinit\u00e0 e mettendo al dito un anello, unico bene rimastogli del suo patrimonio.\nSi racconta che le sue penitenze e austerit\u00e0 furono molto rigorose: dormiva in una cassa infossata nella terra come in una tomba, portava sulla nuda pelle una corazza di ferro, coperto giorno e notte da vestiti di sacco, si nutriva abitualmente solo di pane e di acqua. Trascorreva le sue giornate recitando salmi e l'Ufficio della SS. Trinit\u00e0, inginocchiato e prostrato a terra, al punto che il naso prese una posizione obliqua; inoltre si dedicava ai colloqui con i numerosi visitatori che venivano a trovarlo.\nIntorno a lui si radunarono molti discepoli, attratti dall'austerit\u00e0 della sua vita, fondando cos\u00ec, nel 1073, con l'approvazione di papa Gregorio VII, al romitaggio di Muret nell'Alvernia una \"Congregazione di eremiti\".\nVerso il termine della sua vita, secondo i racconti prima citati, ricevette la visita di due cardinali, legati pontifici a Limoges e che divennero poi il papa Innocenzo II e l'antipapa Anacleto II.\nMor\u00ec a circa 80 anni dopo aver ricevuto i Sacramenti; in lui si trova l'ispirazione dell'eremitismo gregoriano, fatto di preghiera, rifiuto di ogni ricchezza e di lavoro manuale, in contrasto con la norma dei monasteri benedettini tradizionali.\nL'Ordine di Grandmont.\nDopo la sua morte il romitaggio venne trasferito a Grandmont, dove nacque l'ordine monastico omonimo. I suoi discepoli si spostarono nella solitudine del \"deserto reliquie della loro guida e padre fondatore.\nSorse l'Ordine di Grandmont, costituito ed organizzato dal quarto priore Stefano di Liciac verso il 1150-60. Fu un ordine assai austero, con un modello di vita eremitica integrale, nel quale i fratelli non potevano possedere niente, n\u00e9 chiese, n\u00e9 greggi; inoltre, per lasciare ai chierici la pi\u00f9 ampia libert\u00e0 possibile, la Regola attribuiva ai conversi un'autorit\u00e0 esclusiva in campo amministrativo. Questo origin\u00f2 gravi difficolt\u00e0 nel 1185 - 1188 con una rivolta dei conversi.\nL'Ordine di Grandmont ebbe nella seconda met\u00e0 del secolo XII una grande diffusione, grazie anche all'appoggio della dinastia reale dei Plantageneti, con i sovrani inglesi Enrico II e Riccardo Cuor di Leone.\nNel 1317 papa Giovanni XXII ridusse le case dell'Ordine da 149 a 39, soprattutto per una serie violente liti fra monaci e fratelli laici che scandalizzarono il mondo cristiano e per il rilassamento nel rispetto della severissima regola; nel XVI secolo l'abbazia fu data \"in commendam\" e dopo il fallimento di una riforma, l'Ordine venne soppresso tra il 1770 e il 1787.\nCulto.\nStefano di Muret fu ufficialmente proclamato santo da papa Clemente III nel 1189 e la sua festa fu fissata all'8 febbraio."}
{"id": "338880", "revid": "21880", "url": "https://it.wikipedia.org/wiki?curid=338880", "title": "Microcycas", "text": ""}
{"id": "338884", "revid": "4711", "url": "https://it.wikipedia.org/wiki?curid=338884", "title": "Nijmwegen", "text": ""}
{"id": "338886", "revid": "110157", "url": "https://it.wikipedia.org/wiki?curid=338886", "title": "Reprise Records", "text": "La Reprise Records () \u00e8 un'etichetta discografica statunitense fondata nel 1960 da Frank Sinatra. \u00c8 stata l'etichetta (oltre che dello stesso Sinatra) di numerosi artisti influenti, come Dean Martin, Bing Crosby, Jimi Hendrix, Steely Dan, Eric Clapton, Joni Mitchell, Randy Newman, Neil Young, Arlo Guthrie, Ry Cooder, Captain Beefheart, Frank Zappa, Gram Parsons, Emmylou Harris, The Fugs, Jethro Tull, Pentangle, Steely Dan, T. Rex, The Meters, John Cale, Gordon Lightfoot, The Beach Boys, Fleetwood Mac, Depeche Mode, Enya, Green Day ecc.\nNel 1963 la Reprise fu venduta alla Warner Music Group e da allora la Warner Bros. si occupa della distribuzione dei dischi.\nStoria.\nLa Reprise fu formata nel 1958 quando Frank Sinatra cominci\u00f2 a desiderare pi\u00f9 libert\u00e0 dalla sua etichetta, la Capitol Records. Il primo album prodotto dall'etichetta fu \"Ring-a-ding-ding!\". Poco pi\u00f9 tardi anche gli amici del Rat Pack Dean Martin e Sammy Davis Jr. si unirono alla Reprise. Tra il 1961 e il 1963 ospit\u00f2 anche illustri cantanti come Bing Crosby. La compagnia ha ancora oggi in listino tutti gli album di Sinatra pubblicati sotto la Reprise, e dopo la sua morte nel 1998 ottenne grandi incassi con i greatest hits.\nUna delle caratteristiche basilari dell'etichetta fu la totale libert\u00e0 dell'artista che ne faceva parte, inclusi diritti di propriet\u00e0 e di vendita. Nel caso di Martin, i suoi dischi dovettero aspettare vent'anni prima di essere pubblicati, fino a che non fu raggiunto un accordo con la Capitol Records, sua vecchia etichetta.\nNel 1963, con la nuova propriet\u00e0 della Warner Bros., molti vecchi artisti furono espulsi dalla Reprise. La compagnia cominci\u00f2 a concentrarsi su artisti pi\u00f9 giovani, come i Kinks nel 1964. Nei tardi anni sessanta la Warner decise di ammettere solo musicisti pop.\nNei tardi anni settanta Joni Mitchell e Captain Beefheart lasciarono la Reprise e Sinatra chiese di essere il solo artista della compagnia. Neil Young per\u00f2 rifiut\u00f2, ed \u00e8 tuttora segnato alla Reprise. Joni Mitchell torn\u00f2 negli anni ottanta dopo un disguido con la Geffen Records, ma poi lasci\u00f2 l'etichetta di nuovo.\nArtisti oggi.\nQui di seguito una lista dei maggiori artisti che oggi sono segnati alla Reprise Records."}
{"id": "338887", "revid": "1543377", "url": "https://it.wikipedia.org/wiki?curid=338887", "title": "Microcycas calocoma", "text": "Microcycas calocoma \u00e8 una cicade della famiglia delle Zamiaceae, nativa di Cuba. \u00c8 l'unica specie del genere Microcycas.\nDescrizione.\nHa un tronco eretto, non ramificato, alto sino a 10 m, di 50\u201360\u00a0cm di diametro.\nLe foglie, disposte a corona all'apice del fusto, sono pennate, lunghe 0.6-1.2 m, e appaiono troncate all'apice; hanno un breve picciolo, privo di spine. Le foglioline, lanceolate, lunghe 15\u201325\u00a0cm, hanno margine intero e si ripiegano ad angolo acuto al di sotto del piano del rachide. \nI coni maschili sono cilindrici, peduncolati, lunghi 25\u201330\u00a0cm, di colore giallo-bruno, densamente pubescenti. I coni femminili, anch'essi di forma cilindrica e di colore giallastro, sono lunghi 50\u201390\u00a0cm e larghi 15\u00a0cm. Gli sporofilli hanno una caratteristica protuberanza apicale arrotondata.\nI semi sono ovoidali, lunghi 3.5\u20134\u00a0cm e 2-2.5\u00a0cm di diametro, sono di colore rosa o rosso\nTassonomia.\nFu originariamente descritta come \"Zamia calocoma\" dal botanico olandese Friedrich Anton Wilhelm Miquel nel 1851. Fu in seguito Alphonse De Candolle, nel 1868, a stabilire che si trattava dell'unica specie di un genere a s\u00e9 stante, il genere \"Microcycas\".\nL'analisi cladistica dei dati morfologici e cariologici, nonch\u00e9 le analisi dei sequenziamento del DNA, rivelano che il genere \"Microcycas\" (sottotrib\u00f9 Microcycadinae) \u00e8 strettamente imparentato con il genere \"Zamia\".\nDistribuzione e habitat.\n\u00c8 una specie evolutasi nell'habitat antillano in condizioni di estremo isolamento; \u00e8 endemica della provincia di Pinar del R\u00edo, nella parte occidentale di Cuba.\nIn natura ne esistono meno di un migliaio di esemplari, concentrati nei pressi del villaggio di San Andr\u00e9s de Caiguanabo, nella cordigliera di Guaniguanico, tra i 50 e i 250 m di altezza s.l.m.\nConservazione.\n\u00c8 considerata una specie in pericolo critico di estinzione (\"Critically Endangered\"), sia per la fragilit\u00e0 dell'ecosistema in cui risiede, sia per problemi di riproduzione, dovuti verosimilmente alla rarefazione, causata dall'uso di insetticidi, del coleottero impollinatore \"Pharaxonotha esperanzae\"."}
{"id": "338888", "revid": "1318658", "url": "https://it.wikipedia.org/wiki?curid=338888", "title": "Posen", "text": ""}
{"id": "338889", "revid": "767487", "url": "https://it.wikipedia.org/wiki?curid=338889", "title": "Madbones", "text": "I Madbones, sono stati un gruppo musicale punk rock e emo italiano, dal 1994 al 2006.\nStoria.\nSi formano a Varese nel 1994, e realizzano un demotape nel 1996 con sei canzoni. In quello stesso anno partecipano al concorso \"Bustock\" aggiudicandosi il primo posto e ottenendo un contratto con l'etichetta Behind the Mask. Nel 1997 esce il primo CD, \"Mad in Italy\", che vende solamente mille copie a causa di problemi con l'etichetta discografica.\nNell'ottobre 2000 il gruppo realizza, tra gli altri, il singolo \"Dogstar\". Nel maggio 2003 esce il nuovo album, \"Simple Frames\", per la Ammonia Records. L'anno precedente, con gli I Against I, ha pubblicato \"Split Competition Vol. 2\", entrambi usciti per l'etichetta discografica Ammonia, etichetta a diffusione nazionale.\nNel 2006 il gruppo si scioglie ufficialmente, ma si riunisce includendo l'ex cantante dei The Shandon, Olly, e cambiando nome in The Fire. Il 31 marzo 2006 esce l'album \"Loverdrive\" e a novembre la ristampa del disco con due bonus tracks: \"Mr.Unbreakable\" e \"Christmas Tale\"."}
{"id": "338892", "revid": "123438298", "url": "https://it.wikipedia.org/wiki?curid=338892", "title": "Il pozzo della solitudine", "text": "Il pozzo della solitudine (\"The Well of Loneliness\") \u00e8 l'opera pi\u00f9 famosa della scrittrice britannica Marguerite (John) Radclyffe Hall. Pubblicato nel 1928, \u00e8 considerato il primo romanzo a tematica apertamente lesbica, in cui, tuttavia, il termine \"lesbica\" non \u00e8 utilizzato, sostituito da perifrasi o dal termine \"invertita\".\nIl romanzo, che si sviluppa secondo stilemi tipici dei romanzi sentimentali o di formazione ottocenteschi, narra la vita di un'aristocratica inglese, \"Stephen Gordon\", un'\"invertita\" con tratti, movenze e maniere mascolini.\nVicenda editoriale.\nLa pubblicazione suscit\u00f2 un grande scandalo e, a trent'anni dalla condanna di Oscar Wilde, l'autrice dovette affrontare un processo per oscenit\u00e0, che port\u00f2 alla messa al bando del libro in Gran Bretagna, malgrado la mobilitazione di numerosi intellettuali e scrittori come Herbert George Wells, George Bernard Shaw, Edward Morgan Forster e Virginia Woolf.\nAnaloga sorte ebbe in un primo tempo negli Stati Uniti, presso il tribunale di New York, in cui l'editore venne dapprima condannato ed in seguito assolto in appello. A dispetto dei tentativi di censura, il libro conobbe un grande successo: tra il 1928 ed il 1943 (anno della morte dell'autrice) venne tradotto in undici lingue e vendette pi\u00f9 di un milione di copie.\nTrama.\nStephen, nata in tarda epoca vittoriana, viene battezzata dai genitori con un nome maschile (avevano difatti desiderato d'avere un figlio maschio), cresce nella tenuta della sua famiglia, \"Morton\", isolata dai propri coetanei che la giudicano \"strana\". Stretta di fianchi e con spalle larghe e squadrate, odia le gonne lunghe e vuole tenere sempre i capelli tagliati corti; \u00e8 appassionata di caccia, di equitazione e di scherma, e frequenta la ricca biblioteca di famiglia.\nA sette anni sviluppa una cotta infantile per una cameriera di nome Collins e rimane sconvolta quando vede la giovane donna baciare un valletto; ma intuisce la propria diversit\u00e0 soltanto quando a 18 anni il suo unico amico, Martin, un ragazzo canadese, le confessa il suo amore e lei scappa via inorridita. Il padre, Sir Philip, che stravede per lei, cerca di capirla attraverso gli scritti di Karl Heinrich Ulrichs, il primo autore moderno a proporre una teoria sull'omosessualit\u00e0. La madre invece, Lady Anna, \u00e8 una figura distante che vede la figlia come \"impura, indegna e mutilata\".\nPoco tempo dopo (il padre \u00e8 morto durante l'inverno schiacciato da un albero) Stephen accetta la propria inclinazione omosessuale, sia pure considerandola come una maledizione congenita, comincia a vestirsi con abiti maschili e a 21 anni inizia una tormentata relazione platonica ma comunque appassionata con un'americana, Angela, la moglie di un nuovo vicino: questa la usa come diversivo alla noia concedendole solo qualche bacio come \"tra compagne di scuola\". Il marito di lei minaccia uno scandalo, accusandola di \"voglie innaturali provenienti da una mente squilibrata e da un corpo indisciplinato\", e Stephen viene esiliata dalla tenuta di famiglia.\nDurante l'esilio forzato Stephen si trasferisce a Londra e qui inizia la sua carriera di scrittrice, scrive un primo romanzo che viene ben recensito dalla critica e poi, durante la Prima guerra mondiale, mentre si trova in Francia conosce Mary, una giovane ingenua di oscure origini, che aiuta a trasportare i feriti in ambulanza. Le due donne, dopo molti tentennamenti, iniziano una relazione amorosa. Stephen mantiene Mary con il suo cospicuo patrimonio e la ragazza, dal canto suo, ama Stephen con trasporto e devozione sinceri. Ma Mary, a differenza di Stephen, non \u00e8 affatto \"un'invertita\": \u00e8 una donna \"normale\". Ben presto la loro relazione inizia a soffrire a causa dell'isolamento sociale a cui sono costrette.\nAllontanate dalla gente \"per bene\" della buona societ\u00e0, sono costrette a frequentare altre \"invertite\" ed \"anormali\", in uno squallido giro di bar e di alcolizzati nella vita notturna parigina. Ben presto Stephen capir\u00e0 che questo modo d'esistenza \u00e8 troppo dura per Mary, che inizia a diventare cinica, e rinuncer\u00e0 a lei in un estremo atto d'amore. Martin, che ora vive anche lui a Parigi, riaccende la vecchia amicizia con Stephen e nel contempo s'innamora di Mary: convinta che lei non riuscir\u00e0 mai a dare la completa felicit\u00e0 all'amata Stephen finge d'avere un'altra relazione e spinge Mary tra le braccia di Martin.\nIl romanzo si conclude con l'appello di Stephen a Dio: \"Concedete anche a noi il diritto ad esistere!\"\nAnalisi.\nLa tesi dell'autrice, a grandi tratti, \u00e8 che l'omosessualit\u00e0 sia una condizione innata, fisiologica (o meglio, patologica), di profonda diversit\u00e0, e che il rifiuto sociale costringa gli omosessuali ad una vita di solitudine e squallore. Emblematica, nel romanzo, \u00e8 la morte (per malattia, dovuta alla miseria) di una loro conoscente ed il conseguente suicidio della sua partner.\nSi tratta di tesi in cui difficilmente le lesbiche e gli omosessuali di oggi si possono riconoscere, ma va considerata la situazione dell'epoca. Come sopra ricordato, la stessa Radclyffe Hall dovette fare i conti con il disprezzo e l'ostracismo dei contemporanei. Nel ritratto dell'ambiente omosessuale parigino si possono probabilmente ritrovare personaggi realmente esistiti, come Oscar Wilde o Natalie Clifford Barney."}
{"id": "338893", "revid": "1374768", "url": "https://it.wikipedia.org/wiki?curid=338893", "title": "Battaglia di Kulikovo", "text": "La battaglia di Kulikovo, \u00e8 stata combattuta da Tataro-Mongoli e Polacco-Lituani contro i Russi. La battaglia ebbe luogo l'8 settembre 1380 nella campagna di Kulikovo vicino al fiume Don (nell'odierna oblast' di Tula) e si concluse con la vittoria dei russi. Il luogo della battaglia \u00e8 ricordato da una cappella commemorativa, costruita su un progetto di Aleksej \u0160\u010dusev.\nStoria.\nL'esercito russo, sotto il comando del Granduca di Vladimir, Dmitrij Ivanovi\u010d di Mosca (in seguito chiamato \"Dmitri Donskoj\" cio\u00e8 \"Dmitrij del Don\") fronteggi\u00f2 forze molto pi\u00f9 numerose, al comando di Mamaj, il forte capo militare dell'Orda d'Oro. Gli alleati di Mamaj, il Gran Principe Oleg di Rjazan' (il quale era in lotta con le tendenze accentratrici di Mosca) e il Gran Principe Jogaila di Lituania (che part\u00ec con tutte le forze lituane e polacche) arrivarono tardi alla battaglia. L'antico poema russo \"Zadon\u0161\u010dina\" (\"l'epopea d'oltre Don\") narra di 150.000 russi e 300.000 tataro-mongoli, ma le dimensioni del campo di Kulikovo non permettono di contenere una tale quantit\u00e0 di truppe. Cifre pi\u00f9 verosimili sarebbero attorno agli 80.000 russi e ai 125.000 tataro-mongoli.\nLa battaglia si apr\u00ec con un duello tra due campioni: il campione russo era Aleksandr Peresvet, un monaco dell'Abbazia della trinit\u00e0 inviato in battaglia da San Sergio, mentre il campione dell'Orda era \"Temir-murza\" (detto anche \"Chelubey\" o \"Cheli-bey\"). I campioni si uccisero a vicenda al primo scontro, anche se secondo la leggenda russa, Peresvet non cadde dalla sella, al contrario di Temir-murza.\nDopo circa tre ore di battaglia (da mezzogiorno alle tre) le forze russe riuscirono, anche se con grandi perdite, a respingere l'attacco dell'Orda. La cavalleria di Vladimir, Principe di Serpuchov (cugino di Dmitri), guidata dal principale stratega della battaglia, \"Dmitrij Bobrok\" (principe di Volinia), lanci\u00f2 un contrattacco a sorpresa sul fianco, conseguendo la vittoria sulle forze dell'Orda. Mamaj fugg\u00ec in Crimea, dove venne assassinato dai suoi nemici, lasciando il comando dell'orda a Tokhtamy\u0161.\nQuesta vittoria segn\u00f2 l'inizio della fine per il dominio mongolo sulla Russia, che termin\u00f2 ufficialmente con il grande scontro sul fiume Ugra un secolo dopo. L'importanza spirituale per l'unificazione delle terre russe fu ancor maggiore."}
{"id": "338894", "revid": "161374", "url": "https://it.wikipedia.org/wiki?curid=338894", "title": "Hanna e Barbera", "text": ""}
{"id": "338896", "revid": "287204", "url": "https://it.wikipedia.org/wiki?curid=338896", "title": "Salina (geologia)", "text": "Una salina naturale o piana di sale o \"piana salina\" \u00e8 una formazione geologica che si trova nelle zone desertiche. Conosciuta anche come \"playa\" (in spagnolo \u00abpiana\u00bb, \u00abspiaggia\u00bb) o \"salar\" o \"takyr\", \"sabkha\" e \"kavir\" in Asia centrale, Arabia Saudita e Iran, rispettivamente, \u00e8 una distesa piatta coperta di sale ed altri minerali che normalmente appare bianca sotto il sole. \nUna salina naturale \u00e8 un luogo dove defluiscono le acque piovane e sarebbe un lago o uno stagno se non ci si trovasse in una zona dove l'evaporazione \u00e8 maggiore delle precipitazioni come ad esempio un deserto. Se il terreno non \u00e8 in grado di drenare l'acqua, questa rimane in superficie finch\u00e9 non evapora. Evaporando lascia sul terreno i sali in essa disciolti. Nell'arco di migliaia di anni il sale si accumula in spessi strati generalmente bianchi. Visti dall'aereo sembrano laghi ghiacciati.\nLe saline possono essere pericolose perch\u00e9 la coltre di sale pu\u00f2 nascondere paludi di fango in grado di sommergere un autocarro. Nella depressione di Qattara nella parte orientale del deserto del Sahara vi sono molte trappole del genere che durante la seconda guerra mondiale furono utilizzate come barriere strategiche.\nLa pi\u00f9 grande piana di sale del mondo \u00e8 il Salar de Uyuni in Bolivia (oltre 10000 km\u00b2). In Sudamerica sono notevoli anche le Salinas Grandes in Argentina (ca. 6000 km\u00b2).\nNegli USA le piane saline pi\u00f9 conosciute sono le Black Rock Desert in Nevada e Bonneville Salt Flats nello Utah, luogo famoso per i molti record di velocit\u00e0 stabiliti sul Bonneville Speedway.\nIn alcuni casi la distesa di sale si mantiene compatta solo per una parte dell'anno, mentre nei mesi in cui esiste una pur modesta piovosit\u00e0 assume un aspetto fangoso o diventa un vero e proprio lago salato. Questo accade per esempio per lo Chott Melrhir in Algeria (ca. 6700 km\u00b2) e per lo Chott el Jerid in Tunisia (ca. 7000 km\u00b2), che sono laghi salati d'inverno e piane di sale d'estate.\nAnche nei deserti asiatici esistono piane di sale. Una situazione particolare \u00e8 costituita dal Lago d'Aral, che essiccatosi per gran parte a causa dell'eccessivo sfruttamento dei suoi immissari, ha generato in tempi recenti alcune distese saline. Il Lop Nur, nella Cina nord-occidentale, \u00e8 addirittura scomparso in tempi recenti (ca. 1970), trasformandosi integralmente in una piana di sale.\nLe saline naturali non vanno confuse con le saline coltivate, strutture artificiali (anche se spesso con una remota origine naturale), usate per la produzione di sale da cucina. A volte le saline coltivate vengono abbandonate e assumono l'aspetto di piane di sale o di laghi salati. Un esempio notevole \u00e8 rappresentato dalle Saline di Margherita di Savoia, in Puglia, che con i suoi 39 km\u00b2 \u00e8 la maggiore d'Europa nella sua categoria; l'origine antica fu probabilmente un lago costiero salato."}
{"id": "338898", "revid": "1318658", "url": "https://it.wikipedia.org/wiki?curid=338898", "title": "It (romanzo)", "text": "It \u00e8 un romanzo horror scritto da Stephen King e pubblicato nel 1986.\n\"It\" \u00e8 una lunga e sinistra saga corale che si espande tra orrori inquietanti e drammi umani senza speranza, trattando i temi che in seguito diventeranno il simbolo dell'autore: la forza soverchiante della memoria, la profonda incisivit\u00e0 dei traumi infantili, il prezzo della violenza occultata dietro una fragile maschera di felicit\u00e0, la grettezza e la bassezza umana nascosta dietro le apparenze di una ridente e piccola cittadina.\nPer quanto \"It\" sia considerato principalmente un romanzo horror, in esso sono presenti molti elementi comuni al romanzo di formazione.\nIl romanzo \u00e8 la storia di sette amici provenienti dalla fittizia citt\u00e0 di Derry, Maine, ed \u00e8 raccontata alternando due diversi periodi temporali. Dal libro sono stati tratti un'omonima miniserie televisiva nel 1990 e una trasposizione cinematografica divisa in due parti: \"It\" (2017) e \"It - Capitolo due\" (2019).\nTrama.\n1957-1958.\nOttobre 1957. Una misteriosa entit\u00e0 multiforme si risveglia da un letargo di 27 anni trascorso nelle viscere della citt\u00e0 di Derry, Maine, e assume la forma del clown Pennywise. Il primo incontro avviene con un bambino di sei anni, George Denbrough, che sta tentando di recuperare una barchetta di carta da un canale di scolo. Pennywise avvicina George al tombino per rendergli la barchetta, poi lo uccide brutalmente divorandogli il braccio sinistro.\nA giugno Ben Hanscom, un ragazzo obeso, viene attaccato dalla banda di bulli locali, capitanata da Henry Bowers (che incide sulla pancia di Ben una H). Ben si salva inoltrandosi nelle lande, dove fa conoscenza con l'ipocondriaco Eddie Kaspbrak e Bill Denbrough, il balbuziente fratello maggiore di Georgie. I tre ragazzi stringono amicizia con altri tre ragazzi, l'irruento Richie Tozier, l'ebreo Stan Uris e la maschiaccio Beverly Marsh, con i quali formano il gruppo dei \"Perdenti\". Presto si rendono conto che ciascuno di loro ha avuto un incontro personale con It: a Ben \u00e8 apparso come un clown-mummia sulla superficie del fiume, a Eddie come un vagabondo lebbroso, a Bill come Georgie nell'album sanguinante di quest'ultimo, a Richie come la statua animata del boscaiolo Paul Bunyan, a Beverly come le voci dei bambini scomparsi in un lavandino sanguinante e a Stan come i fantasmi dei bambini morti alla cisterna cittadina. Bill e Richie, indagando, visitano la casa abbandonata di Neibolt Street e vengono attaccati da It in forma di licantropo, riuscendo a salvarsi e a rallentarlo immaginando di poterlo ferire con determinati strumenti. \nUn giorno, il Perdenti si dirigono ai Barren (una zona disabitata ai confini di Derry) per giocare, ma vengono raggiunti da Henry e dalla sua banda che stanno inseguendo Mike Hanlon, un ragazzino afroamericano. I Perdenti decidono di difendere quest'ultimo e ingaggiano una battaglia a colpi di sassi e petardi contro i bulli, riuscendo a metterli in fuga e accogliendo tra loro Mike, che si unisce al gruppo. Anche quest'ultimo rivela di essere riuscito a sfuggire a It in un'occasione in cui lo aveva attaccato sotto forma di mostruoso uccello gigante.\nIt minaccia di morte i Perdenti se proveranno a fermarlo, ma Bill percepisce che ha paura di loro e giura di uccidere il mostro per vendicare Georgie. I Perdenti, sotto consiglio di Ben, si sottopongono a un'antica prova indiana, al termine della quale Richie e Mike scoprono che It esiste da milioni di anni ed \u00e8 giunto sulla Terra in un non meglio identificato meteorite o su un'astronave (descritta simile a una versione oscura dell'arca dell'alleanza).\nQualche tempo dopo, Eddie viene a sapere dal suo farmacista che la medicina per la sua asma non \u00e8 altro che un placebo a base di acqua e canfora, pertanto non \u00e8 davvero malato ma \u00e8 stato psicologicamente indotto a crederlo dalla madre iperprotettiva. Approfittando di questo momento di debolezza psicologica (si suppone a causa della manipolazione degli eventi di It), viene attaccato e pestato a sangue dalla banda di Henry, che gli spezzano un braccio.\nIl giorno successivo, alla discarica, Beverly assiste casualmente alla morte di Patrick Hockstetter, un sociopatico membro della banda di Henry, il quale viene ucciso da It sotto forma di sanguisughe alate uscenti dal frigorifero abbandonato in cui rinchiudeva degli animali per farli morire. It cerca ancora di minacciare i Perdenti, ma questi ultimi non si lasciano intimidire.\nIl gruppo forgia dei proiettili d'argento da delle monete per usarli contro il mostro, basandosi sulle loro conoscenze dai film horror in cui l'argento \u00e8 il punto debole delle creature mostruose. Poi si dirigono alla casa di Neibolt Street con l'intento di affrontare It. Qui il gruppo ingaggia uno scontro contro la creatura, che assume nuovamente la forma di licantropo, riuscendo a ferirlo grazie ai proiettili d'argento scagliati da Beverly con una fionda e alla forza congiunta delle loro menti, costringendo il mostro a darsi alla fuga.\nAd agosto It manipola Henry, ormai impazzito, consegnandogli un coltello con cui uccidere il padre abusivo e spingendolo ad andare a cacciare i Perdenti per eliminarli. Beverly \u00e8 costretta a scappare da casa quando suo padre violento cerca di aggredirla (e probabilmente di abusare sessualmente di lei) in parte a causa dell'influenza di It; dopo essere sfuggita all'uomo e alla banda di Henry, la ragazza si ricongiunge con gli amici e capisce che ormai la creatura ha posto sotto il suo controllo tutta la citt\u00e0 e gli adulti per impedire loro di intervenire. I Perdenti si introducono nelle fogne (dove il mostro abita) per affrontarlo in definitiva, inseguiti da Henry e la sua banda. Questi ultimi sono assaliti da It sotto forma di Mostro di Frankenstein e solo Henry riesce a fuggire. Il gruppo raggiunge It, il quale assume la forma delle loro peggiori paure; Bill utilizza un'antica tecnica mistica di cui aveva letto in un libro, il Rito di Ch\u00fcd, per entrare nella mente di It, riuscendo a sconfiggerlo con l'aiuto di un'entit\u00e0 benevola chiamata la Tartaruga (che aveva protetto i Perdenti fino a quel momento, impedendo loro di essere uccisi). I ragazzi, ritenendo di aver eliminato la creatura, si dirigono verso l'uscita dalle fogne; per riuscirci devono per\u00f2 approfondire il loro legame, quindi Beverly ha un rapporto sessuale con ciascuno dei suoi amici. Una volta fuori i Perdenti suggellano un patto col sangue, giurando di tornare a Derry ad affrontare It nel caso ritorni.\n1984-1985.\nGiugno 1984. Una coppia gay, Adrian Mellon e Don Hagarty, viene attaccata da tre teppisti omofobi che scaraventano Adrian da un ponte. I tre giovani vengono pi\u00f9 tardi arrestati per omicidio quando viene trovato il cadavere mutilato di Adrian, nonostante uno dei tre affermi di aver visto un pagliaccio divorare il corpo del ragazzo sotto il ponte. Successivamente un massiccio numero di omicidi di bambini colpisce Derry, e Mike (l'unico dei Perdenti rimasto in citt\u00e0) chiama gli altri componenti del gruppo per tener fede alla promessa fatta 27 anni prima.\nBill \u00e8 diventato uno scrittore di libri horror di successo ed \u00e8 sposato con l'attrice Audra Phillips, vivendo con lei a Londra. Beverly, che vive a Chicago, \u00e8 una nota designer di moda sposata con Tom Rogan, uomo violento e abusivo come suo padre. Eddie si \u00e8 trasferito a Manhattan dove dirige un'azienda di noleggio limousine ed \u00e8 sposato con una donna chiamata Myra, ansiosa e protettiva nei suoi confronti come lo era sua madre. Richie vive a Los Angeles dove conduce un proprio talk show comico alla radio. Ben \u00e8 dimagrito, \u00e8 divenuto un famoso architetto e vive in una fattoria nel Nebraska. Stan \u00e8 un ragioniere commercialista ad Atlanta ed \u00e8 sposato. Tutti loro non hanno avuto figli e hanno subito una sorta di amnesia collettiva sulla loro infanzia, riacquistando lentamente i ricordi a partire dalla chiamata di Mike. Tutti accettano di tornare tranne Stan, che si suicida nella vasca da bagno per paura di dover riaffrontare le proprie paure infantili.\nI Perdenti scoprono che It si risveglia ogni 27 anni circa, per un periodo di 16-17 mesi, per nutrirsi di carne umana (prevalentemente di bambini, in quanto pi\u00f9 suggestionabili degli adulti) e tornare poi a dormire nelle fogne di Derry. Ogni volta che It va in letargo, a Derry accade sempre un incidente tragico. Il gruppo ha nuovamente dei singoli incontri con la creatura: a Ben appare come un vampiro in biblioteca, a Eddie come i bambini morti nei Barren, a Beverly come una strega e poi come suo padre, Richie trova un Pennywise gigante al posto della statua cittadina di Paul Bunyan, Mike lo vede come Stan e Bill non lo incontra ma ritrova le sue paure nello scioglilingua della sua infanzia (\"stanno stretti sotto i letti sette spettri a denti stretti\"); It usa anche dei biscotti della fortuna con dentro sangue e insetti alla cena di ritrovo dei Perdenti, facendo riapparire loro cicatrici risalenti all'estate del 1958. Ci\u00f2 nonostante, i Perdenti decidono di affrontare di nuovo It ed eliminarlo per sempre. \nNel frattempo Henry, rinchiuso in un manicomio da 27 anni in quanto incastrato da It per gli omicidi dei bambini commessi nel 1958, viene fatto evadere da It che lo incarica di uccidere i Perdenti. Il criminale cerca di uccidere Mike ed Eddie, ferendo gravemente il primo e rompendo nuovamente il braccio al secondo prima di essere ucciso da Eddie. Tom, dopo aver picchiato un'amica di Beverly per costringerla a dirgli dove sia andata la moglie, si dirige a Derry con l'intento di vendicarsi di Beverly per l'abbandono subito; qui cade sotto il controllo di It e rapisce Audra, giunta a sua volta in citt\u00e0 perch\u00e9 preoccupata per i comportamenti di Bill, portando la donna nella tana del mostro. La creatura si palesa con il suo vero aspetto, causando un infarto e la morte istantanea a Tom mentre Audra cade in stato catatonico.\nMentre Mike viene ricoverato in ospedale, i Perdenti restanti decidono di affrontare in definitiva It e si dirigono nelle fogne. Bill e Richie affrontano la creatura con il Rito di Ch\u00fcd ma la creatura, che ha assunto la forma di un ragno gigante, uccide Eddie strappandogli il braccio. Beverly rimane con il cadavere dell'amico e Audra, mentre Ben, Richie e Bill inseguono It. Scoprendo che ha deposto delle uova per riprodursi Ben le distrugge, mentre Bill e Richie uccidono in definitiva la creatura strappandole il cuore a mani nude. \nAlla morte di It, si scatena una furiosa tempesta che distrugge tutta la citt\u00e0 di Derry; Mike conclude che It e Derry fossero un solo organismo. I sopravvissuti del gruppo dei Perdenti tornano ciascuno alla propria vita, mentre Ben e Beverly diventano una coppia. Bill riesce a risvegliare Audra portandola in giro con Silver, la bicicletta che possedeva da bambino e tutti i Perdenti sopravvissuti dimenticano nuovamente quanto accaduto.\nGenesi dell'opera.\nNel 1978 King e la sua famiglia vivevano a Boulder, in Colorado. Una sera, King and\u00f2 da solo a ritirare la macchina dall'officina e si imbatt\u00e9 in un vecchio ponte di legno, con una strana forma a gobba, che decise di percorrere. Mentre camminava, gli ritorn\u00f2 in mente una favola norvegese dei tre caproni burberi che dovevano attraversare un ponte per arrivare al pascolo di montagna, superando il blocco di un troll. \nKing decise di trapiantare lo scenario della fiaba in un contesto di vita reale di proprio interesse, applicandovi il testo di \"Three Billy Goats Gruff\", come era stato raccolto da Peter Christen Asbj\u00f8rnsen e J\u00f8rgen Moe, e successivamente tradotto da George Webbe Dasent. King fu ulteriormente ispirato dal racconto di Marianne Moore riguardante \"rospi reali che camminavano in giardini immaginari\", che egli trasform\u00f2 in autentici troll collocati nel medesimo prato verde.\nIl progetto editoriale fu ripreso due anni pi\u00f9 tardi, con le idee maturate gradualmente nel frattempo, in particolare quella di intrecciare la vicenda degli animali con quella dei bambini e della loro vita adulta. \nIl romanzo \u00e8 stato cominciato a Bangor, nel Maine, il 9 settembre 1981 e completato il 28 dicembre 1985, trovando influenza anche nei miti e leggende metropolitane che accompagnarono la costruzione dell\u2019ideale di fogna, come antro di forze oscure.\nDedica.\nIl romanzo \u00e8 dedicato ai figli dell'autore:\nTemi.\n\"It\" tratta il mito dell'innocenza perduta, mettendo in discussione il confine fra necessit\u00e0 e libero arbitrio. Il critico Grady Hendrix di \"Tor.com\" not\u00f2 l'unidirezionalit\u00e0 che obbliga i fanciulli a passare per la porta di nome \"Sesso\", impedendo ai nuovi adulti di tornare indietro. Christopher Lehman-Haupt del \"New York Times\" riconobbe in \"It\" i tratti storici dell'America del XX secolo, fatta di criminalit\u00e0, bigottismo razziale e religioso, difficolt\u00e0 economiche, conflitti di lavoro e inquinamento industriale. Il racconto sarebbe un museo della cultura popolare degli anni cinquanta: marchi di tendenza, canzoni e star del rock 'n' roll, battute e luoghi comuni dei pi\u00f9 giovani.\nSecondo James Smythe del \"The Guardian\", Pennywise non \u00e8 l'incarnazione del male e del suo consapevole rifiuto, che invece risiederebbe nel Club dei Perdenti, nel passato famigliare e nei beni che li trasformarono in \"paria\".\nReazioni.\n\"It\" \u00e8 entrato a far parte dei best seller dell'epoca, ed \u00e8 diventato uno dei libri pi\u00f9 popolari tra i fan dello scrittore. L'antagonista \u00e8 un mostro assassino di bambini e senza un aspetto preciso. Nonostante prenda maggiormente le connotazioni di un classico della letteratura horror, la fine della storia svolta decisamente verso un tipo di ambientazione fantasy, che King delineer\u00e0 meglio con la stesura della saga della Torre Nera.\nAltri media.\nIl romanzo \u00e8 presente nei primi minuti del film fantastico del 2001 \"Donnie Darko\", dove il personaggio Rose Darko (Mary McDonnell) ne legge un'edizione paperback mentre sta seduta in giardino.\nAdattamenti.\nTelevisione.\nNel 1990, dal libro \u00e8 stata tratta una miniserie televisiva con Tim Curry nella parte di It/Pennywise. John Ritter in quella di Ben Hanscom, Harry Anderson in quella di Richie Tozier, Richard Masur in quella Stan Uris, Tim Reid in quella di Mike Hanlon, Annette O'Toole in quella di Beverly Marsh, Richard Thomas in quella di Bill Denbrough, Olivia Hussey in quella di Audra Phillips, Dennis Christopher in quella di Eddie Kaspbrak e Michael Cole in quella di Henry Bowers. Le versioni dei protagonisti sono state interpretate da Brandon Crane (Ben), Seth Green (Richie), Ben Heller (Stan), Marlon Taylor (Mike), Emily Perkins (Beverly), Jonathan Brandis (Bill), Adam Faraizl (Eddie) e Jarred Blancard (Henry). La miniserie \u00e8 stata diretta da Tommy Lee Wallace e scritta da Wallace e Lawrence D. Cohen.\nCinema.\nNel 2014 la New Line Cinema ha avviato l'adattamento del romanzo di Stephen King. Il produttore Seth Grahame-Smith ha confermato che il film sar\u00e0 diviso in due parti, la prima ambientata nel 1988-89 e la seconda ai giorni nostri. Per la stesura della sceneggiatura sono stati contattati Chase Palmer, David Kajganich e Cary Fukunaga. Quest'ultimo avrebbe dovuto dirigere il film ma, in seguito al sorgere di forti divergenze creative con la produzione, abbandon\u00f2 il progetto al termine della realizzazione della sceneggiatura. La New Line ha contattato Andr\u00e9s Muschietti, gi\u00e0 regista de \"La madre\", in sostituzione di Fukunaga. Il ruolo di Pennywise \u00e8 stato ricoperto da Bill Skarsg\u00e5rd. La prima parte \u00e8 uscita il 19 ottobre 2017 in Italia, la seconda il 5 settembre 2019."}
{"id": "338901", "revid": "123613161", "url": "https://it.wikipedia.org/wiki?curid=338901", "title": "The Wall Street Journal", "text": "Il Wall Street Journal \u00e8 un quotidiano internazionale pubblicato a New York negli Stati Uniti, con una media a livello mondiale di oltre 2 milioni copie stampate giornalmente. \u00c8 il quotidiano a maggiore diffusione negli Stati Uniti.\nIl \"Wall Street Journal\" pubblica anche un'edizione europea, circa 80.000 copie, di cui circa 8000 per l'Italia, e una per l'Asia. Il suo principale rivale come quotidiano finanziario \u00e8 il Financial Times di Londra, anch'esso pubblicato in varie edizioni internazionali. Inoltre \u00e8 presente sul web con un sito a pagamento. Il sito web del quotidiano conta oltre un milione di abbonati, che ne fanno il primo quotidiano statunitense online.\nDescrizione.\nIl \"Wall Street Journal\" si occupa principalmente di affari e finanza, sia statunitense che internazionale. Il nome della testata si riferisce a Wall Street, la famosa via al centro del cuore finanziario di New York. Fu fondato l'8 luglio 1889 da Charles Dow, Edward Jones e Charles Bergstresser, ed \u00e8 stato vincitore del Premio Pulitzer ventinove volte.\nDal 1995 il giornale pubblica a cadenza annuale, in collaborazione con il think tank The Heritage Foundation, l'Indice della libert\u00e0 economica, classifica basata su 10 criteri che si propone di valutare la libert\u00e0 economica per ogni Stato del mondo.\nIl 31 luglio 2007 la News Corporation (oggi News Corp) di Rupert Murdoch ha acquisito la propriet\u00e0 del giornale rilevandolo dalla Dow Jones &amp; Company, l'azienda che cura gli indici alla Borsa di New York. La transazione \u00e8 costata 5,6 miliardi di dollari. L'obiettivo del magnate australiano \u00e8 quello di spodestare il New York Times dal ruolo di unico quotidiano di interesse nazionale negli Stati Uniti."}
{"id": "338902", "revid": "729019", "url": "https://it.wikipedia.org/wiki?curid=338902", "title": "Arditi del Popolo", "text": "Gli Arditi del Popolo erano un'organizzazione paramilitare di veterani ex militari della Grande Guerra, molti dei quali ex Arditi, fondata a Roma il 17 giugno 1921 dal reduce di guerra ex tenente degli Arditi ed anarchico Argo Secondari. Gli Arditi, sin dalla loro fondazione, erano un movimento di combattenti eterogeneo, che riuniva tra le sue file rivoluzionari, anarchici, comunisti e anticapitalisti.\nGli Arditi del Popolo furono tra le prime organizzazioni italiane antifasciste, ramificati in numerose sezioni, battaglioni e unit\u00e0 su tutto il territorio nazionale, volti a proteggere la popolazione (soprattutto gli operai, i proletari e le fasce pi\u00f9 deboli della societ\u00e0) dalla violenza squadrista dei Fasci italiani di combattimento, contrastandoli con successo in operazioni da guerriglia.\nGli Arditi nella Grande Guerra.\nGli Arditi furono un corpo speciale del Regio Esercito creato nel 1917, impiegato durante la prima guerra mondiale allo scopo di superare la tattica della guerra di posizione.\nDopo la prima guerra mondiale gli Arditi confluirono nell'Associazione arditi d'Italia, fondata dal capitano Mario Carli.\nLa gran parte dei reduci degli arditi confluirono dunque nel movimento fascista. L'adesione non fu unanime: una parte and\u00f2 a formare gli arditi del popolo.\nLa nascita degli Arditi del Popolo.\nGli arditi del popolo nacquero nell'estate del 1921 su iniziativa di membri della sezione romana degli arditi. Loro fondatore fu Argo Secondari, tenente decorato di guerra di tendenze anarchiche.\nLa formazione ebbe l'appoggio dell'Internazionale Comunista. La loro nascita fu addirittura annunciata da Lenin sulla \"Pravda\".\nAntonio Gramsci, tra i vari comunisti d'Italia, nei confronti degli arditi del popolo era per mantenere una posizione attendista di possibile appoggio.\nGli arditi del popolo si resero protagonisti di alcuni scontri armati contro i militanti fascisti, sfociati in fatti di sangue con alterne fortune e vittime da ambo le parti.\nTra gli arditi del popolo si ricordano per importanza: Alberto Acquacalda, Riccardo Lombardi (non iscritto ma partecipante alle azioni), Gaetano Di Bartolo Milana, Giuseppe Di Vittorio e Vincenzo Baldazzi.\nFatti di Parma.\nL'evento di maggior risonanza che coinvolse gli Arditi del Popolo fu la difesa del quartiere Oltretorrente di Parma dallo squadrismo fascista nell'agosto 1922.\nNei primi del mese circa 10.000 squadristi fascisti, prima al comando di Roberto Farinacci e poi di Italo Balbo, marciarono su Parma dopo aver occupato altri centri emiliani.\nA presidiare la citt\u00e0 si trovavano gli Arditi del Popolo, comandati dal deputato Guido Picelli e dall'ex reduce decorato di guerra Antonio Cieri, le formazioni di difesa proletaria, la Legione Proletaria Filippo Corridoni, oltre a cittadini dei quartieri popolari appositamente mobilitati.\nIl 6 agosto, resisi conto dell'impossibilit\u00e0 di conquistare la citt\u00e0, i fascisti passarono il controllo dell'ordine pubblico all'esercito e si impegnarono a ritirarsi.\nEredit\u00e0 storica.\nTom Behan, storico, asserisce che:\nInoltre Behan fa un esplicito parallelo e richiamo storico fra la situazione di allora ed i movimenti attuali anti globalizzazione, sostenendo l'importanza della partecipazione di massa a tali movimenti, anche da parte dei militanti che ne criticano la mancanza di obbiettivi strutturati, in quanto unico metodo per la costruzione di alternative.\nVari ex arditi del popolo lottarono nella guerra di Spagna tra il 1936 e il 1939 contro le truppe franchiste.\nAlcune formazioni partigiane nella Resistenza assunsero il nome di Arditi del Popolo: tra le pi\u00f9 note, quella nella quale fu attivo Antonello Trombadori, poi esponente del PCI.\nGli Arditi del Popolo, come pure Gino Lucetti, hanno ispirato anche alcune canzoni popolari e partigiane come quella del \"Battaglione Lucetti\".\nSimboli e iconografia.\nGli arditi del popolo mutuarono i simboli scelti dall'unit\u00e0 speciale degli arditi, che combatt\u00e9 per l'esercito italiano durante la grande guerra: il colore nero e i teschi, simboleggianti lo sprezzo del pericolo e della morte. Su alcune loro bandiere vi era la scritta \"\u00abLavoro o Morte\u00bb\".\nIl teschio mutuato dall'arditismo di guerra venne variato con l'aggiunta del colore rosso degli occhi e del pugnale. La \"spilla\" che raffigurava il teschio per l'appunto, era da appuntare sul petto a sinistra).\nAltro simbolo tipico dell'iconografia degli arditi del popolo fu la scure che spezza il fascio littorio."}
{"id": "338903", "revid": "107672698", "url": "https://it.wikipedia.org/wiki?curid=338903", "title": "Poul Bj\u00f8rndahl Astrup", "text": "Nel 1952-53 in Danimarca vi fu un'epidemia di poliomielite che colp\u00ec soprattutto la popolazione giovane causando ai malati delle paralisi al sistema respiratorio e rendendoli dipendenti da macchine per la respirazione artificiale.\nPoul Astrup all'epoca era responsabile del laboratorio dell'ospedale \"Blegdamshospitalet\" di Copenaghen e si premur\u00f2 di trovare un modo per migliorare il trattamento di questi pazienti.\nScopr\u00ec che un modo per migliorare la respirazione consisteva nella misurazione del rapporto acido-base e dell'ossigenazione e insieme all'azienda danese \"Radiometer\" svilupp\u00f2 un apparecchio per l'emogasanalisi.\nDal 1954 al 1979 fu a capo del laboratorio centrale del \"Rigshospitalet\" (l'ospedale universitario di Copenaghen). Nel 1964 venne nominato professore di chimica clinica.\nIn suo onore fu istituito il \"Poul Astrup Prize\", un'onorificenza che premia i migliori lavori di ricerca scandinavi nel campo della chimica clinica."}
{"id": "338904", "revid": "1632387", "url": "https://it.wikipedia.org/wiki?curid=338904", "title": "Enciclopedia Britannica", "text": "L'Enciclopedia Britannica (in latino \"Encyclop\u00e6dia Britannica\") \u00e8 una delle principali enciclopedie in lingua inglese; la sua prima edizione \u00e8 datata al 1768-71 a Edimburgo, in Scozia, come \"Encyclop\u00e6dia Britannica, or, A dictionary of Arts and Sciences, Compiled upon a New Plan\". \nNonostante il nome, la sua casa editrice, la Encyclop\u00e6dia Britannica Inc., risiede dal 1901 a Chicago, nel nord degli Stati Uniti.\nDescrizione.\nA partire dal tardo Settecento fino ai primi del Novecento le voci della Britannica furono spesso citate da molti come la principale autorit\u00e0 su un dato argomento, e talvolta comprendevano nuove teorie o ricerche rivolte a un pubblico di studiosi. Durante quest'epoca la Britannica si guadagn\u00f2 un'alta reputazione ed ebbe una posizione unica nella cultura di lingua inglese. Il ruolo dell'enciclopedia cambi\u00f2 comunque in modo sostanziale agli inizi del XX secolo, e ci\u00f2 si riflette nelle edizioni della Britannica a partire dall'undicesima. Le enciclopedie sono diventate opere pi\u00f9 generaliste e rivolte a un pubblico pi\u00f9 ampio, con voci pi\u00f9 brevi e facilmente leggibili. Non servono pi\u00f9 come riferimento autorevole su un argomento: nell'era moderna, un'ampia gamma di riviste accademiche, libri di testo, pubblicazioni specializzate e fonti digitali hanno preso il posto dell'enciclopedia.\nOggi la Britannica si \u00e8 evoluta anche nelle versioni digitali disponibili su CD-ROM, DVD-ROM e attraverso il World Wide Web. \u00c8 sopravvissuta a una feroce competizione da parte di un sempre crescente numero di fonti informative. Nel 2012 Jorge Cauz, presidente di Encyclopaedia Britannica Inc., ha annunciato che l'edizione del 2010 sar\u00e0 l'ultima ad essere pubblicata in forma cartacea e che dalla stampa derivavano solo l'1% delle vendite della compagnia.\nLe voci della Britannica sono comunemente considerate accurate, affidabili e ben scritte, e l'enciclopedia continua a essere consultata come opera di riferimento generale.\nStoria.\nLa Britannica \u00e8 stata pubblicata in 15 edizioni, con supplementi multi-volume nella terza e quinta edizione. La 10\u00aa edizione era solo un supplemento della 9\u00aa, cos\u00ec come le edizioni 12\u00aa e 13\u00aa integravano l'undicesima. La 15\u00aa edizione sub\u00ec una massiccia riorganizzazione nel 1985 e la versione aggiornata attuale \u00e8 ancora riconosciuta come la 15\u00aa.\nNel corso della storia, la Britannica ha avuto due obiettivi: essere una fonte di riferimento eccellente e fornire materiale didattico. Nel 1974, la 15\u00aa edizione si prefisse un terzo obiettivo: sistematizzare tutte le conoscenze umane. La storia della \"Britannica\" pu\u00f2 essere suddivisa in cinque periodi, intervallate da cambiamenti nella gestione e/o riorganizzazione e reindicizzazione del dizionario.\n1768\u20131826.\nFrutto dell'illuminismo scozzese, la \"Britannica\" venne pubblicata originariamente a Edimburgo nella seconda met\u00e0 del XVIII secolo. La prima \"Britannica\" nacque dalla mente di Colin Macfarquhar, un libraio e stampatore, e di Andrew Bell, un incisore, che pubblicarono l'opera sotto lo pseudonimo \"Society of Gentlemen\" (Societ\u00e0 di gentiluomini). Il redattore fu lo studioso William Smellie, all'epoca ventottenne, cui vennero offerte 200 sterline per produrre l'enciclopedia in 100 parti e tre volumi. La prima parte apparve nel dicembre 1768, al prezzo di sei pence. Nel 1771 l'enciclopedia venne completata, con pagine e 160 illustrazioni incise. Si stima ne vennero vendute copie.\nGrazie al successo della prima edizione, una seconda edizione, pi\u00f9 ambiziosa, ne segu\u00ec. Questa volta Smellie rifiut\u00f2 il ruolo di redattore, e Macfarquhar ne prese egli stesso il posto, aiutato da James Tytler. La seconda edizione fu alla fine pubblicata dal 1777 al 1784 in 10 volumi, per un totale di pagine.\nFu comunque la terza edizione, pubblicata 1788\u20131797 e redatta da Macfarquhar e dopo la sua morte da George Gleig, che finalmente realizz\u00f2 la visione enciclopedica. La terza edizione non copr\u00ec solo un ambito pi\u00f9 ampio, con 18 volumi pi\u00f9 due volumi di supplementi, per un totale di oltre pagine, ma fu anche la prima a comprendere voci scritte specificamente per la \"Britannica\" da esperti e accademici, molti reclutati da Greig. La terza edizione stabil\u00ec la base della \"Britannica\" come un importante, e in molti casi definitivo, riferimento su molti argomenti per gran parte del secolo successivo.\nIn generale, le voci principali nelle edizioni fino alla decima erano molto pi\u00f9 lunghe e pi\u00f9 scolastiche delle voci nelle enciclopedie moderne. Nelle edizioni ottocentesche della \"Britannica\" erano regolarmente comprese le nuove opere dei suoi autori, o quelle principali.\nLa straordinaria \"Encyclop\u00e9die\" Francese \u00e8 da molti considerata l'ispiratrice della pubblicazione della \"Britannica\". Ma diversamente dall\"Encyclop\u00e9die\", la \"Britannica\" era una pubblicazione estremamente conservatrice. Le edizioni successive venivano solitamente dedicate al monarca in quel momento sul trono. Nella dedica al re contenuta nel supplemento alla terza edizione, Gleig scrisse:\nArchibald Constable fu coinvolto nella pubblicazione in vario modo dal 1788 e dopo la morte di Macfarquhar nel 1793. Nel 1812 acquist\u00f2 la \"Britannica\" dai suoi soci e la pubblic\u00f2 fino al 1826. La quarta, la quinta e la sesta edizione, con i relativi supplementi, comprendevano contributi di numerosi autori e scienziati, sia inglesi che scozzesi, di grande prestigio: William Hazlitt, John Stuart Mill, Thomas Malthus, David Ricardo, Walter Scott, e Thomas Young, il cui contributo sull'Egitto includeva la traduzione dei geroglifici della Stele di Rosetta.\nAl termine del 1820, i diritti per la \"Britannica\" vennero acquistati dalla societ\u00e0 di Edimburgo di Adam &amp; Charles Black, che ne pubblicarono la settima e l'ottava edizione, con l'inclusione di nuovi capitoli dedicati all'Architettura di William Hosking.\n1827\u20131901.\nDurante il secondo periodo (settima e ottava edizione, 1827-1901), la Britannica fu gestita dalla casa editrice di Edimburgo A &amp; C Black. Anche se alcuni dei redattori erano stati nuovamente reclutati attraverso conoscenze dei caporedattori, in particolare Macvey Napier, altri furono attratti dalla fama dell'enciclopedia. I collaboratori spesso provenivano da altri paesi e includevano gli studiosi pi\u00f9 rispettati al mondo nei loro campi. Un indice generale di tutti gli articoli fu incluso per la prima volta nella settima edizione, una pratica mantenuta fino al 1974. Il caporedattore di origine inglese era Thomas Spencer Baynes, che aveva poi curato la produzione della nona edizione, soprannominata la \"Scholar Edition\". Dopo il 1880, Baynes fu assistito da William Robertson Smith. Non erano presenti biografie di persone viventi. James Clerk Maxwell e Thomas Huxley erano consiglieri speciali nelle materie scientifiche. Tuttavia, entro la fine del XIX secolo, la nona edizione si rivel\u00f2 superata e la Britannica incontr\u00f2 difficolt\u00e0 finanziarie.\n1901\u20131973.\nNel terzo periodo (10\u00aa-14\u00aa edizione, 1901-1973), la\" Britannica\" cominci\u00f2 ad essere gestita da uomini d'affari statunitensi che introdussero pratiche come il direct marketing e la vendita porta a porta. I proprietari statunitensi a poco a poco tesero a semplificare gli articoli, rendendoli meno scientifici e pi\u00f9 adatti per un mercato di massa. La 10\u00aa edizione era un supplemento di 9 volumi della nona edizione ma l'11\u00aa edizione si present\u00f2 come un lavoro completamente nuovo, ancora oggi ricordata per la sua eccellenza; il suo proprietario, Horace Hooper, profuse enormi sforzi nella sua cura. Quando Hooper cadde in difficolt\u00e0 finanziarie, la \" Britannica\" fu gestita da Sears Roebuck per 18 anni (1920-1923, 1928-1943). Nel 1932, il vicepresidente di Sears, Elkan Harrison Powell, assunse la presidenza e nel 1936 cominci\u00f2 una politica di continua revisione delle voci diversamente dalla prassi precedente, in cui gli articoli non venivano modificati fino a quando una nuova edizione non veniva pubblicata, con circa 25 anni di intervallo, mentre alcuni articoli restavano invariati rispetto alle edizioni precedenti. Nel 1943, la propriet\u00e0 pass\u00f2 a William Benton, che gest\u00ec la \"Britannica\" fino alla sua morte nel 1973. Benton istitu\u00ec il Benton Foundation, che gest\u00ec poi l'opera fino al 1996. Nel 1968, la \"Britannica\" celebr\u00f2 il suo bicentenario.\n1974\u20131994.\nNel quarto periodo (1974-1994), la \"Britannica\" pubblic\u00f2 la sua 15\u00aa edizione, riorganizzata in tre parti: \"Microp\u00e6dia\", \"Macrop\u00e6dia\" e \"Prop\u00e6dia\". Sotto Mortimer J. Adler (membro del comitato di redazione della \"Britannica\" sin dal 1949, presidente dal 1974 e direttore della pianificazione editoriale per la 15\u00aa edizione dal 1965), l'Enciclopedia Britannica cerc\u00f2 non solo di essere un riferimento e uno strumento educativo, ma cerc\u00f2 di sistematizzare tutte le conoscenze umane. L'assenza di un indice separato e il raggruppamento di articoli in enciclopedie parallele (le micro e macrop\u00e6dia) provocarono per\u00f2 una \"tempesta di critiche\". In risposta, la 15\u00aa edizione fu completamente riorganizzata e reindicizzata per una nuova edizione pubblicata nel 1985. Questa seconda versione della 15\u00aa edizione continu\u00f2 ad essere pubblicata, con successive revisioni, fino alla versione del 2010. Il titolo ufficiale della 15\u00aa edizione \u00e8 \"New Encyclop\u00e6dia Britannica\" ma \u00e8 ricordata anche come \"Britannica 3\".\nDal 1994 in poi.\nNel quinto periodo, successivo al 1994, furono sviluppate le versioni digitali e l'intera enciclopedia fu immessa su supporti ottici e poi su Internet. Nel 1996, la \"Britannica\" fu acquistata da Jacqui Safra ben al di sotto del suo valore stimato, a causa delle difficolt\u00e0 finanziarie della societ\u00e0. Encyclop\u00e6dia Britannica, Inc. si divise nel 1999. Una parte ha mantenuto il nome della societ\u00e0 e ha sviluppato la versione cartacea, e l'altra, Britannica.com Inc., ha sviluppato le versioni digitali. Dal 2001 le due societ\u00e0 hanno in comune un amministratore delegato, Ilan Yeshua, che ha continuato la strategia di Powell introducendo nuovi prodotti culturali ed educativi con il nome \"Britannica\". Nel marzo del 2012 il presidente di \"Britannica\", Jorge Cauz, ha annunciato che non sarebbero state prodotte altre versioni cartacee dell'enciclopedia e che l'edizione del 2010 sarebbe stata l'ultima in forma cartacea. La societ\u00e0 si focalizzer\u00e0 solo sull'edizione online e su altri strumenti didattici.\nL'ultima versione cartacea (la quindicesima, 1985-2010) era di 32 volumi.\nAlcune ricerche scientifiche hanno confrontato questa con Wikipedia e diverse polemiche sono sorte nel tempo sulla presunta equivalenza in termini qualitativi tra le due enciclopedie.\nCollegamenti esterni.\nStoria dell'enciclopedia:"}
{"id": "338905", "revid": "287204", "url": "https://it.wikipedia.org/wiki?curid=338905", "title": "Deambulatorio", "text": "Il deambulatorio (noto anche come ambulacro) \u00e8 un corridoio posto intorno al coro e all'abside, caratteristico dell'architettura romanica francese e poi dell'architettura sacra gotica. Esso \u00e8 un caso particolare di \"collaterale circolare\", che non presenta parti diritte, ma che ha lo stesso ruolo, strutturalmente parlando, di un collaterale. \nIl termine deriva dal latino \"deambulare\", con il significato di \"camminare\".\nIn origine, nell'antica Roma, con il termine \"ambulacrum\" s'intendeva il passaggio, in genere porticato, in cui si era soliti passeggiare, oppure lo spazio nel tempio greco fra la cella e il colonnato.\nUn deambulatorio fu realizzato, ai tempi di Costantino, nella Basilica del Santo Sepolcro attorno al luogo ritenuto la tomba di Cristo.\nNello stesso periodo il deambulatorio fu utilizzato in alcune basiliche paleocristiane di Roma: le \"basiliche a deambulatorio\" o circiformi (per analogia con lo schema planimetrico del circo romano a terminazione semicircolare.\nIn esse le navate laterali proseguivano formando un percorso semicircolare absidale. Ebbero una precisa connotazione funeraria: furono costruite in relazione alla sepoltura di martiri e fungevano anche da cimiteri coperti per i fedeli che desideravano farsi seppellire vicino al santo a cui la basilica era dedicata. \nIn questo ristretto gruppo di edifici, del periodo costantiniano, si trovano la Basilica Apostolorum (oggi San Sebastiano), la Sant\u2019Agnese sulla via Nomentana, la San Lorenzo al Verano e la chiesa dei Santi Marcellino e Pietro. Oggi rimangono poche testimonianze di tale assetto planimetrico.\nIl deambulatorio divenne un elemento tipico delle basiliche di pellegrinaggio sorte nei secoli XI e XII, lungo gli itinerari di pellegrinaggio verso il santuario di Santiago di Compostela, nella Francia meridionale e nella Spagna settentrionale.\nIl deambulatorio permetteva ai pellegrini di girare attorno all'altare maggiore, dove si trovavano le reliquie del santo, e di pregare nelle cappelle poste sul perimetro esterno dell'abside (cappelle radiali), senza disturbare le celebrazioni di culto che si svolgevano sull'altare principale. Tra gli esempi, si possono citare la basilica di Saint-Sernin a Tolosa e la stessa cattedrale di Santiago di Compostela.\nIl deambulatorio fu un elemento caratterizzante anche dell'architettura cluniacense e dell'architettura romanica della Normandia.\nIl deambulatorio che corre attorno al coro dell'abbazia di Saint-Denis, presso Parigi, \u00e8 uno degli esempi pi\u00f9 rappresentativi di questo elemento architettonico che caratterizzer\u00e0 l'epoca delle grandi cattedrali gotiche francesi e che in alcuni casi sar\u00e0 addirittura doppio (cio\u00e8 composto da due navate) come nella cattedrale Notre-Dame de Coutances.\nIn Italia gli esempi pi\u00f9 antichi risalgono al periodo normanno nell'Italia meridionale come la cattedrale di Aversa, la cattedrale di Santa Maria Assunta e San Canio Vescovo, nel comune di Acerenza, nel complesso della Santissima Trinit\u00e0 a Venosa, e successivamente nell'abbazia di Sant'Antimo, nella basilica della Santissima Annunziata di Montecosaro. Nel periodo gotico vengono costruiti deambulatori nella basilica di San Lorenzo Maggiore a Napoli (unico esempio di deambulatorio in gotico francese in Italia), nella basilica di San Francesco e nella basilica di Santa Maria dei Servi a Bologna, nella basilica di Sant'Antonio di Padova, nella basilica di San Francesco di Piacenza, nella cattedrale di Barletta, nella cattedrale di Saluzzo, nella cattedrale di Milano, nella cattedrale di Bolzano, e infine in stile gi\u00e0 rinascimentale, nella chiesa di San Zaccaria di Venezia.\nViene chiamato deambulatorio anche lo spazio compreso tra colonnato interno e struttura muraria esterna negli edifici a pianta centrale.\nCollegamenti esterni.\n "}
{"id": "338906", "revid": "1318658", "url": "https://it.wikipedia.org/wiki?curid=338906", "title": "Champlain", "text": "Champlain si pu\u00f2 riferire ad un numero di cose chiamate dopo l'esploratore Samuel de Champlain"}
{"id": "338907", "revid": "33921", "url": "https://it.wikipedia.org/wiki?curid=338907", "title": "Canonizzazione", "text": "La canonizzazione \u00e8 la dichiarazione ufficiale della santit\u00e0 di una persona defunta da parte di una confessione cattolica o ortodossa. Emettendo questa dichiarazione, si proclama che quella persona si trova in paradiso e in pi\u00f9, rispetto alla semplice beatificazione, se ne permette la venerazione come santo nella chiesa universale, mentre con il processo di beatificazione se ne permette la venerazione nelle chiese particolari (ad esempio, prima che fosse canonizzato, San Giovanni Paolo II poteva essere venerato nella Diocesi di Roma, in quanto ne \u00e8 stato il Vescovo, e nelle Diocesi polacche, perch\u00e9 nato in Polonia, oltre che Vescovo e Cardinale di Cracovia).\n\u00c8 una consuetudine in uso presso la Chiesa cattolica, incluse le Chiese di rito orientale, e la Chiesa ortodossa. La Chiesa anglicana non usa la canonizzazione (unica eccezione in tutta la sua storia \u00e8 la canonizzazione di Carlo I d'Inghilterra). Le altre chiese protestanti, invece, rifiutano il concetto stesso di una canonizzazione pronunciata da una qualsiasi autorit\u00e0 ecclesiale: secondo queste confessioni, il destino delle persone \u00e8 conosciuto soltanto da Dio, e la parola \"santo\" viene utilizzata in riferimento al credente che \"soltanto per grazia\" ha ricevuto il dono della fede e della salvezza, non a una persona che si troverebbe gi\u00e0 in paradiso.\nNella Chiesa cattolica, la canonizzazione avviene al termine di un'apposita procedura, che dura in genere molti anni, chiamata processo di canonizzazione (o processo canonico). Tra le altre cose, negli ultimi decenni, \u00e8 richiesto che vengano riconosciuti dei miracoli attribuiti all'intercessione della persona oggetto del processo. La decisione finale sulla canonizzazione \u00e8 in ogni caso riservata al Papa, che sancisce formalmente la conclusione positiva del processo canonico attraverso un atto pontificio.\nEvoluzione storica.\nSe la venerazione, pi\u00f9 o meno marcata, di defunti particolarmente incisivi nella storia del Cristianesimo sorse molto presto, come testimoniano iscrizioni e fonti di vario genere, \u00e8 solo nel secondo millennio di vita della Chiesa che nasce un vero e proprio processo di canonizzazione. Tuttavia, date le enormi differenze storiche che contraddistinguono la millenaria storia della Chiesa, si suole distinguere sei grandi periodi per quel che riguarda l'evoluzione del processo di canonizzazione, cinque storici pi\u00f9 l'attuale.\nI-V secolo.\nNei primi cinque secoli di vita delle comunit\u00e0 cristiane, non si parla propriamente di santi, ma pi\u00f9 di martiri: la venerazione dei defunti si focalizza soprattutto su quelle persone che, pur di non rinnegare il Signore e il suo messaggio rivelatore, preferirono immolare la propria vita come testimonianza di fede. Ovviamente non esistevano questioni formali da assolvere per venerare un martire: il martirio era un fatto di dominio pubblico, confermato dalle autorit\u00e0 romane competenti che poi eseguivano la pena capitale. Nascono in questo periodo i martirologi, ovvero cataloghi e raccolte dove venivano inseriti i fedeli secondo nome, giorno della messa a morte e luogo di sepoltura, probabilmente per onorarli presso il sepolcro nella ricorrenza del giorno della loro morte.\nUn cambio radicale si ha nel periodo della fine delle persecuzioni, prima con la pace costantiniana (313) poi con l'editto di Tessalonica. Questa situazione socio-politica porta ad aggiungere al culto dei martiri, quello dei confessori, ovvero fedeli che avevano subito gravi violenze durante il periodo delle persecuzioni ma erano riuscite a sfuggire la morte, oppure persone che si erano conformate a Cristo per la propria vita terrena, con penitenze fuori dal normale, vita ascetica e scelte di vita simili. Si deve notare che i confessori in vita dovevano aver patito sofferenze pari ad un martirio non cruento, cos\u00ec da essere venerati come i martiri.\nSia i martiri che i confessori vengono venerati con moto spontaneo collettivo, senza iniziative o approvazioni di natura ecclesiastica. Non v'\u00e8 traccia di formalizzazioni processuali, sia per la poco sviluppata organizzazione della Chiesa, sia per la mancanza effettiva della necessit\u00e0 di accertamenti, dato che i segni del martirio o di altre testimonianza di fede cos\u00ec marcate sono evidenti e di pubblico dominio.\nVI-XI secolo.\n\u00c8 col progressivo crollo dell'Impero romano d'Occidente ed i sempre pi\u00f9 frequenti contatti con le varie popolazioni barbariche che si avvia un cambiamento di rilievo, sempre pi\u00f9 accentuato con l'inizio del Medioevo: vede la luce una forma embrionale di processo di canonizzazione, operato dai vescovi che autorizzano la venerazione dopo una sommaria inchiesta e la redazione della \"Vita del santo\", ovvero una sorta di biografia agiografica contenente i suoi miracoli. Si parla in questo periodo di \"canonizzazione vescovile\". \u00c8 fino al X secolo che la liceit\u00e0 del culto era determinata dall'approvazione del vescovo: la canonizzazione vescovile risponde allo stimolo della \"vox populi\". \u00c8 poi nel 993 che per la prima volta il prestigio del caso viene legato al sinodo romano e il 31 gennaio papa Giovanni XV canonizza solennemente sant'Ulrico di Augusta.\nLa figura del santo comincia a delinearsi in maniera pi\u00f9 indipendente e a differenziarsi da quella dei martiri e dei confessori dei primi secoli, visto dal credo popolare pi\u00f9 come un intercessore di grazie divine che non un modello a cui aspirare: diventa sempre pi\u00f9 forte il legame fra la figura del santo ed il miracolo, da un lato elemento essenziale per la sua canonizzazione, dall'altro via per il popolo per ottenere favori divini per superare le enormi difficolt\u00e0 materiali del periodo. Per canonizzare un defunto \u00e8 necessario un concilio o un sinodo dell'episcopato locale, ma a volte \u00e8 lo stesso pontefice a partecipare, soprattutto per figure di rilievo e prestigio.\nUna prima forma di processo di canonizzazione si fissa in et\u00e0 carolingia, ma forse addirittura merovingia: requisiti fondamentali erano il miracolo o il martirio, la stesura della \"Vita\", la presentazione all'autorit\u00e0 ecclesiastica competente e la successiva approvazione.\nXII-XVI secolo.\nSe Urbano II cominci\u00f2 un processo di accentramento della questione, inserendo altri requisiti per la canonizzazione come le prove testimoniali, fu papa Alessandro III, nel XII secolo, che rivendic\u00f2 a s\u00e9 il potere di riconoscere una persona come santo al fine di mantenere un'uniformit\u00e0 di culto in tutta la Cristianit\u00e0, inserendo definitivamente i processi di canonizzazione nelle \"causae maiores Ecclesiae\". Tale norma fu poi confermata da Gregorio IX nel 1234, ed inserita successivamente nel \"Corpus Iuris Canonici\".\n\u00c8 opinione comune fra gli studiosi, che il primo \"processo di canonizzazione\" di cui ci siano pervenuti gli atti, sia quello relativo a \"Galgano da Chiusdino\", cavaliere poi penitente eremita morto il 30 novembre 1181; il processo, indetto presumibilmente su richiesta del vescovo di Volterra, competente per territorio, da papa Lucio III si tenne nel 1185 (appena quattro anni dopo la morte di Galgano), ma non \u00e8 certo se, al termine dell'indagine, vi sia stata una sentenza da parte del papa, o piuttosto la commissione pontificia non abbia decretato la canonizzazione del sant'uomo attraverso la cosiddetta \"jurisdictio delegata\", con la quale l'autorit\u00e0 superiore, in questo caso il papa \"depositario del pi\u00f9 alto potere di giurisdizione, trasferisce tale autorit\u00e0 ad una figura gerarchicamente subordinata\".\nNel XIV secolo, il Papa cominci\u00f2 ad autorizzare il culto di alcuni santi solo in ambito locale prima che fosse completato il processo di canonizzazione. Tale pratica \u00e8 all'origine della procedura di beatificazione, in cui una persona \u00e8 detta beata ed \u00e8 possibile il suo culto solo in ambiti ristretti (singole diocesi o famiglie religiose).\nXVII-XIX secolo.\nNumerosi cambiamenti ci furono con gli interventi di Sisto V che cre\u00f2 la Congregazione dei riti e di Urbano VIII nella sua \"Coelestis Hierusalem Cives\", che arricch\u00ec ed articol\u00f2 la procedura. Nasce la distinzione netta tra beatificazione e canonizzazione, e la riserva papale viene ulteriormente rafforzata a garanzia con una norma di chiusura, con conseguente divieto di venerazione di defunti che non siano stati riconosciuti come santi.\nPer la \"canonizzazione formale\" si richiedono due miracoli attribuiti al fedele dopo la morte e un decreto a procedere emanato dalla Congregazione, accompagnato da un giudizio consultivo del Concistoro.\nLa beatificazione viene successivamente modificata e pi\u00f9 precisamente definita da Alessandro VII e Benedetto XIV.\nDurante i pontificati di papa Pio IX e papa Leone XIII vi fu un notevole incremento del numero dei processi; le canonizzazioni furono settantadue, quante quelle celebrate dall'istituzione della Sacra Congregazione dei Riti.\nXX secolo.\nTutta la normativa, frutto di elaborazioni millenarie, rimase in vigore fino alla codificazione del 1917, nella quale fu inserita e rielaborata. La procedura inserita nel codice viene disciplinata in maniera molto dettagliata e minuziosa, con un approccio \"positivistico giuridico\" che risulter\u00e0 senza eguali. Con l'introduzione presso la gi\u00e0 veduta Congregazione dei Riti della \"Sezione storica\" e della \"Consulta medica\", nasce un'autentica metodologia investigativa e valutativa che toglie ampio terreno al classico procedimento di natura giuridica.\nL'eccessivo positivismo della prima codificazione, che aveva portato all'esclusione delle indagini sinodali e vescovili e allungato e complicato in maniera esponenziale le procedure, indusse Paolo VI a riformare la canonizzazione, separando una sezione apposita dalla Congregazione dei riti e semplificando il processo in due fasi, un'istruttoria a livello locale, ed una dibattimentale riservata all'ambiente romano, con una riconsiderazione in positivo del ruolo del vescovo e delle decisioni sinodali. Un'ulteriore riforma di Giovanni Paolo II inclina il processo di canonizzazione a favore della teologia de-positivizzandolo consistentemente.\nIl procedimento.\nChiesa cattolica.\nIl riconoscimento di un nuovo santo \u00e8, per la Chiesa cattolica, fonte di grande gioia in quanto considerato manifestazione speciale dell'operato di Dio: un nuovo santo \u00e8, nel cattolicesimo, un dono che Dio fa alla comunit\u00e0. Il processo che porta la Chiesa a dichiarare un uomo o donna \"santo\" richiede grande attenzione e responsabilit\u00e0, perch\u00e9 la decisione che ne deriva influenza molte persone: il santo o la santa verr\u00e0 infatti proposto alla venerazione di tutti i fedeli in tutto il mondo e indicato come esempio da seguire.\nIl processo di canonizzazione ha una durata variabile di parecchi anni, ma pu\u00f2 arrivare a secoli. Segue due procedure, a seconda che il defunto da canonizzare sia morto di morte naturale o sia stato ucciso come martire. Per il martire la procedura \u00e8 in qualche modo semplificata, perch\u00e9 tender\u00e0 ad accertare soprattutto se si sia trattato di vero martirio, ossia di morte inflitta in esplicito odio alla Fede e alla Chiesa, e dal martire liberamente e serenamente accettata e sopportata in testimonianza di fedelt\u00e0 e di amore alla fede e alla Chiesa.\nInvece, se la persona per la quale si chiede il processo di canonizzazione \u00e8 morta di morte naturale:\nChi presenta la domanda viene detto \"Postulatore della Causa\", e svolge un ruolo che nel processo comune \u00e8 quello dell'avvocato difensore, che con \"insistenza\" (\"postulare\" vuole dire appunto \"chiedere con insistenza\") tende a raccogliere prove vere e a dimostrare la santit\u00e0. Se la Santa Sede lo ritiene affidabile, diviene la persona di riferimento per la Congregazione per le cause dei santi, cio\u00e8 l'organismo della Santa sede che si occupa dei processi di beatificazione. L'inchiesta non pu\u00f2 iniziare se non sono trascorsi almeno 5 anni dalla morte della persona, a meno che il papa in persona non voglia concedere una dispensa (come nel caso di Giovanni Paolo II su disposizione di Benedetto XVI). Questo criterio di cautela tende a evitare di farsi trasportare da entusiasmi temporanei e intende aiutare a valutare con criterio i fatti:\nI santi vengono distinti fra santi martiri e santi confessori, cui non \u00e8 stato richiesto il sacrificio della vita. Entrambi hanno vissuto secondo le sette virt\u00f9: le tre virt\u00f9 teologali (fede, speranza e carit\u00e0), e le quattro virt\u00f9 cardinali (prudenza, giustizia, fortezza e temperanza).\nIl vescovo della diocesi in cui il canonizzando si \u00e8 spento autorizza l'apertura del processo di beatificazione. Da questo momento \u00e8 definito \"servo di Dio\" fino all'accertamento di un miracolo da questi compiuto in vita (sempre mediato dalla sua preghiera a Dio); perch\u00e9 altri hanno pregato lui e per la sua intercessione dopo la morte ottenendone un miracolo, sia prima che dopo l'inizio del processo canonico.\nOltre ad essevi almeno un miracolo ascrivibile alla loro opera materiale o alla loro intercessione, \u00e8 condizione necessaria non solo che i Santi abbiano vissuto secondo le sette virt\u00f9, ma anche che ci\u00f2 sia avvenuto in modo eroico, che quindi sia presente leroicit\u00e0 delle virt\u00f9. L'universale chiamata alla santit\u00e0 \u00e8 quanto si trova nell'invito di Ges\u00f9 alla imitazione e perfezione del Suo esempio nel perdono del prossimo, per meritarsi la salvezza eterna (Matteo 5:43-48).\nPropriamente, sono santi tutte le anime e tutti gli angeli che vivono in Paradiso, poich\u00e9 possono stare davanti al Volto di Dio (comunione dei santi): e sono pregati tutti insieme nella festa di Ognissanti.\nResta tuttavia possibile per il papa operare una canonizzazione equipollente: il papa estende alla Chiesa universale, con un semplice decreto, un culto attestato e riconosciuto da molto tempo, riguardante un cristiano le cui virt\u00f9 o il cui martirio sono generalmente riconosciuti e avente un'ininterrotta fama di prodigi, senza ulteriori indagini e senza attendere il verificarsi di un miracolo specifico. Questa procedura \u00e8 stata seguita recentemente sia da Benedetto XVI sia da Francesco.\nRiguardo al valore dell'atto pontificio, la Chiesa cattolica attribuisce alla canonizzazione il carattere dell'infallibilit\u00e0, non esercitata per la beatificazione.\nCanonizzazione e beatificazione.\nLa differenza principale fra beatificazione e canonizzazione riguarda natura e portata dell'atto. Entrambi affermano la liceit\u00e0 di un tipo di venerazione pubblica che onora l'anima di un defunto mediante la preghiera e le altre forme del culto, secondo quanto stabilito da un decreto in forma scritta, pubblicamente consultabile e diffuso. Fin dall'antichit\u00e0, l'autorit\u00e0 episcopale \u00e8 l'unica legittimata e preposta per i decreti di beatificazione e di canonizzazione (da parte del papa in quanto vescovo della Chiesa universale).\nLa beatificazione \u00e8 un atto che afferma un diritto e ha valenza locale: si pu\u00f2 pubblicamente venerare il beato, ma in luoghi e circostanze di culto prestabilite nel decreto di beatificazione, autorizzato dal vescovo locale ovvero dal cardinale e pontefice nel territorio delle rispettive arcidiocesi. La canonizzazione, invece, \u00e8 un atto che afferma un obbligo, un dovere della fede, e vale per la Chiesa universale: nelle ricorrenze indicate, il santo dovrebbe essere pregato e onorato in ogni luogo di comunit\u00e0 e in ogni tempo fino alle fine dei giorni. Entrambi gli atti, ovviamente, non possono essere n\u00e9 annullati, n\u00e9 i loro effetti nella vita della Chiesa possono essere sospesi per qualche tempo: una volta pubblicati, restano sempre validi senza interruzione alcuna di continuit\u00e0.\nLa canonizzazione pu\u00f2 essere una \"canonizzazione formale\" a seguito di un processo istruito nei modi gi\u00e0 descritti, oppure la sopraccitata \"canonizzazione equivalente\".\nIl 14 gennaio 2014, l\"Osservatore Romano\" ha pubblicato la notizia dell'introduzione di un tariffario di riferimento per i postulatori e gli attori delle cause, rispetto agli onorari e alle spese di gestione.\nA marzo del 2016 \u00e8 entrato in vigore il regolamento intitolato \"Norme sull'amministrazione dei beni delle Cause di beatificazione e canonizzazione\", che istituisce presso la Congregazione dei Santi un fondo di solidariet\u00e0 al quale il promotore pu\u00f2 chiedere un contributo per le spese di gestione della causa relativamente alla fase romana.\nIn base alle nuove norme, sempre in relazione alla fase romana, viene istituito un fondo vincolato e specifico per ogni singola causa, qualificato come \"fondo di Causa pia\", che viene alimentato dalle donazioni e dalle libere offerte di persone fisiche e giuridiche, ed \u00e8 gestito da un amministratore, nominato dall'attore, con il consenso del vescovo o dell\u2019eparca. L'amministratore tiene traccia dei movimenti in entrata e uscita del fondo, producendo un rendiconto annuale della sua gestione.\nChiesa ortodossa.\nNelle Chiese ortodosse orientali, la canonizzazione\u2014 o pi\u00f9 propriamente, nella prospettiva ortodossa, \"glorificazione\"\u2014 dei santi differisce dalla tradizione cattolica sia per quel che concerne il punto di vista teologico sia nella pratica. La glorificazione di un santo \u00e8 infatti ritenuta un atto di Dio piuttosto che dei membri della Chiesa, a cui \u00e8 delegato solo il riconoscimento formale di quanto gi\u00e0 avvenuto in sostanza.\nSecondo quest'ottica, quando un uomo che ha trascorso la propria vita seguendo scrupolosamente i dettami della Chiesa muore, Dio pu\u00f2 scegliere se glorificarlo attraverso la manifestazione di miracoli o meno. In caso positivo la devozione al santo incomincia a crescere partendo dal livello pi\u00f9 basso, chiamato \"radici d'erba\". La devozione si sviluppa da tale punto, nel quale non c'\u00e8 ancora alcun riconoscimento formale, ma in cui i devoti possono decidere di celebrare messe in suffragio (greco: \"Parastas\", russo: \"Panichida\") pregando per lo stesso come si pu\u00f2 pregare per un normale defunto che non \u00e8 stato glorificato. La Chiesa permette di commissionare in suo onore delle icone, che possono essere tenute in casa, ma mai nei luoghi di culto.\nQualora le prove della santit\u00e0 del defunto continuino a manifestarsi, viene iniziata la procedura vera e propria di canonizzazione. La glorificazione pu\u00f2 essere posta in essere da qualsiasi vescovo all'interno della propria diocesi, anche se usualmente questa viene dichiarata da un sinodo di vescovi. Prima di arrivare alla dichiarazione di santit\u00e0 vera e propria, solitamente vengono compiute accurate indagini sulla fede del defunto, sui suoi comportamenti e sulle sue opere, cercando inoltre di verificare la veridicit\u00e0 dei miracoli attribuiti alla sua intercessione. La glorificazione finale non rende un individuo santo, ma accerta ci\u00f2 che in ottica ortodossa era stato gi\u00e0 reso manifesto da Dio.\nTalvolta uno dei segni determinanti per la successiva santificazione \u00e8 la condizione delle reliquie: alcuni santi infatti manterrebbero il proprio corpo incorrotto per lungo tempo dopo la loro morte, senza che questo fosse stato precedentemente trattato con particolari artifici. Alle volte, quando vi sono segni di normale putrefazione, possono manifestarsi altri elementi che dimostrano la santit\u00e0 del defunto, quali il colore mieloso delle ossa o l'aroma di mirra che si spande dai resti del corpo. L'assenza di tali manifestazioni non \u00e8 comunque una prova sufficiente per dichiarare la non santit\u00e0 di un soggetto.\nIn alcune tradizioni, un individuo gi\u00e0 considerato santo dai devoti locali, ma per il quale non \u00e8 ancora iniziato il formale accertamento di glorificazione, \u00e8 chiamato \"beato\". Tale termine tuttavia \u00e8 spesso utilizzato anche per coloro i quali \u00e8 gi\u00e0 stata accertata la santit\u00e0, come per gli Stolti in Cristo (ad esempio, \"Beata Ksenija\") o per coloro per cui questo appellativo \u00e8 entrato nell'uso comune (come, \"Beato Agostino\", \"Beato Girolamo\", e altri). In questi casi il titolo \"beato\" non implica il mancato riconoscimento della loro santit\u00e0 da parte della Chiesa.\nI particolari del Servizio di glorificazione differiscono da diocesi a diocesi, ma normalmente prevedono la formale iscrizione finale nel Calendario dei Santi (assegnando al defunto un giorno particolare all'interno dell'anno nel quale sar\u00e0 celebrata la sua memoria), la composizione di canti liturgici in onore del santo (normalmente utilizzando particolari inni precedentemente commissionati che vengono cantati per la prima volta durante la cerimonia di glorificazione) e la presentazione della sua icona. Prima della glorificazione stessa solitamente viene celebrata un'\"ultima Panichida\", un Requiem solenne durante il quale la Chiesa non prega per il riposo dell'anima del defunto (come in precedenza) bens\u00ec innalza una \"Paraklesis\" o un \"Moleben\" per implorare la sua intercessione davanti a Dio.\nI martiri non necessitano di una glorificazione formale, poich\u00e9, qualora il martirio sia stato conseguenza della loro fede e non ci siano prove di un comportamento non cristiano nel periodo antecedente alla loro morte, \u00e8 sufficiente la testimonianza del loro sacrificio. Poich\u00e9 secondo la concezione ortodossa la maggior parte dei santi non sono palesati da Dio, essi rimangono nascosti agli occhi dei viventi: di loro viene tuttavia celebrato il ricordo durante la domenica di Tutti i Santi. In alcune diocesi, la domenica seguente a questa festa, \u00e8 dedicata alla commemorazione di tutti i santi (conosciuti e non) della Chiesa locale. Cos\u00ec vi saranno le feste di \"Tutti i Santi delle Montagne Sacre\", di \"Tutti i santi russi\", di \"Tutti i santi americani\", ecc.\nCollegamenti esterni.\n\"Ortodossi\""}
{"id": "338910", "revid": "767487", "url": "https://it.wikipedia.org/wiki?curid=338910", "title": "Minnie's", "text": "I Minnie's sono un gruppo punk rock/melodic hardcore punk formatosi nel 1995 a Milano. Il gruppo durante la sua esperienza si \u00e8 esibito anche all'estero.\nStoria.\nLa musica \u00e8 legata all'hardcore, addolcita da un senso di armonia e dalla sincronizzazione delle linee di batteria con le voci. Il gruppo ha all'attivo qualche centinaio di concerti, 4 dischi ufficiali e svariate partecipazioni a compilation in Italia e all'estero.\nNel 1996 condividono il palco con gruppi come Derozer e Gli Impossibili e cominciano a farsi conoscere all'interno della scena hardcore/punk italiana. Nel giugno 2000 aprono per gli Shelter al Deposito Bulk di Milano e nel febbraio 2001 per Strung Out e Straightfaced al Tunnel. Nella primavera del 2002 suonano di spalla ai Satanic Surfers al Forte Prenestino di Roma e agli Horace Pinker a Milano in occasione della festa per l'uscita del disco. Nel 2004 il gruppo intraprende un tour che tocca diverse localit\u00e0 italiane e che li porta anche in Germania, Svizzera, Austria, Slovenia.\nNel 2009 esce l'album, \"L'esercizio delle distanze\" per \"Sangue Disken.\"\nIl 27 aprile 2010 esce l'album \"L'Esercizio delle distanze 2010\" per AC Europe Records, con distribuzione Universal. Il primo singolo \u00e8 \"Per cosa si uccide\" di cui \u00e8 uscito anche un video. girato da Marco Gentile.\nIl 14 febbraio 2013 esce per To Lose La Track/Fallo Dischi, l'album Ortografia."}
{"id": "338911", "revid": "110157", "url": "https://it.wikipedia.org/wiki?curid=338911", "title": "Berdsk", "text": "Berdsk () \u00e8 una citt\u00e0 russa nell'oblast' di Novosibirsk sul fiume Berd'. Fondata nel 1716, \u00e8 una citt\u00e0 satellite di Novosibirsk e si trova a sud di Akademgorodok.\nStoria.\nI primi insediamenti nei dintorni dell'Ob' e del Berd risalgono all'inizio del XVIII secolo: si trasferirono qui \"persone libere\", contadini fuggitivi (dalla Russia europea), criminali fuggitivi, cacciatori. Le motivazioni alla base di questo processo migratorio in una zona scarsamente popolata (processo coinvolgente l'intera regione siberiana) furono il desiderio di cominciare o continuare la \"vita libera\" o la possibilit\u00e0 di cacciare animali da pelliccia.\nIl popolo che vi crebbe corse rischi di attacchi delle popolazioni nomadi dal sud. Gli immigrati locali richiesero una difesa al governatore di Tomsk. Circa nel 1716 sulla riva alta nell'angolo fra l'Ob' e il Berd fu costruita l\"'ostr\u00f3g\" (in russo \u043e\u0441\u0442\u0440\u043e\u0433), la fortezza, sotto la guida di Ivan Butkejev.\nLa data della fondazione \u00e8 discussa: alcuni ricercatori sostengono che l'ostrog fu costruita ancora nel primo decennio del XVIII secolo. Secondo altri ricercatori in questo posto vi doveva essere un paese ancora nel XVII secolo, perch\u00e9 qui passava la strada per Kuzneck. Il fatto che sulla mappa del 1710 non c'\u00e8 alcun villaggio nel sito di Berdsk, pu\u00f2 significare che quello fu distrutto da un'incursione di nomadi.\nIl popolo valorizz\u00f2 la terra, costru\u00ec piccoli villaggi poco lontano dalla fortezza. Lo stato appoggi\u00f2 e finanzi\u00f2 lo sviluppo dell'agricoltura per non dovere aiutare direttamente con prodotti naturali. Nel 1730 qui pass\u00f2 la via da Mosca, il che dette un impulso al commercio ed aiut\u00f2 lo sviluppo di altri mestieri.\nUna descrizione del 1734 dice: \"\u201cil muro fu necessario solo da un lato, e fu costruito in pali in arco fra l'Ob' e il Berd. Tutte le abitazioni, la chiesa dell'Epifania, la casa del capo, il tribunale, i granai, la guarnigione stettero all'interno dell'ostrog. Al di fuori del muro stettero la fossa e altre opere difensive. La guarnigione consist\u00e9 in cosacchi locali, ebbe fucili ed un cannone\u201d\".\nAll'inizio del XIX secolo accanto a Berdsk fu trovato l'oro che scendeva per il fiume dal crinale Salairskij a 200 km dalla citt\u00e0.\nVerso il XX secolo Berdsk divent\u00f2 uno dei centri principali della macinatura del frumento, godendo dei trasporti fluviali dell'Ob, ed esportando prodotti in molti luoghi della Siberia, della Russia europea e anche in Europa. I mulini dei negozianti locali furono delle vere fabbriche, molto sviluppate: il mulino del mercante V. A. Gorokhov lavorava 90 tonnellate di farina al giorno, producendo vari tipi di farina. Nel 1909 all'Esposizione Universale un'impresa molitoria ricevette la medaglia d'oro minore del Ministero del commercio e dell'industria. Il mulino di Gorokhov fu molto sviluppato anche socialmente, pagando alti stipendi ai lavoratori e facendo vari regali per le feste. Nel territorio della fabbrica ci furono una biblioteca, una scuola materna, una scuola tecnica, il circolo culturale.\nNel 1915 fu inaugurata la Ferrovia d'Altai che passava accanto alla citt\u00e0 e la colleg\u00f2 con Novonikolaevsk e Barnaul.\nLa guerra civile colp\u00ec la citt\u00e0 molto pesantemente: in citt\u00e0 avevano sede sia il centro amministrativo delle forze controrivoluzionarie sia una fortissima resistenza dei comunisti. Questo e la successiva collettivizzazione negli anni trenta rovin\u00f2 tutta l'agricoltura e l'industria. Le imprese create dal potere sovietico non furono mai efficaci come quelle prerivoluzionarie.\nPer la costruzione della stazione idroelettrica di Novosibirsk nel 1952 il territorio della citt\u00e0 fu allagato dal serbatoio idrico (chiamato \"Mare di Ob\"'). La maggior parte della citt\u00e0 fu evacuata e ridislocata nella parte remota che stava accanto alla stazione ferroviaria a 7\u00a0km dalla citt\u00e0. Attualmente a Berdsk non c'\u00e8 nessun edificio storico antecedente il 1915, e quasi tutte le strade formato angoli retti.\nGeografia fisica.\nLa citt\u00e0 si trova nella baia di Berdsk (la profonda insenatura dove sfocia il fiume Berd') che si apre nel bacino di Novosibirsk. Ad ovest della citt\u00e0, fra questa e il bacino artificiale c'\u00e8 una foresta di pini che si estende per 20\u00a0km\u00b2.\nLa citt\u00e0 \u00e8 collegata dall'autostrada R256 e dalla Ferrovia d'Altai una tratta della Ferrovia della Siberia occidentale che l'attraversano e collegano Novosibirsk con Barnaul e la Mongolia. Grazie a queste opere bastano 20 minuti in automobile per giungere ad Akademgorodok e 1 ora per la parte centrale di Novosibirsk. Il traffico pendolare \u00e8 significativo.\nLe citt\u00e0 pi\u00f9 vicine (distanza dal centro diretta/per l'autostrada, direzione, nome della regione se fuori dell'oblast' di Novosibirsk) sono\nStruttura e popolazione.\nLa citt\u00e0 \u00e8 suddivisa in 7 rioni urbani:\nAlcune parti della citt\u00e0 sono caratterizzate dalle case urbane statali (le \"chru\u0161\u010d\u0451vke\" o pi\u00f9 nuove). Ci sono anche ampi rioni formati da piccole abitazioni private di un piano con orti come nei villaggi, quei rioni si chiamano \"settore privato [d'abitazione]\" ([\u0436\u0438\u043b\u043e\u0439] \u0447\u0430\u0441\u0442\u043d\u044b\u0439 \u0441\u0435\u043a\u0442\u043e\u0440). In questi ultimi c'\u00e8 solo l'acqua fredda e l'elettricit\u00e0, non ci sono riscaldamento centrale (si usano stufe) o l'acqua calda (si riscaldano con elettricit\u00e0 o con le stufe), neanche le fognature (invece i tubi vanno nelle buche coperte). Nei rioni urbani ci sono tutte le comodit\u00e0 urbane, perfino le reti locali di computer connesse direttamente con quelle di Akademgorodok.\nL'andamento storico della popolazione:\nInfrastrutture e trasporti.\nNella citt\u00e0 c'\u00e8 una rete di trasporti di bus municipali e privati, comprese le corriere dirette ad Akademgorodok, Novosibirsk e Iskitim. Il centro della citt\u00e0 si trova nelle vicinanze della stazione ferroviaria e delle diramazioni ad un binario. Ci vanno i treni locali collegando Berdsk, Iskitim e \u010cerepanovo con Novosibirsk, ed i treni a lunga percorrenza per territorio dell'Altaj e Kazakistan.\nSulla riva destra del golfo di Berdsk c'\u00e8 una banchina con draghe e chiatte. Il traffico di passeggeri fluviale \u00e8 invece insignificante.\nEconomia.\nGrazie alla vicinanza del mare di Ob, alla lontananza dalle zone industriali di Novosibirsk, ma grazie alla ridotta distanza, Berdsk \u00e8 un'ottima localit\u00e0 per il riposo. Sono sviluppati il settore della cura e della villeggiatura: ci sono molti alberghi poco lontano dal golfo o dal mare (chiamate \"casa da riposo\"). \u00c8 privilegiata la costruzione dei quartieri residenziali d'alta qualit\u00e0.\nC'\u00e8 anche una zona industriale con alcune grandi industrie: l'Impianto elettromecanico di Berdsk, l'Impianto di farmaci biologici di Berdsk, il panificio, l'impianto dei materiali da imballaggio \"\u201cNotis\u201d\" ed altri.\nFino al 1996 a Berdsk funzion\u00f2 una industria radioelettronica che nell'URSS produsse molti elettrodomestici conosciuti in tutto il paese, avendo una rete di negozi e servizi in molte citt\u00e0, ma dopo il 1992 non pot\u00e9 adattarsi e competere con l'elettronica d'importazione e dichiar\u00f2 bancarotta.\nNella parte sud di Berdsk c'\u00e8 una cittadina militare con una brigata da sbarco e un aeroporto utilizzato per i lanci col paracadute, i voli d'addestramento con aerei leggeri, elicotteri e per il volo acrobatico.\nIstruzione e cultura.\nA Berdsk vi sono alcune scuole materne, scuole medie (le ultime costruite negli anni novanta, 5 scuole professionali, l'istituto tecnico d'elettromecanica, un liceo, un collegio di management. Ci sono 3 stadi, 5 scuole sportive per bambini, 2 grandi centri culturali: la Casa della Cultura nella parte centrale e la Casa della Cultura \"\u201cRodina\u201d\" nel Mikrorajon, una scuola di musica, un museo storico, la rete di biblioteche, un parco ed una societ\u00e0 panfilo."}
{"id": "338912", "revid": "729019", "url": "https://it.wikipedia.org/wiki?curid=338912", "title": "Sojuz 14", "text": "Sojuz 14 \u00e8 la denominazione di una missione della navicella spaziale Sojuz verso la stazione spaziale sovietica Saljut 3 (ALMAZ 2). Si tratt\u00f2 del tredicesimo volo equipaggiato di questa capsula, del ventisettesimo volo nell'ambito del programma Sojuz sovietico nonch\u00e9 del primo volo equipaggiato verso questa stazione spaziale. Prima di questa missione furono lanciate due capsule Sojuz ulteriormente modificate prive di equipaggio sotto la denominazione di Cosmos 638 e di Cosmos 656 per eseguirvi i primi voli di collaudo.\nMissione.\nObiettivo principale della missione fu il collaudo dell'affidabilit\u00e0 di una stazione spaziale di carattere militare (Almaz 2) in seguito all'insuccesso della Saljut 2/Almaz 1. In particolare si voleva ottimalizzare la strumentazione di questa stazione nonch\u00e9 superare i problemi intercorsi e riscontrati presso la Saljut 2:\nGrazie a quest'allenamento, i due cosmonauti poterono lasciare la loro capsula al termine della missione senza attendere l'aiuto delle squadre di soccorso, nonostante la loro permanenza sia stata superiore alle due settimane. La missione venne considerata un pieno successo."}
{"id": "338914", "revid": "4711", "url": "https://it.wikipedia.org/wiki?curid=338914", "title": "Guerra dei Sette anni", "text": ""}
{"id": "338916", "revid": "4711", "url": "https://it.wikipedia.org/wiki?curid=338916", "title": "Guerra dei Sette Anni", "text": ""}
{"id": "338917", "revid": "2519", "url": "https://it.wikipedia.org/wiki?curid=338917", "title": "Poul Astrup", "text": ""}
{"id": "338922", "revid": "15756", "url": "https://it.wikipedia.org/wiki?curid=338922", "title": "Pok\u00e9mon di seconda generazione", "text": "La seconda generazione dei videogiochi della serie \"Pok\u00e9mon\" comprende i titoli \"Pok\u00e9mon Oro\" e \"Argento\" (1999) e \"Pok\u00e9mon Cristallo\" (2001). Essa introduce un nuovo gruppo di 100 Pok\u00e9mon, portando il numero totale a 251.\nPer contrastare lo strapotere di cui aveva goduto il tipo Psico nella prima generazione e rendere il gameplay pi\u00f9 equilibrato, vennero aggiunti due tipi supplementari: Buio e Acciaio. Venne inoltre introdotta la funzionalit\u00e0 dell'accoppiamento tra Pok\u00e9mon per generare nuove specie, denominate Pok\u00e9mon Baby, ottenibili solo con questo procedimento. Poich\u00e9 molti nuovi Pok\u00e9mon introdotti nella seconda generazione andavano a completare linee evolutive della prima generazione in qualit\u00e0 di pre-evoluzioni o evoluzioni di Pok\u00e9mon gi\u00e0 esistenti, il loro design riprende in larga parte quello dei loro precursori.\nLa generazione \u00e8 considerata una delle pi\u00f9 riuscite, coerenti e apprezzate sotto il profilo del design dei Pok\u00e9mon.\nElenco dei Pok\u00e9mon.\nChikorita.\n \u00e8 un Pok\u00e9mon base di tipo Erba. Si evolve in Bayleef con l'aumento di livello. \u00c8 uno dei Pok\u00e9mon iniziali di \"Pok\u00e9mon Oro\" e \"Argento\", \"Pok\u00e9mon Cristallo\" e \"Pok\u00e9mon Oro HeartGold\" e \"Argento SoulSilver\". Dolce e mansueto, adora rilassarsi al sole. La foglia che ha sulla testa emana una dolce fragranza e Chikorita la usa per calmare i Pok\u00e9mon avversari e per rilevare l'umidit\u00e0 e la temperatura atmosferica. Chikorita \u00e8 uno dei sedici Pok\u00e9mon iniziali di ' e '. Nell'anime, un Chikorita di propriet\u00e0 di Casey appare per la prima volta nel corso dell'episodio \"Una giovane allenatrice\" (\"The Double Trouble Header\"); esso si evolve successivamente in Bayleef nel corso di \"Caccia ai coleotteri\" (\"The Bug Stops Here\"). Ash Ketchum cattura un esemplare del Pok\u00e9mon in \"Un Chikorita da salvare\" (\"The Chikorita Rescue\"), il quale si evolve in \"Avventure elettrizzanti\" (\"Current Events\") per proteggere il proprio allenatore. Nel manga \"Pok\u00e9mon Adventures\" un Chikorita evaso dal laboratorio del Professor Elm entra a far parte della squadra di Cristallo. Per via del suo aspetto scialbo e della sua combinazione poco competitiva di tipo e statistiche, Chikorita \u00e8 solitamente considerato il Pok\u00e9mon iniziale peggiore della seconda generazione e uno degli starter meno popolari della serie in generale.\nBayleef.\n \u00e8 un Pok\u00e9mon di stadio uno di tipo Erba. Si evolve da Chikorita ed evolve a sua volta in Meganium con l'aumento di livello. Il suo collo \u00e8 circondato da foglie che emanano un profumo speziato e che hanno un effetto guarente, energizzate e tonificante su chi lo avverte. Nell'anime, Bayleef appare per la prima volta nel corso dell'episodio \"Caccia ai coleotteri\" (\"The Bug Stops Here\") in cui avviene l'evoluzione del Chikorita di Casey. Nell'episodio \"Avventure elettrizzanti\" (\"Current Events\") anche il Chikorita di Ash si evolve in Bayleef.\nMeganium.\n \u00e8 un Pok\u00e9mon di stadio due di tipo Erba. Si evolve da Bayleef. Dal suo fiore emana un profumo che rinverdisce le piante e calma chi gli sta intorno; Meganium lo utilizza in battaglia per ammansire l'avversario. Gli esemplari di sesso femminile di Meganium presentano antenne di lunghezza inferiore rispetto a quelle dei maschi. Nell'anime, Meganium \u00e8 uno dei Pok\u00e9mon utilizzati da Casey. Nel manga \"Pok\u00e9mon Adventures\" Cristallo possiede un esemplare di Meganium, evoluzione del suo Chikorita.\nCyndaquil.\n \u00e8 un Pok\u00e9mon base di tipo Fuoco. Si evolve in Quilava con l'aumento di livello. \u00c8 uno dei Pok\u00e9mon iniziali di \"Pok\u00e9mon Oro\" e \"Argento\", \"Pok\u00e9mon Cristallo\" e \"Pok\u00e9mon Oro HeartGold\" e \"Argento SoulSilver\". Ha l'aspetto di un topo di fuoco. \u00c8 timido e riservato. Per proteggersi si raggomitola su se stesso infuocando il dorso; se \u00e8 spaventato le fiamme ardono vive mentre pi\u00f9 \u00e8 stanco pi\u00f9 si affievoliscono. Cyndaquil \u00e8 uno dei sedici Pok\u00e9mon iniziali di \"Pok\u00e9mon Mystery Dungeon: Squadra rossa e Squadra blu\" e \"Pok\u00e9mon Mystery Dungeon: Esploratori del tempo ed Esploratori dell'oscurit\u00e0\". Nell'anime, Cyndaquil appare per la prima volta nel corso dell'episodio \"Un'iscrizione difficile\" (\"Don't Touch That 'Dile\") come uno dei Pok\u00e9mon iniziali del Professor Elm. In \"Un prezioso alleato\" (\"Good 'Quil Hunting\") Ash ne cattura un esemplare. Anche Valentina e Lucinda possiedono esemplari di Cyndaquil. Nel manga \"Pok\u00e9mon Adventures\" il Cyndaquil del Professor Elm si unisce alla squadra di Oro e viene soprannominato Raudo. Cyndaquil figura tra i Pok\u00e9mon iniziali pi\u00f9 popolari per via del suo aspetto carino e della sua efficacia in combattimento.\nQuilava.\n \u00e8 un Pok\u00e9mon di stadio uno di tipo Fuoco. Si evolve da Cyndaquil ed evolve a sua volta in Typhlosion con l'aumento di livello. Le fiamme che gli avvolgono la schiena non lo danneggiano per via della pelliccia ignifuga che lo ricopre. Confonde e schiva i nemici con la sua destrezza per poi attaccarli con fiamme e getti d'aria rovente. Nell'anime, Quilava appare per la prima volta nel corso dell'episodio \"Un vero eroe\" (\"You're a Star, Larvitar\"). Ash e Lucinda possiedono esemplari di Quilava.\nTyphlosion.\n \u00e8 un Pok\u00e9mon di stadio due di tipo Fuoco. Si evolve da Quilava. Quando \u00e8 arrabbiato e pronto alla lotta diventa cos\u00ec caldo da incendiare anche l'aria intorno a lui e da creare violente esplosioni tramite lo sfregamento della sua pelliccia. Nell'anime, Typhlosion appare per la prima volta nel corso dell'episodio \"Tutti a scuola\" (\"Gonna Rule The School!\"). Il nonno della capopalestra Fiammetta possiede un esemplare del Pok\u00e9mon, presente in \"Una capopalestra inesperta\" (\"Poetry Commotion!\"). Nell'episodio speciale \"Il leggendario Pok\u00e9mon tuono\" (\"Legend of Thunder!\") di \"Pok\u00e9mon Chronicles\" \u00e8 presente un Typhlosion di propriet\u00e0 di Jimmy.\nTotodile.\n \u00e8 un Pok\u00e9mon base di tipo Acqua. Si evolve in Croconaw con l'aumento di livello. \u00c8 uno dei Pok\u00e9mon iniziali di \"Pok\u00e9mon Oro\" e \"Argento\", \"Pok\u00e9mon Cristallo\" e \"Pok\u00e9mon Oro HeartGold\" e \"Argento SoulSilver\". \u00c8 piccolo ma le sue mascelle sono gi\u00e0 molto sviluppate; questo, unito alla sua tendenza a mordere per gioco qualsiasi cosa si muova, lo rende abbastanza pericoloso. Totodile \u00e8 uno dei sedici Pok\u00e9mon iniziali di \"Pok\u00e9mon Mystery Dungeon: Squadra rossa e Squadra blu\" e \"Pok\u00e9mon Mystery Dungeon: Esploratori del tempo ed Esploratori dell'oscurit\u00e0\". Nell'anime, Totodile appare per la prima volta nel corso dell'episodio \"Un'iscrizione difficile\" (\"Don't Touch That 'Dile\") come uno dei Pok\u00e9mon iniziali del Professor Elm. In \"Duello fra amici\" (\"The Totodile Duel\") Ash ne cattura un esemplare. Nel manga \"Pok\u00e9mon Adventures\" Argento ruba un Totodile dal laboratorio del Professor Elm che diventa un pilastro della sua squadra. Totodile \u00e8 uno dei Pok\u00e9mon iniziali pi\u00f9 popolari della serie, sebbene Nicole D'Andria di Screenrant.com abbia evidenziato che le sue statistiche pi\u00f9 sviluppate sono quelle fisiche e i suoi attacchi migliori speciali, rendendolo quindi nel complesso meno competitivo di altri Pok\u00e9mon di tipo Acqua.\nCroconaw.\n \u00e8 un Pok\u00e9mon di stadio uno di tipo Acqua. Si evolve da Totodile ed evolve a sua volta in Feraligatr con l'aumento di livello. Attacca utilizzando le grandi mascelle per azzannare le sue vittime. I denti sono rivolti verso l'interno in modo da rendere impossibile per il nemico liberarsi fintanto che Croconaw non molla la presa. Se ogni tanto perde un dente gliene ricresce subito un altro. Nell'anime, Croconaw appare per la prima volta nel corso dell'episodio \"Ritorno a casa\" (\"Mother of All Battles!\"). Il Pok\u00e9mon \u00e8 inoltre presente nel lungometraggio \"Pok\u00e9mon 4Ever\".\nFeraligatr.\n \u00e8 un Pok\u00e9mon di stadio due di tipo Acqua. Si evolve da Croconaw. Di solito vive in acqua, quando si avventura sulla terraferma cammina bipede ma a causa del suo peso elevato \u00e8 piuttosto lento e deve impiegare tutte e quattro le zampe per correre pi\u00f9 veloce. Azzanna il nemico con le potenti fauci e lo riduce in brandelli scuotendo poi vigorosamente il capo. Nell'anime, Feraligatr appare per la prima volta nell'episodio \"Pesi massimi\" (\"The Ring Masters\") in cui combatte contro Ash.\nSentret.\n \u00e8 un Pok\u00e9mon base di tipo Normale. Si evolve in Furret con l'aumento di livello. Vive in branco con sempre almeno un individuo di vedetta, ritto sulla coda a scrutare l'orizzonte, per avvertire i compagni con forti grida in caso di pericolo. Se viene meno questa sicurezza non riesce pi\u00f9 a dormire dalla paura. Nell'anime, Sentret appare per la prima volta nel corso dell'episodio \"Guida pericolosa\" (\"Tanks Alot\").\nFurret.\n \u00e8 un Pok\u00e9mon di stadio uno di tipo Normale. Si evolve da Sentret. Ha un corpo esile e affusolato con arti corti e robusti che gli consentono un'elevata agilit\u00e0 nei movimenti e di intrufolarsi in strette fessure, dove fa il suo nido. Nell'anime, Furret appare per la prima volta nel corso dell'episodio \"Le prime gare\" (\"A Claim to Flame!\").\nHoothoot.\n \u00e8 un Pok\u00e9mon base di tipo Normale/Volante. Si evolve in Noctowl con l'aumento di livello. \u00c8 un gufo che sta sempre appollaiato su una zampa sola. Ha un senso del tempo e del ritmo fuori dal comune, tanto da emettere versi ogni giorno alla stessa ora e da essere utilizzato come sostituto dell'orologio in alcune culture. Nell'anime, Hoothoot appare per la prima volta nel corso dell'episodio \"La foresta delle illusioni\" (\"Illusion Confusion\") in cui Gary Oak lo utilizza per attraversare una foresta infestata da Haunter e Gengar. Il capopalestra Valerio possiede un esemplare di Hoothoot.\nNoctowl.\n \u00e8 un Pok\u00e9mon di stadio uno di tipo Normale/Volante. Si evolve da Hoothoot. \u00c8 basato su un gufo e come tale ha una vista acuta che gli consente di penetrare anche l'oscurit\u00e0 e un volo estremamente silenzioso, che lo rendono un formidabile cacciatore. Se \u00e8 intento a pensare rannicchia e ruota la testa e non vuole essere disturbato. Nel corso delle varie generazioni il colore del suo mantello ha assunto diverse variazioni di marrone. Nell'anime, Noctowl appare per la prima volta nel corso dell'episodio \"Ride bene chi ride ultimo\" (\"Fowl Play\") in cui Ash cattura un esemplare cromatico del Pok\u00e9mon. Nel manga \"Pok\u00e9mon Adventures\" Valerio schiera un Noctowl.\nLedyba.\n \u00e8 un Pok\u00e9mon base di tipo Coleottero/Volante. Si evolve in Ledian con l'aumento di livello. \u00c8 una specie esclusiva di \"Pok\u00e9mon Argento\" e \"Argento SoulSilver\". Timido e pauroso, cerca costantemente la protezione del gruppo. Comunica coi suoi simili tramite uno speciale fluido aromatico che produce dalle giunture delle zampe col corpo e di cui \u00e8 in grado di variare l'odore. Gli esemplari di sesso femminile presentano antenne di lunghezza inferiore rispetto a quelle dei maschi. Nell'anime, alcuni esemplari di Ledyba appaiono per la prima volta nel corso dell'episodio \"Il fischietto\" (\"The Whistle Stop\"). Nel manga \"Pok\u00e9mon Adventures\" il Professor Oak possiede un esemplare di Ledyba.\nLedian.\n \u00e8 un Pok\u00e9mon di stadio uno di tipo Coleottero/Volante. Si evolve da Ledyba. \u00c8 una specie esclusiva di \"Pok\u00e9mon Argento\" e \"Argento SoulSilver\". Trascorre il giorno dormendo raggomitolato in una foglia e diventa attivo al crepuscolo. Utilizza la luce delle stelle come fonte energetica e pi\u00f9 questa \u00e8 intensa e le stelle sono visibili, pi\u00f9 i puntini neri che ha sul manto si ingrandiscono. Gli esemplari di sesso femminile presentano antenne di lunghezza inferiore rispetto a quelle dei maschi. Nell'anime, Ledian appare per la prima volta nel corso dell'episodio \"Lass\u00f9 sulla montagna\" (\"Mountain Time\").\nSpinarak.\n \u00e8 un Pok\u00e9mon base di tipo Coleottero/Veleno. Si evolve in Ariados con l'aumento di livello. \u00c8 una specie esclusiva di \"Pok\u00e9mon Oro\" e \"Oro HeartGold\". Produce un filo sottile dalla bocca con cui tesse tele resistenti e appiccicose. Quando una preda ci finisce dentro ne localizza la posizione grazie alle vibrazioni emesse e la indebolisce con il veleno contenuto nelle sue mascelle, prima di divorarla. In \"Oro e Argento\" assume una colorazione tendente al porpora, abbandonata a partire da \"Cristallo\" in favore del verde. Nell'anime, Spinarak appare per la prima volta nel corso dell'episodio \"Nelle maglie della giustizia\" (\"Spinarak Attack\"). Raffaello e l'agente Jenny utilizzano esemplari del Pok\u00e9mon.\nAriados.\n \u00e8 un Pok\u00e9mon di stadio uno di tipo Coleottero/Veleno. Si evolve da Spinarak. \u00c8 una specie esclusiva di \"Pok\u00e9mon Oro\" e \"Oro HeartGold\". Produce un filo sottile e resistente dalla bocca e dal posteriore, con il quale immobilizza le sue prede. Le sue zampe sono uncinate permettendogli di aggrapparsi a pareti e soffitti nella sua ricerca notturna di cibo. Nell'anime, Ariados appare per la prima volta nel corso dell'episodio \"L'accademia dei ninja\" (\"Ariados Amigos\"). Nel manga \"Pok\u00e9mon Adventures\", Nina e Maschera di Ghiaccio utilizzano esemplari del Pok\u00e9mon.\nCrobat.\n \u00e8 un Pok\u00e9mon di stadio due di tipo Volante/Veleno. Si evolve da Golbat. \u00c8 basato su un pipistrello. Nel corso dell'evoluzione le sue zampe posteriori si sono trasformate in ali, rendendolo ancora pi\u00f9 rapido e silenzioso nel volo. Alternando l'uso delle ali anteriori e posteriori \u00e8 inoltre in grado di volare per lunghi periodi e distanze. Possiede dei denti acuminati con cui succhia il sangue delle sue vittime. Nell'anime, Crobat appare per la prima volta nel corso dell'episodio \"La maschera e lo scettro\" (\"Control Freak\") in cui il Golbat di Brock si evolve. Nello speciale \"La famiglia di Brock\" (\"A Family That Battles Together, Stays Together!\") di \"Pok\u00e9mon Chronicles\", Brock dona il suo Crobat al fratello Forrest.\nChinchou.\n \u00e8 un Pok\u00e9mon base di tipo Elettro/Acqua. Si evolve in Lanturn con l'aumento di livello. Vive negli abissi oceanici, dove utilizza le antenne per illuminare i dintorni, comunicare coi suoi simili o attirare le prede. Quando queste si avvicinano le tramortisce con una forte scarica elettrica generata dai poli positivi e negativi nelle sue antenne. Nell'anime, Chinchou appare per la prima volta nel corso dell'episodio \"La parata\" (\"Takin' it on the Chinchou!\").\nLanturn.\n \u00e8 un Pok\u00e9mon di stadio uno di tipo Elettro/Acqua. Si evolve da Chinchou. Emette luce dall'antenna che ha sul capo grazie a una reazione chimica tra i suoi fluidi corporei e dei particolari batteri. Ci\u00f2 gli ha fatto guadagnare il soprannome di \"Stella degli abissi\". Abbaglia le sue prede con questa luce per poi ingoiarle intere. Nell'anime, Lanturn appare per la prima volta nel corso dell'episodio \"Il Pok\u00e9mon misterioso\" (\"The Mystery is History!\"). Nel manga \"Pok\u00e9mon Adventures\" la capopalestra Misty possiede un esemplare di Lanturn.\nPichu.\n \u00e8 un Baby Pok\u00e9mon di tipo Elettro. Si evolve in Pikachu tramite felicit\u00e0. Ha l'aspetto di un topolino. Immagazzina energia statica nelle sacche che ha sulle guance, ma non \u00e8 ancora bravo a controllarla pienamente e per questo qualsiasi disattenzione o emozione ne provocano l'involontaria fuoriuscita. Nonostante sia piccolo e ancora immaturo, le sue scariche sono gi\u00e0 cos\u00ec potenti da sorprendere persino se stesso. Pichu \u00e8 uno dei personaggi giocabili nei videogiochi \"Super Smash Bros. Melee\" e \"Super Smash Bros. Ultimate\". Nell'anime, il Pok\u00e9mon appare per la prima volta nel corso dell'episodio \"Il tempo delle mele\" (\"The Apple Corp\"). Una particolare Pichu, denominata , \u00e8 presente nel film \"\". Due fratelli Pichu appaiono inoltre come personaggi ricorrenti in alcuni cortometraggi della serie. Nel manga \"Pok\u00e9mon Adventures\" Oro possiede un Pichu ottenuto mediante l'allevamento dei Pikachu di Rosso e di Giallo. Junichi Masuda ha affermato che Pichu venne concepito come uno dei possibili successori di Pikachu per il ruolo di mascotte del franchise e che per via del suo design felice e ben ragionato \u00e8 diventato il suo Pok\u00e9mon preferito.\nCleffa.\n \u00e8 un Baby Pok\u00e9mon di tipo Folletto. Si evolve in Clefairy tramite felicit\u00e0. Per via della sua forma a stella e della sua tendenza a raggrupparsi e danzare di notte in occasione di sciami meteorici si \u00e8 diffusa la credenza che provenga da una stella cadente. Nell'anime, Cleffa appare per la prima volta nel corso dell'episodio \"Misteri del cosmo\" (\"Wish Upon a Star Shape\").\nIgglybuff.\n \u00e8 un Baby Pok\u00e9mon di tipo Normale/Folletto. Si evolve in Jigglypuff tramite felicit\u00e0. Il suo corpo \u00e8 morbido ed elastico come un pallone, tanto che per spostarsi preferisce rimbalzare, e produce un aroma delicato che placa gli animi. Si esercita continuamente nel canto ma poich\u00e9 le sue corde vocali non sono ancora perfettamente sviluppate deve fare delle pause ogni tanto per non farsi venire il mal di gola. Nell'anime, Igglybuff appare per la prima volta nel corso dell'episodio \"Lo spettacolo\" (\"Same Old Song &amp; Dance\").\nTogepi.\n \u00e8 un Baby Pok\u00e9mon di tipo Folletto. Si evolve in Togetic tramite felicit\u00e0. Assorbe nel suo guscio l'affetto e la gentilezza di Pok\u00e9mon e umani, per poi distribuirli in forma di fortuna e felicit\u00e0 alle persone gentili. Nei videogiochi della seconda, terza e quarta generazione il protagonista ottiene un uovo di Togepi da alcuni personaggi non giocanti. Il Pok\u00e9mon \u00e8 inoltre presente nei videogiochi \"Super Smash Bros. Melee\", \"Super Smash Bros. Brawl\" e \"Super Smash Bros. per Nintendo 3DS e Wii U\". Nell'anime, Togepi appare per la prima volta nel corso dell'episodio \"L'uovo della discordia\" (\"Who Gets to Keep Togepi?\"), risultando il secondo Pok\u00e9mon della seconda generazione ad apparire nella serie dopo Ho-Oh nella prima puntata. Sebbene l'uovo del Pok\u00e9mon sia stato trovato da Ash in \"Avventure preistoriche\" (\"Attack of the Prehistoric Pok\u00e9mon\"), Togepi diventa di propriet\u00e0 di Misty a causa dell'imprinting che porta il Pok\u00e9mon a considerarla sua madre. La ragazza lo libera, dopo che il Pok\u00e9mon si \u00e8 evoluto in Togetic, nell'episodio \"Due mondi in bilico\" (\"A Togepi Mirage!\"). Un altro esemplare del Pok\u00e9mon, di sesso femminile e insolitamente malvagio, \u00e8 presente nel corso di \"Dove nessun Togepi \u00e8 arrivato prima!\" (\"Where No Togepi Has Gone Before!\"). Nel manga \"Pok\u00e9mon Adventures\" Oro ottiene un esemplare di Togepi, soprannominato , nato da un uovo consegnatogli dal Professor Elm e ottenuto dall'allevamento di due esemplari di Togetic appartenenti a Jasmine.\nTogetic.\n \u00e8 un Pok\u00e9mon base di tipo Folletto/Volante. Si evolve da Togepi ed evolve a sua volta in Togekiss tramite l'utilizzo dello strumento Pietrabrillo. \u00c8 in grado di restare sospeso in volo senza sbattere le ali. Viaggia il mondo in cerca di persone gioiose e gentili, che inonda di felicit\u00e0 cospargendole del suo pulviscolo. Nell'anime, Togetic appare per la prima volta nel corso dell'episodio \"Due mondi in bilico\" (\"A Togepi Mirage!\"), in cui il Togepi di Misty si evolve e viene liberato dalla sua allenatrice.\nNatu.\n \u00e8 un Pok\u00e9mon base di tipo Psico/Volante. Si evolve in Xatu con l'aumento di livello. \u00c8 un uccellino ma poich\u00e9 le sue ali non sono ancora completamente sviluppate si muove saltellando. Spostandosi in questo modo, si nutre del cibo che trova per terra o dei germogli che becca dai rami degli alberi. Nell'anime, Natu appare per la prima volta nel corso dell'episodio \"Timidezza, addio!\" (\"Doin' What Comes Natu-rally!\"). Nel manga \"Pok\u00e9mon Adventures\" Cristallo ha posseduto un esemplare del Pok\u00e9mon, in seguito evolutosi in Xatu. Nel manga \"Pocket Monsters\" il capopalestra Valerio utilizza un esemplare di Natu.\nXatu.\n \u00e8 un Pok\u00e9mon di stadio uno di tipo Psico/Volante. Si evolve da Natu. \u00c8 considerato un Pok\u00e9mon magico per via della sua capacit\u00e0 di vedere simultaneamente il passato e il futuro. Medita tutto il giorno nella totale immobilit\u00e0 mentre osserva intentamente il sole. Gli esemplari di sesso maschile di Xatu presentano sul loro corpo tre strisce di colore giallo, al contrario delle femmine in cui le righe sono solamente due. Nell'anime, Xatu appare per la prima volta nel corso dell'episodio \"Vedo e prevedo\" (\"Xatu the Future\").\nMareep.\n \u00e8 un Pok\u00e9mon base di tipo Elettro. Si evolve in Flaaffy con l'aumento di livello. Il manto che gli ricopre il corpo gli ricresce di continuo e lo tiene al caldo in inverno e al fresco d'estate. La lana si espande quando si carica di elettricit\u00e0, permettendo a Mareep di dare la scossa o di illuminare la lampadina che ha sulla coda. Nell'anime, Mareep appare per la prima volta nel corso dell'episodio \"Un soffice amico\" (\"Mild'n Wooley\").\nFlaaffy.\n \u00e8 un Pok\u00e9mon di stadio uno di tipo Elettro. Si evolve in Ampharos con l'aumento di livello. Nelle parti del corpo in cui ha accumulato troppa carica elettrostatica ha perso il suo manto lanoso, mentre quel poco che gli \u00e8 rimasto \u00e8 di una qualit\u00e0 tale da permettergli comunque di ammassare grandi quantitativi di elettricit\u00e0. Per schermarlo dalle scosse la sua pelle \u00e8 spessa e gommosa. Nell'anime, Flaaffy appare per la prima volta nel corso dell'episodio \"Forza e bellezza\" (\"All Things Bright and Beautifly!\"). Il Marshtomp di Brock s'infatua di un esemplare del Pok\u00e9mon nell'episodio \"La farmacia\" (\"A Chip Off the Old Brock\").\nAmpharos.\n \u00e8 un Pok\u00e9mon di stadio due di tipo Elettro. Si evolve da Flaaffy. La punta della sua coda emana una forte luce, visibile addirittura dallo spazio e usata come riferimento per chi si \u00e8 perso o per inviare messaggi a grandi distanze. In \"Pok\u00e9mon X\" e \"Y\" ottiene una megaevoluzione denominata MegaAmpharos. In questa forma acquisisce il tipo aggiuntivo Drago e parte del manto che aveva perso in precedenza gli ricresce. In \"Oro e Argento\", \"Cristallo\" e \"Oro HeartGold e Argento SoulSilver\" un Ampharos di nome Amphy vive nel faro di Olivinopoli ed \u00e8 allenato dalla capopalestra Jasmine. Nell'anime, Ampharos appare per la prima volta nel corso dell'episodio \"Avventure al faro!\" (\"Fight for the Light\"). Il Pok\u00e9mon, di propriet\u00e0 di Jasmine, \u00e8 inoltre presente in \"Un volo difficoltoso\" (\"Throwing in the Noctowl!\"). Lo Skitty di Vera sconfigge l'Ampharos di propriet\u00e0 dell'assistente di Walter nel corso di \"Incontri tra amici\" (\"Manectric Charge!\").\nBellossom.\n \u00e8 un Pok\u00e9mon di stadio due di tipo Erba. Si evolve da Gloom. Ama il sole e per questo vive a latitudini tropicali. Si riunisce coi suoi simili per danzare in compagnia; lo sfregamento dei petali durante queste danze produce effetti di luce e un suono gradevole e rilassante. Appare nei videogiochi \"Super Smash Bros. Melee\" e \"Super Smash Bros. per Nintendo 3DS e Wii U\" all'interno di una Pok\u00e9 Ball. Nell'anime, Bellossom appare per la prima volta nel corso dell'episodio \"Il potere della danza\" (\"Flower Power\").\nMarill.\n \u00e8 un Pok\u00e9mon base di tipo Acqua/Folletto. Si evolve da Azurill ed evolve a sua volta in Azumarill con l'aumento di livello. Ha l'aspetto di un topo ma perfettamente adattato alla vita acquatica: la sua pelliccia \u00e8 infatti idrorepellente e lo tiene asciutto e al caldo anche nelle acque pi\u00f9 fredde, mentre la coda, contenente un olio pi\u00f9 leggero dell'acqua, funge da boa permettendogli di stare a galla senza sforzo. La coda \u00e8 inoltre elastica, cos\u00ec, mentre la punta rimane sul pelo dell'acqua, Marill pu\u00f2 immergersi per cibarsi di piante acquatiche. Nell'anime, Marill appare per la prima volta nel corso dell'episodio \"Il messaggio in bottiglia\" (\"The Crystal Onix\") ed \u00e8 uno dei Pok\u00e9mon utilizzati da Tracey Sketchit e da Cetra.\nAzumarill.\n \u00e8 un Pok\u00e9mon di stadio uno di tipo Acqua/Folletto. Si evolve da Marill. \u00c8 un coniglio acquatico. Trascorre gran parte della sua giornata a nuotare; nell'acqua si mimetizza grazie alla sua forma, al colore e ai motivi che ha sul petto. Le sue grandi orecchie sono estremamente sensibili, permettendogli di individuare il pi\u00f9 piccolo rumore anche in ambienti molto chiassosi. Nell'anime, Azumarill appare per la prima volta nel corso dell'episodio \"Colpo di fulmine\" (\"Love, Totodile Style\"). \u00c8 uno dei Pok\u00e9mon utilizzati da Paul, che lo dona poi a un ragazzo nel corso di \"Un aspro finale\" (\"A Gruff Act to Follow\").\nSudowoodo.\n \u00e8 un Pok\u00e9mon base di tipo Roccia. Si evolve da Bonsly. Per evitare i nemici imita l'aspetto di un albero, ma la sua composizione rocciosa, la fobia per l'acqua e le zampe anteriori verdi anche d'inverno ne rivelano l'inganno. Gli esemplari di sesso femminile di Sudowoodo hanno i rami sulla testa di dimensioni inferiori rispetto a quelli dei maschi. Sudowoodo \u00e8 stato concepito da Ken Sugimori. Per sfruttare le caratteristiche del Pok\u00e9mon in modo originale, in \"Oro e Argento\", \"Cristallo\" e \"Oro HeartGold e Argento SoulSilver\" venne posto come ostacolo all'attraversamento della regione di Johto. Nell'anime, Sudowoodo appare per la prima volta nel corso dell'episodio \"Il Pok\u00e9mon della discordia\" (\"Type Casting\"). Brock possiede un esemplare del Pok\u00e9mon, evolutosi da Bonsly nel corso di \"Ci pensa Brock!\" (\"Leave it to Brocko!\").\nPolitoed.\n \u00e8 un Pok\u00e9mon di stadio due di tipo Acqua. Si evolve da Poliwhirl. \u00c8 basato su una rana dall'atteggiamento regale. Pi\u00f9 \u00e8 vistoso e arricciato il pennacchio che ha sulla testa e possente il suo canto, maggiore sar\u00e0 il rispetto che gli tributano i suoi pari e le schiere di Poliwag e Poliwhirl pronte a servirlo. Gli esemplari di sesso femminile di Politoed presentano gote di dimensione inferiore rispetto a quelle dei maschi. Nell'anime, Politoed appare per la prima volta nel corso dell'episodio \"Un nuovo piano\" (\"Outrageous Fortunes\") in cui avviene l'evoluzione del Poliwhirl di Misty.\nHoppip.\n \u00e8 un Pok\u00e9mon base di tipo Erba/Volante. Si evolve in Skiploom con l'aumento di livello. Si basa sulla gramigna. \u00c8 talmente leggero che un vento poco pi\u00f9 forte di una brezza \u00e8 sufficiente per farlo volare via lontano; per evitarlo, si aggrappa al suolo o si stringe ai suoi simili. Nell'anime, Hoppip appare per la prima volta nel corso dell'episodio \"Il tornado\" (\"Foul Weather Friends\"). In \"Arrivo a Forestopoli!\" (\"Who's Flying Now?\") James del Team Rocket viene truffato con l'acquisto di un Hoppip travestito da Chimecho.\nSkiploom.\n \u00e8 un Pok\u00e9mon di stadio uno di tipo Erba/Volante. Si evolve da Hoppip ed evolve a sua volta in Jumpluff con l'aumento di livello. Il fiore che ha sulla testa si apre e si chiude in base alla temperatura e alle condizioni meteorolgiche, per questo il Pok\u00e9mon \u00e8 utilizzato anche come termometro. Fluttua nell'aria per assorbire ancora pi\u00f9 da vicino i raggi solari. Nell'anime, Skiploom appare per la prima volta nel corso dell'episodio \"Un torneo speciale\" (\"The Grass Route\").\nJumpluff.\n \u00e8 un Pok\u00e9mon di stadio due di tipo Erba/Volante. Si evolve da Skiploom. I suoi batuffoli di cotone gli consentono di volare sospeso dal vento e di attraversare oceani e continenti. Cos\u00ec facendo sparge ovunque i suoi semi per riprodursi. Nell'anime, Jumpluff appare per la prima volta nel corso dell'episodio \"L'ambasciatore di pace\" (\"Bulbasaur... the Ambassador!\"). L'agente Jenny ed Eugenius possiedono esemplari del Pok\u00e9mon.\nAipom.\n \u00e8 un Pok\u00e9mon base di tipo Normale. Si evolve in Ambipom con l'aumento di livello dopo aver appreso la mossa Doppiosmash. Utilizza l'appendice a forma di mano che ha in cima alla lunga coda per qualsiasi operazione, cosicch\u00e9 le sue mani sono diventate piuttosto maldestre. Con la coda, inoltre, si bilancia e si aggrappa mentre salta di ramo in ramo sugli alberi in cui vive. Gli esemplari di sesso femminile possiedono un ciuffo pi\u00f9 accentuato rispetto a quello dei maschi. Nell'anime, Aipom appare per la prima volta nel corso dell'episodio \"Una fonte di guai\" (\"A Hot Water Battle\"). In \"Lo scontro con Drew\" (\"Channeling the Battle Zone\") Ash cattura un esemplare del Pok\u00e9mon che scambia successivamente per il Buizel di Lucinda nel corso di \"Scambio di Pok\u00e9mon\" (\"Throwing the Track Switch\").\nSunkern.\n \u00e8 un Pok\u00e9mon base di tipo Erba. Si evolve in Sunflora tramite l'utilizzo dello strumento Pietrasolare. Ha l'aspetto di un seme, con piccole foglie in testa che agita in caso di necessit\u00e0 per scacciare chi lo attacca e che costituiscono la sua unica difesa. Cerca di preservare tutte le sue energie in vista dell'evoluzione, muovendosi il meno possibile e nutrendosi solo di rugiada. Nell'anime, Sunkern appare per la prima volta nel corso dell'episodio \"Nozze d'oro\" (\"Moving Pictures\") in cui un esemplare si evolve in Sunflora dopo essere stato esposto alla Pietrasolare di Ash. Nel manga \"Pok\u00e9mon Adventures\" Oro possiede un esemplare di Sunkern, in seguito evolutosi in Sunflora.\nSunflora.\n \u00e8 un Pok\u00e9mon di stadio uno di tipo Erba. Si evolve da Sunkern. Trasforma la luce solare in energia, per questo \u00e8 attivo di giorno e si rivolge sempre verso il sole; di notte invece richiude i petali e si riposa. Nel corso delle varie generazioni il numero di petali di Sunflora varia da sette a otto. Nell'anime, Sunflora appare per la prima volta nel corso dell'episodio \"Un sorriso per vincere\" (\"Grin to Win\"). \u00c8 uno dei travestimenti pi\u00f9 utilizzati da Meowth del Team Rocket. Sunflora \u00e8 inoltre uno dei protagonisti dello speciale dedicato a \"\".\nYanma.\n \u00e8 un Pok\u00e9mon base di tipo Coleottero/Volante. Si evolve in Yanmega con l'aumento di livello dopo aver appreso la mossa Forzantica. I suoi grandi occhi gli permettono di vedere a 360\u00ba. Una volta individuata una preda la insegue in volo, sbattendo le ali ad altissima velocit\u00e0 e potendo cos\u00ec rimanere sospeso a mezz'aria ed eseguire rapide virate. Nell'anime, Yanma appare per la prima volta nel corso dell'episodio \"Un Pok\u00e9mon indisciplinato\" (\"Wings 'N' Things\"). In \"Una cattura difficile\" (\"The Thief That Keeps on Thieving!\") Jessie del Team Rocket cattura un esemplare del Pok\u00e9mon, che si evolve poi in Yanmega. Anche Franklin possiede uno Yanma.\nWooper.\n \u00e8 un Pok\u00e9mon base di tipo Acqua/Terra. Si evolve in Quagsire con l'aumento di livello. Vive nell'acqua fredda. La sera si avventura sulla terraferma per cacciare, ricoprendo il suo corpo con una mucosa vischiosa e irritante che lo tiene idratato. Gli esemplari di sesso femminile presentano antenne pi\u00f9 corte e con meno ramificazioni rispetto ai maschi. Nell'anime, Wooper appare per la prima volta nel corso dell'episodio \"Cos\u00ec piccoli eppure cos\u00ec forti\" (\"No Big Woop\"). Uno dei tre colori della console Pok\u00e9mon mini \u00e8 ispirato a Wooper. Nel videogioco di ruolo \"\" \u00e8 inoltre presente un personaggio basato sul Pok\u00e9mon e chiamato Wooper Trooper.\nQuagsire.\n \u00e8 un Pok\u00e9mon di stadio uno di tipo Acqua/Terra. Si evolve da Wooper. Il suo corpo vischioso e la sua natura rilassata non lo fanno preoccupare pi\u00f9 di tanto se durante il nuoto urta contro qualche ostacolo. Pigro e sornione, piuttosto che cacciare attivamente attende sul fondale con la bocca spalancata il passaggio di una preda. Gli esemplari di sesso femminile presentano pinne adipose meno accentuate rispetto ai maschi. Nell'anime, Quagsire appare per la prima volta nel corso dell'episodio \"Cerimonia al chiaro di luna\" (\"Once in a Blue Moon\"). \u00c8 uno dei Pok\u00e9mon utilizzati da Misty, Omar e Terrie.\nEspeon.\n \u00e8 un Pok\u00e9mon di stadio uno di tipo Psico. Si evolve da Eevee. \u00c8 molto leale verso il suo allenatore. Con il pelo sensibile pu\u00f2 analizzare le correnti d'aria e prevedere cos\u00ec le condizioni atmosferiche o le mosse del nemico. Emana i suoi poteri psichici dalla sfera che ha sulla fronte, la quale si potenzia al sole. Nel videogioco \"Pok\u00e9mon Colosseum\" \u00e8 uno dei due Pok\u00e9mon iniziali insieme a Umbreon. Nell'anime, Espeon appare per la prima volta nel corso dell'episodio \"Non c'\u00e8 quattro senza cinque\" (\"Espeon Not Included!\"). Lo stesso Pok\u00e9mon, di propriet\u00e0 di Sakura, viene utilizzato nello speciale di \"Pok\u00e9mon Chronicles\" \"La medaglia blu del coraggio\" (\"The Blue Badge of Courage\"). Altri allenatori che utilizzano esemplari del Pok\u00e9mon sono Demetra e Alberta.\nUmbreon.\n \u00e8 un Pok\u00e9mon di stadio uno di tipo Buio. Si evolve da Eevee. Adora la notte e la luce lunare, che ne ha provocato l'evoluzione e gli conferisce un insolito potere. Quando caccia nella pi\u00f9 completa oscurit\u00e0, i cerchi che ha sul corpo brillano, spaventando le sue vittime mentre gli balza addosso. Se agitato, secerne un sudore velenoso che spruzza addosso ai suoi avversari. Nel videogioco \"Pok\u00e9mon Colosseum\" \u00e8 uno dei due Pok\u00e9mon iniziali insieme a Espeon. Nell'anime, Umbreon \u00e8 uno dei Pok\u00e9mon utilizzati da Gary Oak, Karen, Valentina e Demetra.\nMurkrow.\n \u00e8 un Pok\u00e9mon base di tipo Buio/Volante. Si evolve in Honchkrow tramite l'utilizzo dello strumento Neropietra. \u00c8 un Pok\u00e9mon notturno, temuto e disprezzato per via della diceria che porti sfortuna. Se inseguito tenta di far perdere le sue tracce attirando i nemici in foreste o crepacci. \u00c8 fortemente arritato da tutto ci\u00f2 che luccica, arrivando anche a rubare gioielleria agli umani e a nasconderla in un luogo segreto. Nell'anime, Murkrow appare per la prima volta nel corso dell'episodio \"Non \u00e8 tutto oro quel che luccica\" (\"All That Glitters\"). Paul possiede un esemplare del Pok\u00e9mon che successivamente si evolve in Honchkrow. Nel manga \"Pok\u00e9mon Adventures\" Oro, Argento e Crystal catturano esemplari di Murkrow.\nSlowking.\n \u00e8 un Pok\u00e9mon di stadio uno di tipo Acqua/Psico. Si evolve da Slowpoke. Nella descrizione del Pok\u00e9dex Slowking si evolve quando uno Shellder morde sulla testa uno Slowpoke. Il veleno prodotto da Shellder penetra nel cranio di Slowking, rendendolo incredibilmente intelligente e risvegliando in lui forti poteri psichici. Pensa costantemente a soluzioni e nuove idee per svelare i misteri e risolvere i problemi del mondo. Nell'anime, Slowking appare per la prima volta nel corso del film \"Pok\u00e9mon 2 - La forza di uno\"; a questo esemplare \u00e8 inoltre dedicato il cortometraggio , pubblicato come extra della pellicola. Nell'episodio \"La leggenda\" (\"A Crowning Achievement\") alcuni Slowpoke tentano di evolversi in Slowking, ma solamente uno riuscir\u00e0 nell'impresa. Conway possiede uno Slowking che utilizza per la prima volta nel corso di \"Il torneo di doppi incontri\" (\"Tag! We're It...!\").\nMisdreavus.\n \u00e8 un Pok\u00e9mon base di tipo Spettro. Si evolve in Mismagius tramite l'utilizzo dello strumento Neropietra. Vaga di notte emettendo acute strida o giocando brutti scherzi alla gente per spaventarla e assorbire poi la loro paura per usarla come fonte di energia tramite la collana di sfere rosse che ha al collo. Nell'anime, Misdreavus appare per la prima volta nel corso dell'episodio \"Forti emozioni\" (\"Entei at Your Own Risk\"). \u00c8 inoltre uno dei Pok\u00e9mon utilizzati da Fannie e Zoey. Misdreavus \u00e8 il primo Pok\u00e9mon esclusivamente di tipo Spettro a essere introdotto nella serie ed \u00e8 considerato uno dei pi\u00f9 carini del suo tipo.\nUnown.\n \u00e8 un Pok\u00e9mon base di tipo Psico. Ne esistono di 28 forme differenti: 26 introdotte nella seconda generazione, che richiamano gli altrettanti caratteri dell'alfabeto latino, e due, rispettivamente a forma di punto interrogativo e di punto esclamativo, che hanno debuttato nella terza generazione. La descrizione del Pok\u00e9dex afferma che i diversi tipi di Unown hanno abilit\u00e0 differenti e stanno a simboleggiare lettere di un antico alfabeto o forse le hanno ispirate. Nei giochi \u00e8 possibile consultare le differenti forme di Unown utilizzando l'Unown Dex nel corso della seconda generazione o lo strumento nella quarta. Nell'anime, gli Unown sono protagonisti del film \"Pok\u00e9mon 3 - L'incantesimo degli Unown\". In \"L'altra dimensione\" (\"Address Unown!\") il Team Rocket tenta invano di catturare un Unown G. Numerosi esemplari del Pok\u00e9mon sono inoltre presenti nell'episodio \"Viaggio nell'Unown\" (\"Journey to the Unown!\") e nel film \"\". Nel manga \"Pok\u00e9mon Adventures\" il capopalestra Raffaello cattura un esemplare di Unown G.\nWobbuffet.\n \u00e8 un Pok\u00e9mon base di tipo Psico. Si evolve da Wynaut. \u00c8 un Pok\u00e9mon paziente e tranquillo, che non attacca mai per primo e vive rintanato al buio per nascondere la sua coda nera, nei confronti della quale \u00e8 molto protettivo. Se incontra un rivale della sua specie pu\u00f2 diventare competitivo e cercare di battere il suo avversario in un'estenuante gara di resistenza. Gli esemplari di sesso femminile presentano del rossetto sulle labbra. Nell'anime, Wobbuffet appare per la prima volta nel corso dell'episodio \"La fiera\" (\"Tricks of the Trade\") in cui Jessie del Team Rocket scambia per errore il suo Lickitung per un esemplare del Pok\u00e9mon; da allora Wobbuffet ha un ruolo di rilievo nelle apparizioni del trio soprattutto come espediente comico. Anche la capopalestra Sabrina, l'agente Jenny, l'infermiera Joy e Demetra utilizzano esemplari del Pok\u00e9mon. In \"La sagra\" (\"Wobbu-palooza\") \u00e8 presente un villaggio situato nella regione di Johto in cui si tiene una festa annuale dedicata a Wobbuffet.\nGirafarig.\n \u00e8 un Pok\u00e9mon base di tipo Normale/Psico. \u00c8 un erbivoro che impiega il suo collo lungo per raggiungere le erbe e i germogli di cui si nutre. La sua coda \u00e8 provvista di un piccolo cervello autonomo, che non dorme mai e che pu\u00f2 reagire a suoni e odori, muovendosi e mordendo. Gli esemplari di sesso femminile presentano un'area di colore giallo pi\u00f9 ampia rispetto a quella dei maschi. Nell'anime, Girafarig appare per la prima volta nel corso dell'episodio \"Questione di telepatia\" (\"The Psychic Sidekicks\"). \u00c8 inoltre uno dei Pok\u00e9mon utilizzati da Angelo, Alfredo e Morrison.\nPineco.\n \u00e8 un Pok\u00e9mon base di tipo Coleottero. Si evolve in Forretress con l'aumento di livello. \u00c8 una larva dall'aspetto di pigna. Tramite un liquido colloso che secerne dalla bocca aggiunge altri strati di corteccia alle sue scaglie, proteggendosi cos\u00ec dagli attacchi dei nemici. Tuttavia cos\u00ec facendo diventa incredibilmente pesante e se l'albero su cui dimora viene scosso, Pineco cade a terra esplodendo. Rimane immobile sui rami in attesa del passaggio di una preda. Nell'anime, Pineco appare per la prima volta nel corso dell'episodio \"Uno strano frutto\" (\"Goin' Apricorn\") in cui Brock cattura un esemplare del Pok\u00e9mon; questi si evolve in Forretress in \"Forti emozioni\" (\"Entei at Your Own Risk\").\nForretress.\n \u00e8 un Pok\u00e9mon di stadio uno di tipo Acciaio/Coleottero. Si evolve da Pineco. Protegge il suo corpo in uno spesso guscio d'acciaio, tanto che nessuno conosce il suo vero aspetto. Rimane solitamente immobile attaccato ai rami degli alberi, ma se si avvicina un pericolo scaglia pezzi di guscio, mentre al passaggio di una preda la cattura rapidamente nella sua corazza. Nell'anime, Forretress appare per la prima volta nel corso dell'episodio \"Forti emozioni\" (\"Entei at Your Own Risk\") in cui il Pineco di Brock si evolve. Anche Koga, Nina e Jasmine utilizzano esemplari del Pok\u00e9mon. Nel manga \"Pok\u00e9mon Adventures\" la capopalestra Nina possiede un esemplare di Forretress.\nDunsparce.\n \u00e8 un Pok\u00e9mon base di tipo Normale. \u00c8 ispirato alla creatura leggendaria giapponese \"tsuchinoko\". Ha infatti il corpo di un serpente appiattito, due canini pronunciati e piccole ali che gli consentono brevi voli. Vive rintanato nel sottosuolo scavando profonde e complesse gallerie nel terreno con la sua coda a forma di trapano. \u00c8 molto schivo e se qualcuno lo avvista fugge via rapidamente. Nell'anime, Dunsparce appare per la prima volta nel corso dell'episodio \"Baratto con inganno\" (\"The Dunsparce Deception\").\nGligar.\n \u00e8 un Pok\u00e9mon base di tipo Terra/Volante. Si evolve in Gliscor con l'aumento di livello di notte tenendo lo strumento Affilodente. \u00c8 una specie esclusiva di \"Pok\u00e9mon Oro\" e \"Oro HeartGold\". Ha l'aspetto di uno scorpione alato. Nidifica su alte scogliere. Quando individua una preda si avvicina in volo, la atterra e le inietta il veleno che ha nella coda. Gli esemplari di sesso femminile presentano un aculeo di dimensioni inferiori rispetto a quello dei maschi. Nel corso delle generazioni la colorazione del Pok\u00e9mon \u00e8 variata dal porpora al rosa, passando per il viola. Nell'anime, Gligar appare per la prima volta nel corso dell'episodio \"Supereroi\" (\"The Superhero Secret\"). In \"Tutta colpa del vento\" (\"Riding the Winds of Change!\") Ash cattura un esemplare del Pok\u00e9mon che si evolve in Gliscor nel corso di \"Combattere la paura con la paura\" (\"Fighting Fear With Fear!\").\nSteelix.\n \u00e8 un Pok\u00e9mon di stadio uno di tipo Acciaio/Terra. Si evolve da Onix. Assomiglia a un serpente. Il suo corpo ferroso \u00e8 diventato pi\u00f9 duro del diamante grazie alle enormi pressioni che vigono alle profondit\u00e0 in cui vive. Gli esemplari di sesso femminile presentano un numero inferiore di zanne rispetto ai maschi. In \"Pok\u00e9mon Rubino Omega\" e \"Zaffiro Alpha\" ottiene una megaevoluzione denominata MegaSteelix. Nell'anime, Steelix \u00e8 uno dei Pok\u00e9mon utilizzati da Brock, Bruno, Jasmine, Petra, Ferruccio, Vulcano, Fortunata, Harrison e Morrison.\nSnubbull.\n \u00e8 un Pok\u00e9mon base di tipo Folletto. Si evolve in Granbull con l'aumento di livello. Nonostante l'aspetto spaventoso e gli atteggiamenti intimidatori che ogni tanto assume nei confronti di Pok\u00e9mon pi\u00f9 piccoli e persone, \u00e8 un Pok\u00e9mon codardo, affettuoso e giocherellone. \u00c8 molto popolare tra le donne. Nell'anime, Snubbull appare per la prima volta nel corso dell'episodio \"Credi sempre in te stesso\" (\"Snubbull Snobbery\"), in cui un esemplare del Pok\u00e9mon di sesso femminile e di propriet\u00e0 di Madame Muchmoney \u00e8 attratto dalla coda di Meowth. Snubbull segue il Team Rocket fino all'episodio \"Il Pok\u00e9mon ritrovato\" (\"Trouble With Snubbull\"), quando si evolve in Granbull. Nel manga \"Pok\u00e9mon Adventures\" Verde possiede un esemplare del Pok\u00e9mon.\nGranbull.\n \u00e8 un Pok\u00e9mon di stadio uno di tipo Folletto. Si evolve da Snubbull. Sta sempre reclinato col capo in avanti per via delle zanne pesanti e voluminose, grazie alle quali pu\u00f2 infliggere morsi dolorosi. Raramente per\u00f2 diventa aggressivo a meno che non venga provocato, e di solito ha un atteggiamento timido e riservato. Nel corso delle generazioni il colore del Pok\u00e9mon \u00e8 variato dal rosa al porpora, passando per il viola. Nell'anime, Granbull appare per la prima volta nel corso dell'episodio \"Il Pok\u00e9mon ritrovato\" (\"Trouble With Snubbull\") in cui si evolve lo Snubbull che seguiva Meowth del Team Rocket. Angelo, Furio e Cassidy possiedono esemplari del Pok\u00e9mon. Nel manga \"Pok\u00e9mon Adventures\" Granbull \u00e8 uno dei Pok\u00e9mon di Verde.\nQwilfish.\n \u00e8 un Pok\u00e9mon base di tipo Acqua/Veleno. Pu\u00f2 gonfiarsi come un pallone ingoiando grandi quantit\u00e0 d'acqua; con la pressione accumulata spara poi i suoi aculei tossici in tutte le direzioni. Nell'anime, Qwilfish appare per la prima volta nel corso dell'episodio \"La prima fase\" (\"Dueling Heroes\").\nScizor.\n \u00e8 un Pok\u00e9mon di stadio uno di tipo Coleottero/Acciaio. Si evolve da Scyther. Il suo corpo \u00e8 duro come l'acciaio e lo protegge dalla maggior parte degli attacchi. Possiede due grandi chele che agita e sbatte per spaventare e attaccare i nemici. Per non surriscaldarsi troppo durante la lotta sbatte le piccole ali che ha sulla schiena, regolando cos\u00ec la propria temperatura corporea. Gli esemplari di sesso femminile presentano un addome pi\u00f9 ampio rispetto a quello dei maschi. In \"Pok\u00e9mon X\" e \"Y\" ottiene una megaevoluzione denominata MegaScizor. In questa forma le sue chele assumono una forma pi\u00f9 articolata, permettendogli di fare a pezzi qualsiasi cosa afferri. Il peso aggiuntivo e l'energia necessaria a mantenere la megaevoluzione, tuttavia, lo stancano rapidamente in caso di battaglie prolungate. Nell'anime, Scizor appare per la prima volta nel corso dell'episodio \"Incontri virtuali\" (\"Wired For Battle\") in cui viene utilizzato in una battaglia contro l'Heracross di Ash. Altri allenatori che utilizzano esemplari del Pok\u00e9mon sono Gary Oak e Aaron. Nel manga \"Pok\u00e9mon Adventures\" Blu possiede un esemplare di Scizor.\nShuckle.\n \u00e8 un Pok\u00e9mon base di tipo Coleottero/Roccia. Ama la tranquillit\u00e0 e per questo trascorre gran parte del giorno nascosto sotto le rocce senza fare il minimo rumore. Nel suo guscio raccoglie bacche, le quali col tempo marciscono trasformandosi in un succo prelibato. Shuckle \u00e8 il Pok\u00e9mon dotato delle pi\u00f9 alte statistiche di Difesa e Difesa Speciale. Nell'anime, Shuckle appare per la prima volta nel corso dell'episodio \"Come domare un Pok\u00e9mon\" (\"A Better Pill to Swallow\") in cui appare un esemplare cromatico del Pok\u00e9mon. \u00c8 uno dei Pok\u00e9mon utilizzati da Fortunata, Conway e Butch del Team Rocket.\nHeracross.\n \u00e8 un Pok\u00e9mon base di tipo Coleottero/Lotta. La sua caratteristica principale \u00e8 il grosso corno a forma di croce che ha sulla testa, col quale infilza e scaglia lontano seccatori e nemici. \u00c8 dotato di una forza enorme e di una corazza resistentissima. Nonostante la sua abilit\u00e0 nel combattimento, \u00e8 pacifico e tranquillo e passa la maggior parte del tempo a cibarsi di linfa, nettare e miele. Gli esemplari di sesso femminile presentano un corno che termina a forma di cuore. In \"X e Y\" ottiene una megaevoluzione denominata MegaHeracross, che irrobustisce ulteriormente le sue braccia e gli fa spuntare un corno aggiuntivo. Nell'anime, Heracross appare per la prima volta nel corso dell'episodio \"L'equilibrio naturale\" (\"A Sappy Ending\") in cui Ash ne cattura un esemplare. Anche Barry, Conway, Aaron, Raffaello e Valentina utilizzano esemplari del Pok\u00e9mon.\nSneasel.\n \u00e8 un Pok\u00e9mon base di tipo Buio/Ghiaccio. Si evolve in Weavile con l'aumento di livello di notte tenendo lo strumento Affilartigli. \u00c8 ispirato alla creatura leggendaria giapponese \"kamaitachi\". \u00c8 famigerato per la sua natura scaltra e maligna. I suoi artigli sono lunghi e affilati come lame e vengono utilizzati per attaccare gli avversari o arrampicarsi sugli alberi, dove ruba poi le uova dai nidi incustoditi e se ne ciba. Spesso due o pi\u00f9 esemplari collaborano nella caccia, ma in seguito sorgono dei contrasti per spartirsi il bottino. Gli esemplari di sesso femminile presentano una piuma di lunghezza inferiore rispetto a quella dei maschi. Nell'anime, Sneasel \u00e8 uno dei Pok\u00e9mon utilizzati da Bianca e da Harrison. Nell'episodio \"Gara di cucina\" (\"Hail to the Chef\") uno Sneasel sfida un Mr. Mime in una gara culinaria, tuttavia i piatti preparati dal Pok\u00e9mon hanno un ottimo sapore, ma un aspetto terribile, mentre il suo avversario soffre del problema opposto. Al termine dell'episodio le sorelle, proprietarie dei rispettivi Pok\u00e9mon, decidono di allearsi e gestire insieme il ristorante lasciato in eredit\u00e0 dal padre. Nel manga \"Pok\u00e9mon Adventures\" Argento possiede un esemplare di Sneasel.\nTeddiursa.\n \u00e8 un Pok\u00e9mon base di tipo Normale. Si evolve in Ursaring con l'aumento di livello. \u00c8 una specie esclusiva di \"Pok\u00e9mon Oro\" e \"Oro HeartGold\". Ha l'aspetto di un orsetto con un marchio a forma di mezzaluna sulla fronte. \u00c8 ghiotto di miele e ha l'abitudine di immergere le zampe in esso per poi leccarle. Nell'anime, Teddiursa appare per la prima volta nel corso dell'episodio \"Un orsetto dispettoso\" (\"UnBEARable\"). \u00c8 inoltre presente nel film \"Pok\u00e9mon 3 - L'incantesimo degli Unown\".\nUrsaring.\n \u00e8 un Pok\u00e9mon di stadio uno di tipo Normale. Si evolve da Teddiursa. Quando non \u00e8 in letargo passa gran parte del giorno alla ricerca di cibo e a mangiare. Grazie al suo olfatto sviluppato individua il cibo sugli alberi o sotto terra e lo raggiunge arrampicandosi, scrollando i tronchi o scavando con le sue zampe poderose. Gli esemplari di sesso femminile presentano una quantit\u00e0 maggiore di peli sulle spalle rispetto ai maschi. Nell'anime, Ursaring appare per la prima volta nel corso dell'episodio \"La tregua\" (\"Forest Grumps\"). \u00c8 inoltre presente nel corso dei lungometraggi \"Pok\u00e9mon 4Ever\" e \"\". Ne \"Il bosco delle illusioni\" (\"Different Strokes for Different Blokes\") Paul cattura un esemplare del Pok\u00e9mon.\nSlugma.\n \u00e8 un Pok\u00e9mon base di tipo Fuoco. Si evolve in Magcargo con l'aumento di livello. Il suo corpo \u00e8 composto interamente di lava e magma. Per questo vive in zone calde e vulcaniche e non pu\u00f2 fermarsi mai per evitare che il proprio corpo si raffreddi e inizi a solidificarsi. Nell'anime, Slugma appare per la prima volta nel corso dell'episodio \"Le semifinali\" (\"Love, Pok\u00e9mon Style!\"). La capopalestra Fiammetta possiede due esemplari del Pok\u00e9mon.\nMagcargo.\n \u00e8 un Pok\u00e9mon di stadio uno di tipo Fuoco/Roccia. Si evolve da Slugma. Il guscio che ha sul dorso \u00e8 formato da lava raffredatasi e solidificatasi. Poich\u00e9 \u00e8 molto fragile Magcargo ne perde continuamente dei pezzi, ma essa riacquista le sue dimensioni originarie se viene immersa nel magma. Ogni tanto il suo corpo rovente di lava produce intense fiammate che lo avvolgono interamente. Nell'anime, Magcargo appare per la prima volta nel corso dell'episodio \"Rivalit\u00e0\" (\"Some Like it Hot!\"). In \"Una capopalestra inesperta\" (\"Poetry Commotion!\") uno Slugma di Fiammetta si evolve in Magcargo.\nSwinub.\n \u00e8 un Pok\u00e9mon base di tipo Ghiaccio/Terra. Si evolve in Piloswine con l'aumento di livello. Ha l'aspetto di un maiale. Lo si trova spesso a grufolare con il muso per terra in cerca di cibo seguendo il suo olfatto sensibile. Scavando sotto al ghiaccio o alle foglie secche trova funghi, bacche e talvolta sorgenti di acqua calda. La versione cromatica di Swinub ha variato colorazione nel corso delle generazioni passando da blu nella seconda, al grigio della terza, e infine al verde dalla quarta in poi. Nell'anime, Swinub appare per la prima volta nel corso dell'episodio \"A caccia di sorgenti\" (\"Spring Fever\"). Lucinda ne cattura un esemplare in \"Un Pok\u00e9mon insaziabile!\" (\"Hungry For the Good Life!\"). Anche Fortunata possiede uno Swinub. Nel manga \"Pok\u00e9mon Adventures\" Alfredo utilizza un esemplare di Swinub.\nPiloswine.\n \u00e8 un Pok\u00e9mon di stadio uno di tipo Ghiaccio/Terra. Si evolve da Swinub ed evolve a sua volta in Mamoswine dopo aver appreso la mossa Forzantica. \u00c8 un suino perfettamente adattato alla vita in climi polari. \u00c8 infatti coperto da una folta pelliccia che lo tiene al caldo, ha delle zampe robuste e degli zoccoli che gli assicurano equilibrio anche sul ghiaccio, e delle zanne con le quali scava tra i ghiacci e la neve per raggiungere il cibo. Poich\u00e9 il pelo gli copre la vista, tende a caricare gli avversari alla cieca affidandosi ai suoi e all'olfatto. Gli esemplari di sesso femminile presentano zanne di lunghezza inferiore rispetto a quelle dei maschi. Nell'anime, Piloswine \u00e8 uno dei Pok\u00e9mon utilizzati da Lucinda. Anche Lorelei, Alfredo e Bianca possiedono esemplari di Piloswine.\nCorsola.\n \u00e8 un Pok\u00e9mon base di tipo Acqua/Roccia. Il suo corpo \u00e8 composto da corallo che cresce in varie ramificazioni e risplende al sole; Corsola ne perde occasionalmente dei pezzi ma questi ricrescono in breve tempo. Adora le acque limpide e calde dei mari del sud, dove forma grandi colonie che offrono riparo e sostegno a Pok\u00e9mon e umani, come ad esempio la citt\u00e0 di Orocea nella regione di Hoenn. Nell'ottava generazione \u00e8 stata introdotta la forma di Galar, di tipo Spettro. Questa forma regionale \u00e8 ispirata a un corallo sbiancato ed evolve in Cursola tramite livello. Nell'anime, Corsola appare per la prima volta nel corso dell'episodio \"Prima tappa sulle isole\" (\"Around the Whirlpool\"). In \"I Pok\u00e9mon dispersi\" (\"A Corsola Caper\") Misty cattura un esemplare del Pok\u00e9mon. Anche il Professor Elm, Jasmine e Rodolfo possiedono esemplari di Corsola.\nRemoraid.\n \u00e8 un Pok\u00e9mon base di tipo Acqua. Si evolve in Octillery con l'aumento di livello. \u00c8 in grado di spruzzare getti d'acqua dalla bocca a grande distanza e con enorme precisione per colpire le sue prede. Usa la sua pinna dorsale come una ventosa per aggrapparsi a un Mantine, vivendo in simbiosi con esso e nutrendosi dei suoi avanzi. Il Pok\u00e9mon \u00e8 in grado di provocare l'evoluzione di Mantyke in Mantine, per questo quest'ultimo viene spesso raffigurato con un Remoraid attaccato a una sua pinna. Nell'anime, Remoraid appare per la prima volta nel corso dell'episodio \"Un misterioso arcobaleno\" (\"The Light Fantastic\").\nOctillery.\n \u00e8 un Pok\u00e9mon di stadio uno di tipo Acqua. Si evolve da Remoraid. Cerca riparo nelle fessure delle rocce marine o nelle tane di altri Pok\u00e9mon. Afferra i nemici e le prede con le ventose che ha sui tentacoli per poi colpirli con delle violente capocciate. In presenza di avversari troppo forti, invece, sputa una nuvola d'inchiostro per poi battere in ritirata. Gli esemplari di sesso femminile presentano ventose di dimensioni inferiori rispetto a quelle dei maschi. Nell'anime, Octillery appare per la prima volta nel corso dell'episodio \"Il Pok\u00e9mon messo da parte\" (\"Octillery The Outcast!\"). \u00c8 uno dei Pok\u00e9mon utilizzati da Corrado e da Harley.\nDelibird.\n \u00e8 un Pok\u00e9mon base di tipo Ghiaccio/Volante. \u00c8 una specie esclusiva di \"Pok\u00e9mon Argento\" e \"Argento SoulSilver\". Nidifica su scogliere o catene montuose e accudisce i piccoli portando loro cibo che avvolge e trasporta nella larga coda. \u00c8 anche generoso e compassionevole, e se nota un Pok\u00e9mon o un umano in difficolt\u00e0 non esita a consividere il suo cibo con loro. Nell'anime, Delibird \u00e8 uno dei Pok\u00e9mon utilizzati da Valerio e da Alfredo. Il Team Rocket utilizza esemplari di Delibird per trasportare messaggi e Pok\u00e9mon. Nell'episodio di \"Pok\u00e9mon Chronicles\" \"Le vacanze invernali di Pikachu: Dilemma Delibird\" (\"Pikachu's Winter Vacation: Delibird Dilemma\") anche Babbo Natale possiede un esemplare di Delibird.\nMantine.\n \u00e8 un Pok\u00e9mon base di tipo Acqua/Volante. Si evolve da Mantyke. \u00c8 una specie esclusiva di \"Pok\u00e9mon Oro\" e \"Oro HeartGold\". Ha un corpo piatto e largo come un aquilone col quale veleggia elegantemente per il mare; se acquista velocit\u00e0 \u00e8 un grado di spiccare lunghi balzi sopra il pelo dell'acqua. A volte dei Remoraid gli si attaccano addosso per farsi trasportare o cibarsi dei suoi avanzi, per questo Mantine viene spesso rappresentato con un Remoraid attaccato a una pinna. Nell'anime, Mantine appare per la prima volta nel corso dell'episodio \"Caccia al tesoro\" (\"Mantine Overboard!\"). \u00c8 uno dei Pok\u00e9mon utilizzati da Angelo, Ciprian, Jasmine e Lola. Nello speciale \"La famiglia di Brock\" (\"A Family That Battles Together, Stays Together!\") di \"Pok\u00e9mon Chronicles\", la madre di Brock, Lola, possiede un esemplare del Pok\u00e9mon.\nSkarmory.\n \u00e8 un Pok\u00e9mon base di tipo Acciaio/Volante. \u00c8 una specie esclusiva di \"Pok\u00e9mon Argento\" e \"Argento SoulSilver\". \u00c8 un uccello dal piumaggio d'acciaio, che assume cos\u00ec la funzione di proteggerlo come un'armatura. Poich\u00e9 le sue ali sono cave all'interno si mantiene leggero e in grado di volare a velocit\u00e0 elevate. In combattimento piomba sui nemici in volo e li lacera con il filo tagliente delle sue ali. Nell'anime, Skarmory appare per la prima volta nel corso dell'episodio \"Sfide e rivincite\" (\"Hot Matches\"). \u00c8 uno dei Pok\u00e9mon utilizzati da Gary Oak e da Barry.\nHoundour.\n \u00e8 un Pok\u00e9mon base di tipo Buio/Fuoco. Si evolve in Houndoom con l'aumento di livello. Il Pok\u00e9mon sembra ispirato alla figura mitologica dell\"'hellhound\" (lett. \"cane demoniaco\"), come ad esempio Cerbero e Garmr. Secondo la descrizione del Pok\u00e9dex \u00e8 molto socievole e vive in branco. Comunica coi suoi simili tramite una grande variet\u00e0 di versi, coi quali esprime ad esempio il suo stato d'animo, demarca il territorio o si coordina nella caccia per circondare la preda. Nell'anime, Houndour appare per la prima volta nel corso dell'episodio \"Furti misteriosi\" (\"Hour of the Houndour\"). \u00c8 uno dei Pok\u00e9mon utilizzati da Fiammetta e da Cassidy del Team Rocket.\nHoundoom.\n \u00e8 un Pok\u00e9mon di stadio uno di tipo Buio/Fuoco. Si evolve da Houndour. Come Houndour, anche Houndoom ricalca le caratteristiche dell\"'hellhound\". \u00c8 infatti temuto per la sua ferocia e per i latrati agghiaccianti e sinistri che emette di notte. Sputa fiamme dalla bocca e le combina con delle tossine presenti nel suo corpo per fare in modo che il dolore delle bruciature permanga a lungo. Gli esemplari di sesso femminile presentano corna di lunghezza inferiore rispetto a quello dei maschi. L'Houndoom pi\u00f9 forte e con le corna pi\u00f9 grandi e ricurve assume il ruolo di capobranco. In \"X e Y\" Houndoom ottiene una megaevoluzione denominata MegaHoundoom. Nell'anime, Houndoom appare per la prima volta nel corso dell'episodio \"Una consegna speciale\" (\"Houndoom's Special Delivery\"). \u00c8 uno dei Pok\u00e9mon utilizzati da Gary Oak, Alfredo, Harrison e Cyrus.\nKingdra.\n \u00e8 un Pok\u00e9mon di stadio due di tipo Acqua/Drago. Si evolve da Seadra. Riposa negli abissi oceanici a profondit\u00e0 prive di altre forme di vita; quando occasionalmente si risveglia e si muove per spostarsi verso la superficie o andare a caccia, genera forti vortici, cicloni e uragani. Nell'anime, Kingdra appare per la prima volta nel corso dell'episodio \"La prima fase\" (\"Dueling Heroes\"). Gary Oak e Sandra possiedono esemplari del Pok\u00e9mon.\nPhanpy.\n \u00e8 un Pok\u00e9mon base di tipo Terra. Si evolve in Donphan con l'aumento di livello. \u00c8 una specie esclusiva di \"Pok\u00e9mon Argento\" e \"Oro HeartGold\". Nonostante sia ancora piccolo \u00e8 gi\u00e0 forte abbastanza da far sbalzare via o trasportare sul dorso un uomo adulto. Usa la proboscite per gioco e per spruzzarsi d'acqua e agita le grandi orecchie per rinfrescarsi nelle giornate pi\u00f9 calde. Nell'anime, Phanpy appare per la prima volta nel corso dell'episodio \"Il lieto evento\" (\"Hatching a Plan!\") in cui si schiude l'uovo ottenuto da Ash in \"Una gara fuori programma\" (\"Extreme Pok\u00e9mon!\").\nDonphan.\n \u00e8 un Pok\u00e9mon di stadio uno di tipo Terra. Si evolve da Phanpy. \u00c8 una specie esclusiva di \"Pok\u00e9mon Argento\" e \"Oro HeartGold\". La sua pelle \u00e8 cos\u00ec dura da fungere quasi da armatura. In combattimento tende ad arrotolarsi su s\u00e9 stesso per travolgere i nemici con la sua forza e velocit\u00e0. Le dimensioni delle sue zanne ne denotano il rango nel branco, laddove gli esemplari di sesso femminile presentano zanne di lunghezza inferiore rispetto a quelle dei maschi. Nell'anime, Donphan appare per la prima volta nel corso dell'episodio \"Avventura fra le rocce\" (\"Roll On, Pok\u00e9mon\"). \u00c8 inoltre presente nel lungometraggio \"Pok\u00e9mon il film - Mewtwo colpisce ancora\". In \"Pericolo, alta tensione!\" (\"Reversing the Charges\") il Phanpy di Ash si evolve in Donphan.\nPorygon2.\n \u00e8 un Pok\u00e9mon di stadio uno di tipo Normale. Si evolve da Porygon ed evolve a sua volta in Porygon-Z se scambiato mentre tiene lo strumento Dubbiodisco. \u00c8 un Pok\u00e9mon virtuale creato dall'uomo ricorrendo alle ultime scoperte scientifiche e tecnologiche allo scopo di esplorare lo spazio. Dispone di un'intelligenza artificiale che lo rende in grado di evolversi autonomamente e di compiere azioni non programmate. Nell'anime, Porygon2 \u00e8 l'unico Pok\u00e9mon della seconda generazione che non \u00e8 apparso in nessun episodio, ma fa un breve cameo nella sequenza iniziale del film \"\". Nel manga \"Pok\u00e9mon Adventures\" Blu possiede un esemplare di Porygon2, evoluzione del suo Porygon.\nStantler.\n \u00e8 un Pok\u00e9mon base di tipo Normale. Le sue imponenti corna ramificate distorcono le correnti d'aria creando delle illusioni che provocano svenimenti e malori negli spettatori. Poich\u00e9 le corna erano apprezzate come oggetti ornamentali e le venivano attribuite anche propriet\u00e0 miracolose, Stantler \u00e8 stato cacciato fino quasi all'estinzione. Nell'anime, Stantler appare per la prima volta nel corso dell'episodio \"Il Pok\u00e9mon smarrito\" (\"The Little Big Horn\"). \u00c8 uno dei Pok\u00e9mon catturati da Paul e dal Professor Oak. Nel manga \"Pok\u00e9mon Adventures\" il Professor Oak possiede un esemplare di Stantler.\nSmeargle.\n \u00e8 un Pok\u00e9mon base di tipo Normale. Secerne un fluido speciale e unico per ogni esemplare, che poi applica con la punta della coda a mo' di pennello per demarcare il proprio territorio o comporre quadri. Smeargle \u00e8 l'unico Pok\u00e9mon in grado di apprendere la mossa , che gli permette di copiare permanentemente l'ultima mossa utilizzata dal Pok\u00e9mon avversario. Nell'anime, Smeargle appare per la prima volta nel corso dell'episodio \"Pok\u00e9mon artisti\" (\"The Art of Pok\u00e9mon\"). Nel manga \"Pok\u00e9mon Adventures\" Savino possiede tre esemplari del Pok\u00e9mon. Anche Chiara ha avuto uno Smeargle, in seguito donato a un'allenatrice.\nTyrogue.\n \u00e8 un Baby Pok\u00e9mon di tipo Lotta. Si pu\u00f2 evolvere in tre specie diverse di Pok\u00e9mon con l'aumento di livello e in base alle sue statistiche: in Hitmonlee se il suo Attacco \u00e8 superiore alla Difesa, in Hitmonchan se la sua Difesa \u00e8 superiore all'Attacco, e in Hitmontop se i valori di Attacco e di Difesa sono uguali. Sfoga la sua energia in eccesso allenandosi e a battendosi ad ogni occasione. Non si lascia scoraggiare neanche dalle sconfitte contro avversari pi\u00f9 forti. Nell'anime, Tyrogue appare per la prima volta nel corso dell'episodio \"Il potere dell'amicizia\" (\"A Tyrogue Full of Trouble\").\nHitmontop.\n \u00e8 un Pok\u00e9mon base di tipo Lotta. Si evolve da Tyrogue. Ruota sulla sua testa a forma di cuneo come una trottola e con movimenti simili a una danza. Ci\u00f2 gli permette di spostarsi rapidamente o di attaccare i suoi nemici con rapidi calci. Nell'anime, Hitmontop appare per la prima volta nel corso dell'episodio \"I lottatori\" (\"Two Hits and a Miss\"). \u00c8 uno dei Pok\u00e9mon utilizzati da Bruno, Alfredo, Furio e Butch del Team Rocket.\nSmoochum.\n \u00e8 un Baby Pok\u00e9mon di tipo Ghiaccio/Psico. Si evolve in Jynx con l'aumento di livello. Interagisce con l'ambiente circostante e con gli altri principalmente attraverso le labbra, che sono il suo organo pi\u00f9 sensibile, e per questo sembra sempre voler baciare ogni cosa. Se si sporca le labbra o il viso si ripulisce con cura maniacale. Nell'anime, Smoochum appare per la prima volta nel corso dell'episodio \"Una star dal cuore tenero\" (\"The Screen Actor's Guilt\"). Altri esemplari del Pok\u00e9mon sono presenti in \"Uno strano parco\" (\"One Trick Phony!\"), \"Il rapimento di Smoochum\" (\"Three Jynx and a Baby\") e \"L'Accademia Estiva Pok\u00e9mon\" (\"Camping It Up!\"). Nel manga \"Pok\u00e9mon Adventures\" Cristallo possiede un esemplare del Pok\u00e9mon.\nElekid.\n \u00e8 un Baby Pok\u00e9mon di tipo Elettro. Si evolve in Electabuzz con l'aumento di livello. \u00c8 in grado di accumulare energia roteando le braccia o assorbendola dalle prese domestiche, e di rilasciarla sotto forma di deboli scariche tra le corna. Se sente avvicinarsi un temporale si rallegra e corre a giocare all'aperto. Nell'anime, Elekid appare per la prima volta nel corso dell'episodio \"Un Pok\u00e9mon da catturare\" (\"Here's Lookin' at You, Elekid!\") in cui Casey ne cattura un esemplare. Anche Paul ha posseduto un Elekid.\nMagby.\n \u00e8 un Baby Pok\u00e9mon di tipo Fuoco. Si evolve in Magmar con l'aumento di livello. Vive dei crateri vulcanici, dato che la sua temepratura corporea \u00e8 di 600 gradi. Respirando emette brace e fiamme dalla bocca; se gode di buona salute le fiamme appaiono gialle mentre se \u00e8 stanco si mischiano a fumo nero. Nell'anime, Magby appare per la prima volta nel corso dell'episodio \"Un vero eroe\" (\"You're a Star, Larvitar\").\nMiltank.\n \u00e8 un Pok\u00e9mon base di tipo Normale. Ha l'aspetto di un bovino. \u00c8 conosciuto per il latte che produce, che \u00e8 ricco di sostanze nutrienti, sano, calorico, e amato da adulti e bambini. Esso \u00e8 disponibile nei giochi sotto forma dello strumento , che permette di recuperare Punti Salute al Pok\u00e9mon che ne fa uso. Nell'anime, Miltank appare per la prima volta nel corso dell'episodio \"Una grande occasione\" (\"A Goldenrod Opportunity\") in cui la capopalestra Chiara lo utilizza Ash.\nBlissey.\n \u00e8 un Pok\u00e9mon di stadio uno di tipo Normale. Si evolve da Chansey tramite felicit\u00e0. Trabocca di felicit\u00e0 e di gentilezza verso il prossimo. Con la sua pelliccia sensibile individua i soggetti malati o tristi e se ne prende cura premurosamente per far loro ritrovare il sorriso, offrendo loro da mangiare le sue uova infuse di felicit\u00e0 e di gentilezza. Blissey \u00e8 il Pok\u00e9mon con la pi\u00f9 alta statistica di Punti Salute. Nell'anime, Blissey appare per la prima volta nel corso dell'episodio \"Vecchie conoscenze\" (\"Ignorance is Blissey\"). Insieme a Chansey \u00e8 uno dei Pok\u00e9mon utilizzati dall'infermiera Joy all'interno dei Centri Pok\u00e9mon. Anche Demetra possiede un esemplare del Pok\u00e9mon.\nRaikou.\n \u00e8 un Pok\u00e9mon base di tipo Elettro. Si tratta di un Pok\u00e9mon leggendario che forma un trio insieme a Entei e Suicune. Il design del Pok\u00e9mon \u00e8 stato effettuato da Muneo Sait\u014d ed \u00e8 stato criticato come troppo eclettico e ridicolo: \"un incrocio tra una tigre dai denti a sciabola, un supereroe di seconda classe, nuvole viola e una stella cadente\". Nei giochi il Pok\u00e9mon \u00e8 stato resuscitato in tempi antichi da Ho-oh dopo essere perito nella distruzione della Torre d'Ottone e si dice rappresenti il fulmine che ha incenditato l'edificio. Si carica di elettricit\u00e0 grazie alle nuvole temporalesche che porta con s\u00e9 e poi corre in lungo e in largo lanciando tuoni e potenti ruggiti che fanno scuotere anche il suolo. Nell'anime, Raikou appare per la prima volta nell'episodio \"Una consegna speciale\" (\"Houndoom's Special Delivery\"), intravisto a malapena dal Togepi di Misty. Il Pok\u00e9mon \u00e8 inoltre protagonista dello speciale \"Il leggendario Pok\u00e9mon tuono\" (\"Legend of Thunder!\") di \"Pok\u00e9mon Chronicles\".\nEntei.\n \u00e8 un Pok\u00e9mon base di tipo Fuoco. Si tratta di un Pok\u00e9mon leggendario che forma un trio insieme a Raikou e Suicune. Il design del Pok\u00e9mon \u00e8 stato effettuato da Muneo Sait\u014d. Nei giochi il Pok\u00e9mon \u00e8 stato resuscitato in tempi antichi da Ho-oh dopo essere perito nella distruzione della Torre d'Ottone e si dice rappresenti l'incendio che ha distrutto l'edificio. Ha l'ardore del magma e corre in lungo e in largo per sfogare la sua energia. Si dice che la sua comparsa sia in qualche modo collegata alle eruzioni vulcaniche. Nell'anime, Entei appare per la prima volta nel corso dell'episodio \"Forti emozioni\" (\"Entei at Your Own Risk\"). Il Pok\u00e9mon \u00e8 inoltre uno dei protagonisti del film \"Pok\u00e9mon 3 - L'incantesimo degli Unown\". Nel manga \"Pok\u00e9mon Adventures\" Blaine utilizza un esemplare del Pok\u00e9mon.\nSuicune.\n \u00e8 un Pok\u00e9mon base di tipo Acqua. Si tratta di un Pok\u00e9mon leggendario che forma un trio insieme a Raikou ed Entei. Il design del Pok\u00e9mon \u00e8 stato effettuato da Muneo Sait\u014d ed \u00e8 considerato il pi\u00f9 riuscito ed elegante del trio. Nei giochi il Pok\u00e9mon \u00e8 stato resuscitato in tempi antichi da Ho-oh dopo essere perito nella distruzione della Torre d'Ottone e si dice rappresenti la pioggia che ha infine spento le fiamme. Corre libero per il mondo come il vento del nord depurando gli specchi d'acqua al suo passaggio. Suicune \u00e8 rappresentato sulla copertina di \"Pok\u00e9mon Cristallo\". Nell'anime, Suicune appare per la prima volta nel corso dell'episodio \"Un'iscrizione difficile\" (\"Don't Touch That 'Dile\"). \u00c8 inoltre presente in \"I campanelli rubati\" (\"For Ho-Oh the Bells Toll\") e \"Due simpatiche ragazze\" (\"Drifloon On the Wind!\"). Il Pok\u00e9mon \u00e8 uno dei protagonisti del film \"Pok\u00e9mon 4Ever\" e del sesto episodio di \"Pok\u00e9mon Generazioni\", \"Il ritorno\".\nLarvitar.\n \u00e8 un Pok\u00e9mon base di tipo Roccia/Terra. Si evolve in Pupitar con l'aumento di livello. Ha la pelle dura come la pietra. Nasce nel sottosuolo e per raggiungere la superficie si fa strada inghiottendo la terra che lo circonda. Una volta raggiunta la superficie e divorato abbastanza terra si trasforma in crisalide per potersi evolvere. Nell'anime, Larvitar appare per la prima volta nel corso dell'episodio \"Paura del mondo\" (\"Hatch Me If You Can!\") in cui si schiude l'uovo consegnato ad Ash dal Professor Elm. Il Pok\u00e9mon si riunisce con la madre, un Tyranitar che vive nel Monte Argento, in \"Ritorno a casa\" (\"Mother of All Battles!\").\nPupitar.\n \u00e8 un Pok\u00e9mon di stadio uno di tipo Roccia/Terra. Si evolve da Larvitar ed evolve a sua volta in Tyranitar con l'aumento di livello. Sotto al suo guscio di pupa duro come la roccia si prepara impazientemente all'evoluzione. Ciononostante \u00e8 molto attivo, espelle gas con forza dal corpo per muoversi come un razzo e abbattere tutto quello che si trova sul suo tragitto. Nell'anime, Pupitar appare per la prima volta nel corso dell'episodio \"Il Pok\u00e9mon misterioso\" (\"The Mystery is History!\") in cui Richie lo utilizza contro Butch e Cassidy del Team Rocket. In \"Il bracconiere\" (\"A Poached Ego!\") un esemplare del Pok\u00e9mon si evolve in Tyranitar.\nTyranitar.\n \u00e8 un Pok\u00e9mon di stadio due di tipo Roccia/Buio. Si evolve da Pupitar. La sua enorme forza e resistenza lo rendono sfrontato e insolente, e pertanto vaga in cerca di avversari degni ignorando chiunque e tutto ci\u00f2 che lo circonda. Il suo solo passaggio pu\u00f2 alterare il paesaggio, distruggendo montagne e modificando il corso dei fiumi. In \"X e Y\" ottiene una megaevoluzione denominata MegaTyranitar, ancora pi\u00f9 feroce e pieno di energia di Tyranitar. Nell'anime, Tyranitar appare per la prima volta nel corso dell'episodio \"L'altra dimensione\" (\"Address Unown!\"). Lo stesso Pok\u00e9mon, che \u00e8 la madre del Larvitar di Ash, \u00e8 presente nella puntata seguente, \"Ritorno a casa\" (\"Mother of All Battles!\"). Anche Alan possiede un Tyranitar. Un altro esemplare del Pok\u00e9mon viene catturato da Vicious nel film \"Pok\u00e9mon 4Ever\" utilizzando una Dark Ball in grado di potenziare il Pok\u00e9mon e di renderlo malvagio.\nLugia.\n \u00e8 un Pok\u00e9mon base di tipo Psico/Volante. \u00c8 il Pok\u00e9mon leggendario raffigurato sulla copertina di \"Pok\u00e9mon Argento\" e \"Pok\u00e9mon Argento SoulSilver\". A causa della sua forza troppo elevata ha scelto di vivere in isolamento nei fondali marini. Per la sua capacit\u00e0 di scatenare o placare tempeste \u00e8 detto il guardiano dei mari. Il Pok\u00e9mon protagonista di \"\" \u00e8 un Lugia Ombra, noto anche con il nome di \"XD001\", di colore viola e con gli occhi rossi, che compare anche sulla copertina del videogioco. Nell'anime, Lugia appare per la prima volta nel corso degli episodi \"Il Pok\u00e9mon misterioso\" (\"The Mystery is History!\"), \"I Pok\u00e9mon infuriati\" (\"A Parent Trapped!\") e \"Una promessa \u00e8 una promessa\" (\"A Promise is a Promise\"). Nel film \"Pok\u00e9mon 2 - La forza di uno\" Lugia assume un ruolo da protagonista al fianco dei tre Pok\u00e9mon leggendari Articuno, Zapdos e Moltres.\nHo-Oh.\n \u00e8 un Pok\u00e9mon base di tipo Fuoco/Volante. \u00c8 il Pok\u00e9mon leggendario raffigurato sulla copertina di \"Pok\u00e9mon Oro\" e \"Pok\u00e9mon Oro HeartGold\". Sorvola perennemente il mondo producendo riflessi iridescenti con le sue piume colorate e lasciando dietro di s\u00e9 un arcobaleno. Si dice che appaia ai puri di cuore e che le sue piume portino felicit\u00e0. Nell'anime, Ho-Oh appare per la prima volta al termine dell'episodio \"L'inizio di una grande avventura\" (\"Pok\u00e9mon, I Choose You!\") in cui Ash lo scorge volare in cielo. Risulta pertanto il primo Pok\u00e9mon leggendario e il primo Pok\u00e9mon della seconda generazione ad apparire nell'anime. In \"I campanelli rubati\" (\"For Ho-Oh the Bells Toll\") Ash viene a conoscenza del nome e della storia del Pok\u00e9mon da Angelo e da Eugenius. Il ragazzo avvista di nuovo Ho-Oh nel corso di \"Addii e partenze\" (\"Gotta Catch Ya Later!\"), quando si appresta a partire per la regione di Hoenn.\nCelebi.\n \u00e8 un Pok\u00e9mon base di tipo Psico/Erba. Si tratta di un Pok\u00e9mon misterioso ottenibile nella versione giapponese di \"Pok\u00e9mon Cristallo\" solo tramite uno strumento evento distribuito da Nintendo o direttamente tramite altre distribuzioni internazionali. Ha il potere di viaggiare nel tempo ed \u00e8 l'araldo di un futuro di pace e prosperit\u00e0. Celebi ha uno stretto legame con la natura e pertanto predilige i boschi e le oasi protette e riparate. Un esemplare cromatico del Pok\u00e9mon ricopre un ruolo importante nei videogiochi '. Nell'anime, Celebi appare per la prima volta nel corso dell'episodio \"Il guardiano verde\" (\"Green Guardian\"). \u00c8 inoltre presente nello speciale \"Salviamo il Centro Pok\u00e9mon\" (\"Celebi and Joy\") di \"Pok\u00e9mon Chronicles\". Il Pok\u00e9mon \u00e8 uno dei protagonisti dei film \"Pok\u00e9mon 4Ever\" e '."}
{"id": "338923", "revid": "767487", "url": "https://it.wikipedia.org/wiki?curid=338923", "title": "Ray Daytona and Googoobombos", "text": "I Ray Daytona and the Googoobombos sono un gruppo garage punk, surf italiano nato nel 1997.\nStoria.\nPrimi anni.\nIl gruppo nasce nel giugno 1997, nella provincia di Siena come progetto surf rock e garage punk, riletti e rivisitati con una attitudine pi\u00f9 aggressiva e moderna. Nella fase iniziale la band si ispira a Link Wray, The Sonics, The Cramps e gli oscuri gruppi beat e garage rock che appaiono nelle antologie Back from the Grave, e Pebbles, mentre l'immaginario estetico e culturale, nutrito dalle atmosfere dei B-Movie degli anni Cinquanta e Sessanta (da Roger Corman a Jess Franco) li porta a scegliere degli pseudonimi che celano i loro veri nomi: Ray Daytona alla chitarra, Madison Wheeler alla batteria e voce, Doctor D alla chitarra ritmica e voce, e Red Razor al basso. Prima di formare il gruppo Madison Wheeler aveva suonato la batteria nel gruppo beat-garage Pikes in Panic ed era stato leader del gruppo beat I Barbieri. Ray Daytona aveva suonato la chitarra in alcuni gruppi punk della Valdelsa, incidendo un cd con i Ratoblanco, e aveva militato con Madison Wheeler nel gruppo hardcore Zero e nel gruppo surf-punk Piranha. Da esperienze punk-new wave provenivano invece Doctor D e Red Razor.\nNei primi concerti Ray Daytona and Googobombos sono spesso accompagnati da go-go dancer. Un altro elemento che li contraddistingue \u00e8 l'utilizzo del theremin. Grazie ad una intensa attivit\u00e0 live e alla pubblicazione di quattro singoli in vinile con etichette indipendenti italiane ed europee nel giro di poco pi\u00f9 di un anno il gruppo conquista l'attenzione del pubblico del circuito undergorund, ottenendo interesse anche da parte della stampa nazionale, con interviste e articoli su Rumore ed il manifesto. Nel 1999 partecipano per la prima volta al Festival Beat e poco dopo sono ingaggiati dalla Mad Driver records di Torino per registrare il loro primo lp.\nAndato in stampa nel dicembre 1999 e uscito a inizio 2000, \"A Wild Shot of\u2026\" (Mad Driver Records) ha un titolo che omaggia Henry Mancini e le sue colonne sonore, ed \u00e8 ispirato alla musica Sixties, spaziando dal surf al garage pi\u00f9 oscuro, come rivela anche la dedica a Screamin' Lord Sutch, conosciuto dai Ray Daytona and Googoobombos pochi mesi prima della sua scomparsa. Nel corso delle registrazioni entra in formazione Rosie, che prende il posto di Red Razor al basso.\nDopo una lunga serie di concerti esce \"Space Age Traffic Jam\" (Mad Driver Records, 2001), una nuova prova in ambito garage punk sostenuta da un sound che nel frattempo si \u00e8 fatto pi\u00f9 diretto, grazie anche al lavoro come tecnico del suono di David Lenci. La copertina \u00e8 opera dell'artista americano Winston Smith (conosciuto per aver realizzato artworks per Dead Kennedys, Green Day e No Means No), con cui il gruppo inizia una duratura collaborazione. Nel frattempo il gruppo non smette di suonare dal vivo, aprendo le date italiane dei Radio Birdman e dei Nashville Pussy e partecipando all'Attitude Festival di Montpellier.\nIl periodo di \"Fasten Seat Belt\" (2004) e gli anni con l'Ammonia records.\nNel 2003 avviene il sodalizio con la Ammonia records, che come prima uscita pubblica \"Great Expectations\", una antologia che raccoglie i pezzi usciti solo su 7\u201d e in compilation, pi\u00f9 alcuni brani inediti dalle registrazioni dei primi due album. Sempre su Ammonia esce nel 2004 \"Fasten Seat Belt\", il terzo disco in studio, frutto di dieci giorni di lavoro di registrazione e missaggio, di nuovo in collaborazione con David Lenci. Rispetto al passato, con questo album Ray Daytona and Googoobombos si aprono ad un orizzonte musicale pi\u00f9 ampio, con pezzi che si fanno da un lato pi\u00f9 veloci, dall'altro con strutture aperte in senso psichedelico, con l'aggiunta di effetti di elettronica analogica. Nel corso delle registrazioni ha inizio la collaborazione stabile con Paolo \u201cApollo\u201d Negri, che con l'hammond si aggiunge al gruppo anche per alcune date dal vivo. Pubblicato sia in cd che in vinile (in questo caso in versione doppia e con 5 pezzi in pi\u00f9), il disco si avvale inoltre di nuovo dell'artwork di Winston Smith. Seguono recensioni (in alcune delle quali si parla di \u201cpost surf\u201d), il video di Slim Horny and Tanned girato dai Manetti Bros. e tour in Italia, Francia, Spagna, Belgio e Svizzera.\nContemporaneamente avvengono alcuni cambi di formazione, con Madison Wheeler e Doctor D che non partecipano all'attivit\u00e0 live, nel corso della quale il gruppo si esibisce in manifestazioni come l'Independent Days Festival a Bologna, nella giornata che vede la partecipazione dei Sonic Youth. I concerti di questo periodo sono arricchiti dalla \u201cRay Daytona Rock and Royal Rumble\u201d, una performance che ha per protagonisti numerosi supereroi che sfidano se stessi e il pubblico lottando in stile wrestling, ispirandosi ai fumetti e ad un immaginario trash. La Rumble prevede, per ogni data, il reclutamento del pubblico locale, chiamato a partecipare alla lotta coi propri travestimenti.\nIl tour promozionale di \"Fasten Seat Belt\" dura due anni, nel corso dei quali la band divide il palco con Phantom Surfers, Misfits, Robert Gordon. Nell'inverno del 2004 il gruppo suona per alcune date con Winston Smith, mentre l'artista mostra i suoi collage.\nIl ritorno alla line-up originale e \"One Eyed Jack\" (2007).\nDopo i concerti del 2006 il gruppo decide di prendersi una pausa di un anno dall'attivit\u00e0 live. Ray Daytona e Rosie, che nel frattempo oltre che suonare il basso \u00e8 diventata la vocalist principale del gruppo, si ritrovano con Doctor D e Madison Wheeler per lavorare al nuovo materiale. Nella primavera del 2007 i quattro si ritirano in un capanno nella campagna senese per registrare, da soli e senza l'ausilio di tecnici esterni, \"One Eyed Jack\". Il nuovo disco \u00e8 un home-made recording che cattura un sound grezzo che concentra il background musicale di circa dieci anni di attivit\u00e0 del gruppo, con atmosfere morriconiane, reminiscenze proto-punk e surf. La copertina \u00e8 opera del pittore portoghese Mr. Esgar.\nL'uscita del disco nel novembre porta ad una ripresa dell'attivit\u00e0 live, con la partecipazione di nuovi elementi e concerti in Italia, Germania, Francia, Spagna e Svizzera, aprendo alcune date di The Monsters, The Trashmen e The Hives. Nel 2008 dalle sessioni di \"One Eyed Jack\" esce il singolo \"Lover and Liar\", con il retro, dal titolo \"Man with Balloons\", scritto insieme a Paolo \u201cApollo\u201d Negri, che \u00e8 un omaggio a Marcello Mastroianni.\n\"Caballero\" (2011)-oggi.\nNel 2010 Ray Daytona and Googoobombos lavorano al nuovo album, al quale partecipano Paolo \u201cApollo\u201d Negri, Madison Wheeler e Doctor D., tornato a far parte della line up anche per i concerti. \"Caballero\" (2011), uscito per l'etichetta tedesca Soundflat Records, \u00e8 un altro passo avanti nel percorso musicale della band, con quattordici pezzi in cui l'approccio agli ultimi cinquant'anni di rock'n'roll avviene secondo un'ottica di decostruzione. La copertina \u00e8 opera di Pablo Echaurren."}
{"id": "338924", "revid": "287204", "url": "https://it.wikipedia.org/wiki?curid=338924", "title": "Nikolaj Sergeevi\u010d Trubeckoj", "text": "Biografia.\nTrubeckoj nacque in Russia da una famiglia di principi, fin da bambino dimostr\u00f2 subito una grande precocit\u00e0 favorita al massimo dall'ambiente da cui proveniva. Fu professore all'universit\u00e0 di Vienna dal 1923 al 1938.\nNel 1928, al primo congresso internazionale di linguistica, si un\u00ec al progetto di tesi redatto da Roman Jakobson diventandone uno dei firmatari.\nNel 1939 usc\u00ec postumo il suo \"Fondamenti di fonologia\" (\"Grundzuge der Phonologie\", in \"Travaux du Cercle linguistique de Prague\", VII).\nFu uno dei principali esponenti dell'eurasianismo e dell'eurasiatismo.\nLa teoria: il fonema.\nAlla base della teoria di Trubeckoj sta l'elaborazione del concetto di fonema, al quale d\u00e0 un carattere operativo e scientificamente rigoroso.\nPer Trubeckoj il fonema \u00e8 un concetto funzionale, \u00e8 l'unit\u00e0 fonologica che, all'interno di una data lingua, non pu\u00f2 essere analizzata in unit\u00e0 fonologiche ancora pi\u00f9 piccole e successive (praticamente \u00e8 l'unit\u00e0 fonologica minima). Essa entra in almeno un'opposizione fonologica (opposizione fonica di 2 suoni che permette di differenziare dei significati intellettuali). L'opposizione funzionale \u00e8 l'argomento della fonologia, mentre l'opposizione non funzionale \u00e8 l'argomento della fonetica.\nTrubeckoj definisce anche i procedimenti per determinare i fonemi e distinguere le loro varianti. Allo scopo di identificare i singoli fonemi, elabora dei metodi per la classificazione delle opposizioni dei fonemi:\nGrazie a queste classificazioni \u00e8 stato possibile definire in modo preciso ogni fonema come un insieme di particolarit\u00e0 fonologiche pertinenti che l'oppongono a tutti gli altri (dimostrazione scientifica dell'intuizione di de Saussure secondo cui nella lingua ci sono soltanto differenze).\nIn \"Fondamenti di fonologia\" Trubeckoj ha anche posto delle solide basi per l'analisi degli aspetti prosodici (accento, intonazione eccetera) e ha dedicato un capitolo alla statistica fonologica.\nTrubeckoj pone il problema di sapere se un certo gruppo di suoni va analizzato come uno o due fonemi, ma abbandona il criterio funzionale della commutazione.\nTrubeckoj dava molta importanza al concetto di \"teleologia\" (se la lingua \u00e8 un sistema dove tutto \u00e8 collegato, il passaggio da uno stato di lingua ad un altro non pu\u00f2 avvenire per mezzo di mutamenti isolati privi di senso).\nL'evoluzione del \u00absistema fonologico\u00bb \u00e8 diretta dalla tendenza verso uno scopo: prendere posizione contro i neogrammatici (che studiavano fonemi isolatamente) e contro de Saussure (che limitava il concetto di sistema all'analisi sincronica).\nNei \"Fondamenti\", Trubeckoj ha anche definito il concetto di marcatezza.\nAndr\u00e9 Martinet critica l'opera di Trubeckoj sia per il concetto di morfofonologia che per la terminologia inadeguata (per esempio \"teleologia\"), probabile residuo di un'iniziale tendenza all'idealismo hegeliano.\nIl circolo linguistico di Praga (di cui Trubeckoj era la personalit\u00e0 dominante) presentava affermazioni brevi e dense sulle quali bisognava prendere posizione; inoltre inaugur\u00f2 uno stile di elaborazione collettiva dei lavori."}
{"id": "338929", "revid": "110157", "url": "https://it.wikipedia.org/wiki?curid=338929", "title": "USA Today", "text": "USA Today \u00e8 un quotidiano statunitense pubblicato dalla Gannett Corporation. Attualmente \u00e8 il terzo quotidiano statunitense per diffusione ed \u00e8 tra i primi dieci quotidiani di lingua inglese al mondo per diffusione.\nStoria.\n\"USA Today\" \u00e8 stato fondato nel 1982 da Al Neuharth, con sede centrale a Tysons Corner nella Contea di Fairfax in Virginia.\nFu fondato con lo scopo di creare un quotidiano a copertura nazionale e di fornire un'alternativa pi\u00f9 vivace e colorata ai quotidiani quell'epoca.\n\"USA Today\" si caratterizza per i suoi grafici e le sue foto colorate. \u00c8 noto anche per i suoi sondaggi dell'opinione pubblica statunitense.\nLa prima copia riportava la notizia della morte dell'attrice Grace Kelly.\nUn'altra caratteristica determinante \u00e8 \"Our View/Opposing View\" editoriale, che descrive non solo il punto di vista del giornale sugli eventi, ma anche quello di qualcuno (individuo o gruppo) che difende il punto di vista opposto.\nIl concetto di un giornale molto colorato a tiratura nazionale fu considerato, al momento del lancio, piuttosto rischioso, ed infatti il giornale ricevette delle critiche e venne soprannominato \"McPaper\" alludendo alla catena di distribuzione fast food McDonald's.\nComunque il giornale si distinse per i metodi della distribuzione.\nNegli Stati Uniti viene ancora venduto attraverso dei distributori di strada che ricordano nella forma un televisore.\n\"USA Today\" punt\u00f2 al mercato dei business traveler e venne distribuito in largo numero attraverso le linee aeree, negli aeroporti, e negli hotel. Il giornale fu anche tra i primi ad usare la trasmissione satellitare per inviare l'edizione nelle varie parti del paese e all'estero. L'innovazione dell'uso satellitare permise al giornale di includere nella stampa le notizie pi\u00f9 aggiornate e i risultati degli eventi sportivi.\nNel 2001, il giornale si trasfer\u00ec nella nuova sede a McLean (Virginia), un sobborgo di Washington, D.C.. Nel 2003 super\u00f2 per la prima volta The Wall Street Journal diventando il quotidiano a maggiore diffusione negli Stati Uniti. Il giornale ha conteso a lungo con il concorrente newyorchese il primato di vendite. Oggi rimane il quotidiano pi\u00f9 diffuso nel Nord America se si comprendono Stati Uniti d'America, Canada, Porto Rico e Guam.\nIl motto che appare in cima e in fondo alle pagine \u00e8 \"The Nation's Newspaper - #1 in the USA\", ovvero \"Il giornale nazionale n\u00b0 1 negli USA\".\nComposizione e impaginazione.\n\"USA Today\" \u00e8 conosciuto per la sintetizzazione delle notizie riportate in modo scorrevole e di facile comprensione nell'edizione principale distribuita negli Stati Uniti e in alcune citt\u00e0 canadesi.\nOgni copia contiene quattro sezioni: \"News\" (Notizie), \"Money\" (Denaro), \"Sports\" e \"Life\" (Attualit\u00e0). Al venerd\u00ec, vengono inclusi due allegati alla sezione attualit\u00e0: una relativa all'intrattenimento e agli spettacoli sottotitolata \"Weekend\" (section E) e l'altra \"Destinations &amp; Diversions\" (section D). La prima offre una vetrina sui programmi televisivi, i DVD, gli spettacoli cinematografici e la moda,; la seconda \u00e8 un supplemento relativo ai viaggi e al tempo libero. L'edizione internazionale del giornale tratta di News, Money, Sports e Life riunite in sole due sezioni.\nOgni sezione \u00e8 caratterizzata da un colore diverso ed \u00e8 illustrata in un riquadro al margine sinistro in alto della prima pagina, News \u00e8 in blu (sezione A), Money in grigio (sezione B), rosso Sport (sezione C), e viola per Life, Attualit\u00e0 (sezione D). L'Arancione viene usato per le sezioni in pi\u00f9 (sezione E), che sono pubblicate di solito, come per la sezione business travel, trends e Olimpiadi; altre sezioni dello sport (come PGA Tour, NCAA Basketball Tournament, Memorial Day corse automobilistiche (Indianapolis 500 e Coca-Cola 600), NFL la settimana di apertura del Super Bowl) all'inizio usava il colore arancione, ma ora usa il colore rosso dello sport.\n\"USA Today\" stampa articoli completi nella pagina principale ad eccezione della cover story. La cover story \u00e8 un articolo pi\u00f9 lungo che richiede al lettore di proseguire su di un'altra pagina successiva, di solito la pagina 2. In certi giorni, le notizie sullo sport prendono due sezioni del giornale e c'\u00e8 di solito una seconda cover story nella seconda sezione.\nEssendo un giornale nazionale, \"USA Today\" non pu\u00f2 focalizzarsi sul tempo atmosferico per ogni singola citt\u00e0. Per questo, l'intera back page della sezione News viene usate per le mappe sulle previsioni del tempo e la lista delle temperature per gli Stati Uniti e per alcune citt\u00e0 di tutto il mondo, con stampati i dati forniti dai meteorologi di Weather Channel. Nell'angolo in fondo a sinistra della pagina sulle previsioni meteorologiche si trova un grafico intitolato \"Weather Focus,\" che spiega i differenti fenomeni meteorologici.\nLa parte culturale sui libri, che include le riviste e una classifica nazionale appare al marted\u00ec nella parte relativa all'attualit\u00e0, con la classifica ufficiale A.C. Nielsen relativa ai programmi televisivi stampata il mercoled\u00ec e il gioved\u00ec, a seconda della versione.\nUna delle caratteristiche della sezione News \u00e8 una copertura delle notizie di prima pagina prese stato per stato. Il sommario \u00e8 costituito da report della lunghezza di un paragrafo tratto da Associated Press che focalizza su una notizia importante stato per stato dell'intero territorio americano.\nAlcune tradizioni sono comunque state rispettate. La notizia pi\u00f9 importante appare in alto a destra nella prima pagina. I commenti e le notizie politiche occupano le ultime pagine della sezione. I dati della Borsa valori e dei fondi d'investimenti sono presentati nella sezione Money. Ma \"USA Today\" \u00e8 particolarmente differente nell'estetica da poter essere riconosciuta a prima vista, anche in mezzo ad altri giornali in uno stand d'edicola. Il design e layout di \"USA Today\" \u00e8 stato descritto come neo-Victorian e Impressionista.\nNella maggior parte delle pagine principali di ogni sezione vi sono, sul margine sinistro di fine pagina gli \"USA Today Snapshots\", che danno informazioni statistiche varie concernenti i temi trattati (per esempio, uno snapshot in \"Life\" pu\u00f2 far vedere quante persone tendono a guardare un certo genere di programmi televisivi basato sul tipo di stato d'animo che hanno in quel momento). Questi \"Snapshots\" sono illustrati attraverso grafici che sono fatti con varie illustrazioni di oggetti che a mala pena appartengono alla materia trattata dal grafico (usando l'esempio sopra citato, le barre del grafico possono essere fatte di alcuni televisori o terminate con un solo televisore). Questi dati vengono presi da istituti nazionali di ricerca statistica e sociale i cui riferimenti vengono posti in calce al grafico stesso.\nA partire da febbraio 2008, il giornale ha aggiunto un supplemento chiamato \"Open Air\", che appare diverse volte nel corso di un anno.\nPeriodicit\u00e0.\nIl giornale non viene stampato al sabato e alla domenica. In molti modi \"USA Today\" differisce dalle impostazioni usate di solito per i giornali. Al luned\u00ec, la sezione Money usa la pagina finale per presentare un grafico che descrive le performance di vari gruppi industriali in funzione di movimenti quadrimestrali, mensili e settimanali presi da S&amp;P 500.\nIl giornale pubblica anche al gioved\u00ec un'indagine Mediabase per alcuni generi musicali, basata sulla messa in onda radiofonica, assieme ad una classifica della top ten singles in generale al mercoled\u00ec.\nCaratteri stampa.\n\u00c8 l'unico giornale negli Stati Uniti a utilizzare il carattere di stampa Gulliver, che viene usato sia per il titolo dell'articolo che per il testo."}
{"id": "338932", "revid": "767487", "url": "https://it.wikipedia.org/wiki?curid=338932", "title": "Crummy Stuff", "text": "I Crummy Stuff si sono formati a Milano nel 1994.\nStoria.\nIl nome della band deriva da \"Crummy Stuff\", singolo dei Ramones presente in Animal Boy.\nI Crummy Stuff nascono nel 1994 con l'intento di unire la passione per il punk rock di 4 ragazzi del milanese e creare la propria musica con una personale interpretazione del genere, in un periodo che dopo anni bui si preannuncia intenso per la citt\u00e0. L'anno successivo pubblicano l'EP \"El coche loco\", partecipano a varie compilation (\"Flower punk rock\" e \"No time to panic\" su tutte) e hanno un'intensa attivit\u00e0 live che permette alla band di suscitare l'interesse di alcune etichette indipendenti attive sul territorio italiano.\nNel 1996 esce il primo album \"Punk's not sad\". Prodotto da Fridge Records e registrato da Paolo Mauri, l'album vende 4000 copie e porta i quattro a suonare molto in Italia e ad affrontare un primo tour nei Paesi baschi.\nNel 1998 pubblicano il secondo album \"Never trust a punk,\" dal quale viene tratto il video omonimo che si segnala per il coinvolgimento di 100 punk rocker provenienti da tutta la penisola impegnati nell'esecuzione contemporanea del brano con strumenti di ogni tipo. Nel periodo che segue, i Crummy Stuff effettuano un tour spagnolo e continuano a suonare nei club italiani.\nNel 2000 i Crummy Stuff, con una nuova sezione ritmica, partoriscono \"Fuck europe\", terzo album della band, prodotto da Livio Magnini e pubblicato dalla Ammonia Records. Per la title track viene girato un videoclip per la regia di Simone de'Rosa AKA Il Topo. La promozione dell'album impegna la band per due anni, durante i quali affrontano un tour in Sud America e dividono il palco con, tra gli altri, NOFX, Bad Religion e Joe Strummer. In questo periodo appaiono su diverse compilation e dischi tributo, come \"The International Punk Rock Box Set\" della Meathead Records, \"United Kids - Punk, Ska &amp; Rocksteady In Italia\" della Vitaminic, \"2001: A Punk Odyssey\" della Ammonia Records e i tributi \"Come Back In Black: Punk Rock Tribute To AC/DC\" e \"Where The Action Is - A Tribute To Radio Birdman\" curata da Roberto Calabr\u00f2, che li vide in compagnia di band come Loose, Thee S.T.P., The Alley 'Gators, Meat For Dogs e altri.\nNel 2002 esce \"The way we listen to...\", quarto album interamente composto di cover, non necessariamente punk rock. Ne \u00e8 un esempio la veloce reinterpretazione di \"Walking on the moon\" dei The Police, che diviene il nuovo video della band. Viene anche ristampato su cd il primo singolo unitamente al demo del '94 \"Non duri molto\". Nel 2008 pubblicano un nuovo lavoro, omonimo."}
{"id": "338934", "revid": "599013", "url": "https://it.wikipedia.org/wiki?curid=338934", "title": "Pbm", "text": ""}
{"id": "338935", "revid": "1851848", "url": "https://it.wikipedia.org/wiki?curid=338935", "title": "\u00c9ric B\u00e9dard", "text": "Carriera.\nHa vinto la medaglia d'oro nei 5000\u00a0m staffetta ai Giochi olimpici invernali di e di ; nella stessa gara ha vinto inoltre la medaglia d'argento a . Durante i giochi di Nagano \u00e8 riuscito a conquistare anche un bronzo individuale nei 1000 metri.\nDall'estate 2006 \u00e8 l'allenatore della Nazionale tedesca di short track. Ha allenato anche l'unico e inimitabile Matteo Compagnoni della nazionale italiana."}
{"id": "338936", "revid": "729019", "url": "https://it.wikipedia.org/wiki?curid=338936", "title": "Sojuz 19", "text": "Sojuz 19 \u00e8 la denominazione di una missione della navicella spaziale Sojuz sovietica. Si tratt\u00f2 del diciannovesimo volo equipaggiato di questa capsula nonch\u00e9 del trentacinquesimo volo nell'ambito del programma Sojuz sovietico.\nM\u00e8ta della capsula sovietica fu la navicella Apollo statunitense per l'esecuzione del comune programma che fu frutto della collaborazione con la NASA denominato Apollo-Sojuz Test Project (ASTP).\nUlteriori dati di volo.\nI parametri sopra elencati indicato i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "338938", "revid": "1305772", "url": "https://it.wikipedia.org/wiki?curid=338938", "title": "Harry Potter e il prigioniero di Azkaban (videogioco)", "text": "Harry Potter e il prigioniero di Akzaban (\"Harry Potter and the Prisoner of Azkaban\") \u00e8 un videogioco pubblicato nel 2004 in concomitanza con l'uscita del film. Terzo capitolo della serie, \u00e8 basato sul romanzo di J. K. Rowling \"Harry Potter e il prigioniero di Azkaban\", terzo nella serie di \"Harry Potter\". Esistono versioni del gioco per PC, GBA, Xbox, GameCube e PS2.\nPer gli esperti, il terzo capitolo videoludico della saga di Harry Potter ha rappresentato un notevole balzo in avanti, sia per quanto riguarda la parte tecnica (grafica e giocabilit\u00e0) che dal punto di vista della sceneggiatura. Il gioco sfrutta, per la parte grafica, il motore grafico utilizzato per gli effetti speciali del film.\nTrama.\nHarry viene a sapere che un uomo estremamente pericoloso, Sirius Black, \u00e8 scappato dalla prigione di maghi, Azkaban, e lo sta cercando. Coi suoi amici Ron Weasley ed Hermione Granger, Harry impara gli incantesimi necessari per affrontare Black. Black non \u00e8 per\u00f2 ci\u00f2 che sembra: fu accusato dell'assassinio di 13 persone tredici anni prima, ma il vero assassino \u00e8 Peter Minus che si nasconde sotto le spoglie del topo di Ron, Crosta. Insieme al professor Remus Lupin ed a Black, Harry, Ron, ed Hermione smascherano Minus, ma se lo lasciano sfuggire quando il professor Lupin si trasforma in un Lupo Mannaro. Usando la giratempo, Harry ed Hermione tornano indietro nel tempo, salvano Fierobecco, e lo usano per soccorrere Sirius.\nModalit\u00e0 di gioco.\nPer la prima volta nella serie, i giocatori sono in grado di controllare personaggi diversi da Harry, ovvero Hermione e Ron. Sono inoltre presenti nuovi personaggi e missioni secondarie. Le parti pi\u00f9 innovative sono il volo sull'Ippogrifo, la sfida dei gufi (che si tiene vicino alla capanna di Hagrid) in quanto ci sar\u00e0 una gara di gufi fra Harry Ron e Hermione e la possibilit\u00e0 di scontrarsi in un combattimento di magia fra due personaggi. Rispetto ai precedenti il gioco risulta rivolto, grazie alle atmosfere pi\u00f9 oscure, a un pubblico pi\u00f9 adolescenziale; inoltre nella versione per PC \u00e8 stato rimosso l'obiettivo di far guadagnare punti alla casa dei Grifondoro per vincere la Coppa delle case alla fine dell'anno, cio\u00e8 alla fine del gioco. Nelle altre versioni \u00e8 ancora presente ma basta solo raccogliere gli scudi di Grifondoro sparsi in tutto il gioco per ottenerli (tale caratteristica rimarr\u00e0 assente anche nei titoli successivi)."}
{"id": "338939", "revid": "712828", "url": "https://it.wikipedia.org/wiki?curid=338939", "title": "Lega Pok\u00e9mon", "text": ""}
{"id": "338940", "revid": "37401", "url": "https://it.wikipedia.org/wiki?curid=338940", "title": "Catenoteismo", "text": "Catenoteismo \u00e8 un termine usato dallo storico delle religioni Max Muller per indicare la dottrina secondo la quale, in una pluralit\u00e0 di divinit\u00e0, ciascuna di esse governa a turno. Da considerarsi come una forma di politeismo.\nL'esempio pi\u00f9 importante \u00e8 la religione vedica, ma sembra essere presente anche nel tardo paganesimo nordico."}
{"id": "338946", "revid": "1005847", "url": "https://it.wikipedia.org/wiki?curid=338946", "title": "Senatori della II legislatura della Repubblica Italiana", "text": "Questo elenco riporta i nomi dei senatori della II legislatura della Repubblica Italiana dopo le elezioni politiche del 1953 divisi per gruppi. (Dati dal sito del senato)."}
{"id": "338948", "revid": "1851848", "url": "https://it.wikipedia.org/wiki?curid=338948", "title": "Choi Eun-kyung", "text": "Ha vinto la medaglia d'oro nei 3000 metri a squadre e la medaglia d'argento nei 1500 metri ai Giochi olimpici invernali di Torino 2006; sempre a Torino, \u00e8 giunta seconda nei 1000 metri ma al termine della gara \u00e8 stata squalificata dai giudici perdendo cos\u00ec la medaglia."}
{"id": "338950", "revid": "1543377", "url": "https://it.wikipedia.org/wiki?curid=338950", "title": "Clavis aurea", "text": "L'espressione latina Clavis aurea \u00e8 una figura retorica, una metafora per indicare la migliore chiave di lettura nell'interpretazione di un testo.\nL'espressione viene usata, col significato precedentemente attribuito, nel titolo di un'opera del teologo istriano luterano Mattia Flacio Illirico: \"Clavis Scripturae Sacrae o Clavis aurea\".\nL'opera viene scritta, nel 1567, per controbattere le tesi sull'esegesi biblica sostenute nel Concilio di Trento, ovvero i quattro modi di interpretazione del testo definiti dalla Scolastica: \"letterale, allegorico, morale\" e \"anagogico\".\nFlacio Illirico sostiene un processo \"circolare\" di comprensione del testo biblico, nel quale le Scritture nel loro complesso giustificano e illuminano la comprensione di un singolo passo, e, contemporaneamente, la comprensione del testo biblico nel suo insieme viene resa possibile e rafforzata dalla comprensione delle singole parti."}
{"id": "338952", "revid": "125278815", "url": "https://it.wikipedia.org/wiki?curid=338952", "title": "Nobilt\u00e0 svedese", "text": "La nobilt\u00e0 svedese (\"Adeln\" in svedese) \u00e8 stata storicamente una classe privilegiata in Svezia.\nLe famiglie nobili e i loro discendenti sono ancora parte della societ\u00e0 svedese ma non godono pi\u00f9 di specifici privilegi. La nobilt\u00e0 svedese \u00e8 organizzata in tre classi, secondo uno schema introdotto nel 1561: \nI duchi di Svezia (\"hertig\") sono sempre stati membri della famiglia reale.\nConseguentemente alla costituzione del Riksdag nel 1866, la \"Riddarhuset\", (Casa dei Cavalieri), che precedentemente era una camera del Riksdag degli Stati, il Parlamento svedese, serve come rappresentanza ufficiale della nobilt\u00e0, regolata dal governo svedese, anche se nel 2003 \u00e8 diventata un'istituzione privata. Virtualmente tutte le famiglie nobili sono state presentate alla Casa (con l'eccezione di alcuni membri della nobilt\u00e0 straniera, naturalizzati alla corte reale ma mai presentati) e i loro membri vengono iscritti su un elenco pubblicati ogni tre anni.\nNobilt\u00e0 nel medioevo.\nLa nobilt\u00e0 in Svezia (e in Finlandia) risale al 1280 quando fu stabilito che i magnati che avessero i mezzi economici per contribuire alla cavalleria con un cavaliere sarebbero stati esentati dalle tasse ordinarie, come il clero che gi\u00e0 godeva di tale privilegio. Il termine arcaico svedese per indicare la nobilt\u00e0 \"fr\u00e4lse\" si riferisce appunto a chi \u00e8 esente da tasse (quindi anche al clero).\nLa creazione della nobilt\u00e0 \u00e8 da attribuirsi al fatto che il vecchio sistema del \"lei\u00f0angr\", con la flotta ed il re costantemente in viaggio per il reame (tra i possedimenti dell'Uppsala \u00f6d) divenne obsoleto. La Corte Reale ed i castelli necessitavano di essere finanziati con tasse sui possedimenti terrieri.\nFu anche stabilito che il re dovesse governare il regno in cooperazione con un Consiglio Reale composto dai vescovi e dai nobili pi\u00f9 importanti (quelli che fornivano pi\u00f9 truppe all'esercito). Quando dovevano essere prese decisioni importanti venivano convocati tutti i \"fr\u00e4lse\".\nLa nobilt\u00e0 svedese non possedeva feudi ereditari. In caso fossero investiti di un castello della corona i loro eredi non potevano reclamare su esso i loro diritti civili o militari. Le terre dei magnati che costituivano la nobilt\u00e0 medievale erano loro propriet\u00e0 e non \"prestito\" regale. Se essi, con i loro mezzi (e i loro contadini) costruivano un castello e finanziavano un loro esercito, il castello sarebbe stato loro propriet\u00e0 ma le truppe sarebbero state parte dell'esercito del regno.\nPer lunghi periodi il comandante di Viborg al confine con Novgorod e la Russia ebbe poteri pari a quelli di un margravio, mantenendo tutti gli introiti raccolti nel feudo per finanziare la difesa del confine orientale del reame. Nonostante la forte influenza tedesca durante il medioevo il sistema nobiliare svedese non assunse mai il complesso sistema nobiliare tedesco con i titoli di Lantgraf, Reichsgraf, Burggraf e Pfalzgraf.\nNobilit\u00e0 dopo il 1561.\nAll'incoronazione di Erik XIV nel 1561, la nobilt\u00e0 divenne ereditaria, con la creazione dei titoli di conte \"(greve)\" e barone \"(friherre)\". La Riddarhuset fu fondata nel 1626. I requisiti per essere parte della nobilt\u00e0 erano l'appartenenza a una famiglia di \"antica\" nobilt\u00e0, o essere elevati a tale rango dal sovrano. Nacque cos\u00ec un grande interesse per la genealogia.\nL'Alto Cancelliere, Axel Oxenstierna, fu l'artefice degli Strumenti di governo del 1634, che posero le basi del moderno stato svedese. Esso stabiliva che tutte le cariche di governo dovessero essere occupate da membri della nobilt\u00e0, una mossa che aiut\u00f2 il consenso verso una forma di governo centralizzato.\nA causa delle numerose guerre la monarchia necessitava di un mezzo per ricompensare gli ufficiali e, dato che la situazione finanziaria non era delle migliori, si prefer\u00ec rendere nobili e assegnare terreni al posto di premi in denaro. Durante il XVII secolo, il numero delle famiglie nobili quintuplic\u00f2. In meno di un secolo i terreni posseduti dalla nobilt\u00e0 passarono dal 16% a oltre il 60%, cosa che port\u00f2 a un calo degli introiti delle tasse. Comunque tra il 1655 e il 1680 fu ridotto il numero delle terre della nobilt\u00e0, che tornarono ad essere della Corona.\nSeguendo l'esempio tedesco tutti i membri di una famiglia nobile portavano un titolo. Ad esempio se la famiglia aveva il grado di Barone o quello di Conte tutti i membri avrebbero portato tale titolo. In seguito agli Strumenti di governo del 1809, fu fatto un cambio verso il modello britannico in modo che fosse solo il capo della famiglia a portare il titolo. Questa legge fu applicata solo ai nobili nominati dopo il 1809, cos\u00ec la maggioranza delle famiglie \u00e8 ancora del vecchio tipo.\nDifferentemente dal Regno Unito e dagli stati del Benelux, dal 1902 in poi, quando fu nobilitato l'esploratore Sven Hedin (fra l'altro pur trattandosi di una carica ereditaria egli non ebbe eredi), non furono pi\u00f9 conferiti titoli nobiliari. Dal 1975 non \u00e8 pi\u00f9 legale il conferimento di titoli nobiliari. Ai principi reali vengono invece conferiti titoli nobiliari lussemburghesi o belgi.\nPrivilegi.\nLa classe nobiliare in Svezia non \u00e8 mai stata abolita ma i suoi privilegi sono calati gradualmente a partire dal 1680. I privilegi politici della nobilt\u00e0 furono praticamente aboliti con la riforma del Riksdag degli Stati nel 1866, e gli ultimi diritti di precedenza a certe cariche pubbliche furono rimossi negli anni venti; gi\u00e0 allora gli ultimi privilegi sulle tasse erano stati aboliti. Alcuni privilegi minori rimasero fino al 2003, quando la legge sulle prerogative della nobilt\u00e0 fu abrogata.\nOggi i privilegi della nobilt\u00e0 sono limitati alla protezione del titolo e all'utilizzo di alcuni elementi nello stemma: un elmo con una visiera sollevata, una corona che indica il grado e l'utilizzo dei sostegni. La protezione legale sui nomi in Svezia non fa particolari distinzioni con la nobilt\u00e0.\nTitoli di alta nobilt\u00e0.\nSecondo il \"Nordisk Familjebok\":\nI primi conti e baroni, creati nel 1561 da Erik XIV:"}
{"id": "338953", "revid": "123007942", "url": "https://it.wikipedia.org/wiki?curid=338953", "title": "Programmazione lineare", "text": "La programmazione lineare (PL) \u00e8 quella branca della ricerca operativa che si occupa di studiare algoritmi di risoluzione per \"problemi di ottimizzazione lineari\".\nUn problema \u00e8 detto \"lineare\" se sia la \"funzione obiettivo\" sia i \"vincoli\" sono funzioni lineari.\nQuesto significa che la funzione obiettivo pu\u00f2 essere scritta come:\nformula_1 \navendo indicato con \nEsistono tre grandi classi di problemi lineari:\n1) Problemi lineari continui (Linear Programming =&gt;LP)\n2) Problemi lineari interi (Integer Linear Programming =&gt;ILP)\n3) Problemi lineari misto-interi (Mixed Integer Linear Programming =&gt; MILP)\nProblemi lineari continui.\nSono tutti quei problemi lineari che presentano al loro interno solo variabili continue, cio\u00e8 variabili che possono assumere con continuit\u00e0 tutti i valori contenuti all'interno del loro dominio di esistenza.\nPer questa classe di problemi esiste un algoritmo di risoluzione molto importante, chiamato algoritmo del simplesso. Questo algoritmo deve la sua importanza al fatto che \u00e8 un metodo di risoluzione esatto: permette cio\u00e8 di trovare la miglior soluzione ammissibile, qualora questa esista, che risolve il problema studiato. Inoltre, l'algoritmo \u00e8 strutturato in modo tale che se il problema non ha alcuna soluzione ammissibile, \u00e8 possibile saperlo con certezza.\nPoliedri e geometria dei punti permessi.\nL'insieme dei punti permessi dai vincoli di un problema lineare continuo forma un politopo, un'intersezione di mezzi-spazi.\nConsidera il seguente problema lineare continuo:\nDualit\u00e0 dei problemi lineari continui.\nAd ogni problema di massimizzazione lineare corrisponde un problema di minimizzazione lineare con le seguenti propriet\u00e0:\nConsidera il seguente problema di minimizzazione lineare (P1):\ndove formula_8 \u00e8 una matrice formula_9 con vettori riga: formula_10 e formula_11 \u00e8 un vettore in formula_12.\n\u00e8 possibile considerare una combinazione lineare delle righe di formula_8 per ottenere che per ogni vettore formula_14 che soddisfi: formula_15 e formula_16, ed ogni vettore formula_17 che soddisfi i vincoli di (P1):\nformula_18\nin particolare, questo dimostra che ogni soluzione al problema lineare (P2):\nha un valore di funzione obiettivo minore di qualsiasi soluzione formula_17. \u00c8 infatti possibile dimostrare che se l'insieme delle soluzioni di (P1) non \u00e8 vuoto e (P1) ha una soluzione finita, allora esistono un formula_21 e formula_22 tali per cui formula_23 che quindi sono ottimali.\nProblemi lineari interi.\nSono tutti quei problemi lineari che presentano al loro interno solo variabili intere, cio\u00e8 variabili che possono assumere solo i valori interi contenuti all'interno del loro dominio di esistenza.\nPer questa classe di problemi esiste un algoritmo di risoluzione molto importante, chiamato \"Branch and bound\". Questo algoritmo deve la sua importanza al fatto che \u00e8 un metodo di risoluzione \"esatto\". Questo significa che permette di trovare la miglior soluzione ammissibile, qualora questa esista, che risolve il problema studiato.\nProblemi lineari misto-interi.\nSono tutti quei problemi lineari che presentano al loro interno sia variabili intere sia variabili continue.\nPer questa classe di problemi esiste un algoritmo di risoluzione molto importante, chiamato \"Branch and cut\". Questo algoritmo deve la sua importanza al fatto che \u00e8 un metodo di risoluzione \"esatto\". Questo significa che permette di trovare la miglior soluzione ammissibile, qualora questa esista, che risolve il problema studiato."}
{"id": "338956", "revid": "122559844", "url": "https://it.wikipedia.org/wiki?curid=338956", "title": "Stefano Passigli", "text": "Biografia.\nLaureatosi in Scienze politiche al Cesare Alfieri di Firenze, come docente universitario di Scienza della Politica ha insegnato nelle Universit\u00e0 di Harvard, del Michigan, di Padova, Bologna, e a Firenze. Dal 1986 \u00e8 giornalista pubblicista, iscritto all'Ordine dei Giornalisti della Toscana.\n\u00c8 stato Deputato del Partito Repubblicano Italiano dal 1992 al 1994, poi Senatore e Vice Presidente del gruppo \"Sinistra Democratica\" che comprendeva, tra gli altri, Norberto Bobbio, Leo Valiani, Bruno Visentini, Giovanni Spadolini, Libero Gualtieri, Franco Debenedetti.\nNel 1996, rieletto, ha aderito al gruppo dei Democratici di Sinistra e nel 1998, come membro di Sinistra Repubblicana \u00e8 entrato ufficialmente in quel partito, per il quale \u00e8 stato nuovamente eletto nel 2001. Sottosegretario alla Presidenza del Consiglio nel governo D'Alema II, e all'Industria nel governo Amato II. Dal 1994 al 1999 e dal 2001 al 2006 \u00e8 stato membro dell'Ufficio di Presidenza del Senato.\nNel luglio 2006 \u00e8 stato nominato presidente dell'Istituto Luce, incarico ricoperto sino al giugno 2008. In occasione della nascita del Partito Democratico, nel 2007, ha sottoscritto un appello alla laicit\u00e0 del nuovo partito.\nNel 1981 ha fondato la Passigli Editori. \u00c8 stato per 25 anni, sino al 2006, presidente del gruppo editoriale Longanesi. \u00c8 stato membro della Commissione Progetti Speciali della Biennale di Venezia ed \u00e8 Presidente degli Amici della Musica di Firenze. \u00c8 presidente del Gruppo editoriale multimediale Scala Group. \u00c8 stato Presidente della Olivetti Leasing e Consigliere del Credito Lombardo. \u00c8 stato presidente di Nextam Partners Sim e consigliere di Nextam Partners Sgr."}
{"id": "338960", "revid": "34119", "url": "https://it.wikipedia.org/wiki?curid=338960", "title": "Scala italiana", "text": ""}
{"id": "338961", "revid": "729019", "url": "https://it.wikipedia.org/wiki?curid=338961", "title": "Sostanza bianca", "text": "In anatomia la sostanza bianca \u00e8 data dai fasci di fibre nervose (sia ascendenti che discendenti) che uniscono l'encefalo e il midollo spinale. I fasci appaiono bianchi a causa del rivestimento dato dalla mielina.\nMidollo spinale.\nNel midollo spinale si trova all'esterno della sostanza grigia a contatto con le meningi ed \u00e8 divisa in tre cordoni -o funicoli- (anteriore, laterale e posteriore) dalle fessure e dai solchi presenti sulla superficie del midollo stesso. I fasci discendenti trasportano dall'encefalo alla periferia stimoli di natura motoria da trasmettere attraverso i nervi spinali, i fasci ascendenti invece portano stimoli sensitivi dalla periferia all'encefalo.\nLe fibre nervose mieliniche che decorrono verticalmente e vanno a formare questi fasci (ascendenti e discendenti) sono dette fibre funicolari e possono essere distinte in endogene (nate dal midollo spinale stesso) ed esogene (nate dall'encefalo e discendenti nel midollo spinale).\nVi sono poi altre fibre nervose mieliniche che, a differenza delle funicolari, hanno un decorso grosso modo orizzontale, queste sono le fibre commessurali e le fibre radicolari.\nEncefalo.\nLa sostanza bianca dell'encefalo occupa la zone subcorticale; ha una posizione leggermente diversa da quella nel midollo spinale, ma la funzione \u00e8 simile. Nel cervelletto e nel cervello si trova sotto la corteccia cerebrale composta da sostanza grigia, ma pi\u00f9 esternamente rispetto ai nuclei (gruppi di neuroni che costituiscono una parte della sostanza grigia dell'encefalo). Le varie porzioni in cui \u00e8 distinto l'encefalo rendono individuabile vari tipi di fasci che costituiscono la sostanza bianca. Abbiamo infatti fasci ascendenti, ovvero la continuazione dei fasci ascendenti del midollo spinale, che sono destinati a terminare in corrispondenza della corteccia cerebrale; fasci discendenti, ovvero l'origine di una parte dei fasci discendenti del midollo spinale destinati a portarsi direttamente in periferia o a collegarsi con la sostanza grigia del midollo spinale. Inoltre sono da considerare i numerosissimi fasci di associazione che collegano le varie parti dell'encefalo."}
{"id": "338963", "revid": "729019", "url": "https://it.wikipedia.org/wiki?curid=338963", "title": "Sostanza grigia", "text": "Per sostanza o materia grigia s'intende l'insieme dei corpi dei neuroni presenti nel nevrasse.\nL'accezione grigia non corrisponde per\u00f2 a nessun reperto anatomico: tale \"sostanza\" si presenta infatti alla sezione (nonch\u00e9 alla colorazione di fissaggio) con vari colori, dal bianco, al rosa, all'azzurrino.\nQuest'ultima \u00e8 invece costituita dagli assoni neuronali che, riuniti in fasci, vengono ricoperti da un lipide, la mielina.\nSe nel midollo i corpi neuronali si trovano al centro della formazione, a livello dell'encefalo si dispongono anche in superficie, a formare la cosiddetta corteccia cerebrale.\nMidollo spinale.\nNel midollo spinale la sostanza grigia assume in una sezione trasversale la forma riconducibile ad una H o ad una farfalla ed ha una posizione interna rispetto alla sostanza bianca. Nel complesso si considera la sostanza grigia come formata da due lamine simmetriche riunite da una commessura grigia, al cui interno vi \u00e8 il canale centrale del midollo. Entrambe le lamine sono costituite da un corno anteriore ed un corno posteriore, riuniti da una massa intermedia.\nIl corno anteriore \u00e8 formato da neuroni responsabili delle funzioni motorie (motoneuroni \u03b1 e motoneuroni \u03b3), mentre il corno posteriore \u00e8 dato da neuroni adibiti alla funzione sensitiva soprattutto tattile e dolorifica.\nLa sostanza grigia del midollo spinale \u00e8 suddivisa in dieci lamine, ognuna caratterizzata da un gruppo di neuroni a funzione specifica.\nEncefalo.\nNell'encefalo la sostanza grigia \u00e8 disposta nei nuclei della base e nelle cortecce cerebellare e cerebrale.\nQuest'ultima \u00e8 la porzione pi\u00f9 recente nell'evoluzione del sistema nervoso centrale."}
{"id": "338965", "revid": "1718925", "url": "https://it.wikipedia.org/wiki?curid=338965", "title": "Gestione della configurazione", "text": "In informatica la gestione delle configurazioni (o \"configuration management\") \u00e8 un'attivit\u00e0 del processo di sviluppo del software.\nScopo della gestione della configurazione.\nIl configuration management ha lo scopo di permettere la gestione ed il controllo degli oggetti (documentali e non) di sistemi complessi quali sistemi software, sistemi militari, sistemi ingegneristici ecc. Tale gestione \u00e8 basata sul database (base di dati) in cui sono censiti gli oggetti sottoposti a controllo di configurazione (i \"configuration item\"). La gestione \u00e8 di tipo formale, cio\u00e8 nel processo vengono osservate delle procedure definite in precedenza, tramite opportuni moduli di gestione.\nNell'ambito del configuration management vengono gestiti gli input/output direttamente o indirettamente legati alla costruzione di un prodotto software. Si tratta quindi non solo di archiviare in modo controllato le varie versioni del codice sorgente sviluppato, ma anche le altre entit\u00e0 create nel corso delle diverse fasi dello sviluppo. Ogni elemento oggetto delle attivit\u00e0 di gestione della configurazione viene normalmente chiamato configuration item.\nUna delle funzioni svolte da un sistema di controllo della configurazione \u00e8 quella di correlare tra loro i vari oggetti archiviati relativamente ad un prodotto software, mantenendo allo stesso tempo traccia delle varie versioni degli oggetti e della loro applicabilit\u00e0 (gestione della versione, a volte detta \"versioning\").\nPerch\u00e9 tutti i configuration items possano essere adeguatamente gestiti \u00e8 necessario che siano definite le possibili tipologie e le operazioni che su di essi possono essere compiute, compresi i ruoli dei vari attori dello sviluppo del software. Tutto ci\u00f2 viene tipicamente definito all'inizio del processo di sviluppo del software.\nI principali elementi di configurazione.\nLa gestione della configurazione pu\u00f2 essere applicata a qualunque categoria di documenti o di \"artefatti\" che svolga un ruolo nello sviluppo software. Alcuni esempi di elementi di configurazione (\"\"configuration item\") sono:\nStandard internazionali per la gestione della configurazione.\nISO ha pubblicato lo standard ISO 10007 \"Quality management systems \u2014 Guidelines for configuration management\"\" la cui prima edizione \u00e8 uscita nel 1995, la seconda nel 2003 e l'ultima pubblicata \u00e8 la versione pubblicata a Marzo 2017."}
{"id": "338967", "revid": "798140", "url": "https://it.wikipedia.org/wiki?curid=338967", "title": "Pierre Boulle", "text": "Biografia.\nStudi\u00f2 ingegneria. Tra il 1936 ed il 1939 lavor\u00f2 come tecnico nelle piantagioni di gomma della Malaysia. All'inizio della seconda guerra mondiale, Boulle si arruol\u00f2 con l'esercito francese in Indocina e dopo l'occupazione della Francia da parte delle truppe tedesche, si arruol\u00f2 con la Missione della Francia Libera a Singapore.\nFu impiegato come agente segreto con il nome di Peter John Rule ed aiut\u00f2 i movimenti di resistenza in Cina, Birmania e nell'Indocina Francese. Nel 1943 fu catturato da militari della Francia di Vichy lungo il Mekong. Durante la prigionia fu sottoposto a pesanti restrizioni e al lavoro forzato. Dopo la guerra, fu fatto \nPer un breve periodo dopo la guerra ritorn\u00f2 al precedente lavoro presso l'industria della gomma, ma successivamente fece ritorno a Parigi, dove inizi\u00f2 a scrivere. Sfruttando le sue esperienze di guerra, scrisse \"Il ponte sul fiume Kwai\", che divenne in breve tempo un bestseller a livello mondiale e in Francia vinse il Prix Sainte-Beuve. Il libro narra la storia di un gruppo di prigionieri di guerra inglesi, costretti a costruire la cosiddetta \"Ferrovia della morte\", una ferrovia di 415\u00a0km, voluta dai giapponesi per collegare Bangkok con il confine birmano. Nella realt\u00e0 16.000 prigionieri e 100.000 asiatici morirono durante la costruzione dell'opera, a causa delle massacranti condizioni di lavoro e delle sevizie delle truppe giapponesi. Il protagonista del libro, il tenente colonnello Nicholson non era ispirato dal \"reale\" ufficiale superiore inglese presente presso il ponte (Philip Toosey), ma, a dire dello stesso Boulle, era un amalgama di vari ufficiali francesi collaborazionisti da lui conosciuti.\nDavid Lean successivamente diresse il film derivato dal romanzo, che nel 1958 vinse sette premi Oscar, tra i quali quello di miglior film e un Oscar alla migliore sceneggiatura non originale a Boulle, oltre a vari altri premi.\nNel 1963, facendo seguito a diversi altri romanzi di discreto successo, Pierre Boulle scrisse l'altro suo romanzo famoso, \"Il pianeta delle scimmie\", pubblicato inizialmente in Francia col titolo di \"La Plan\u00e8te des Singes\". Nel 1968 anche questo romanzo venne trasposto in un film omonimo, premiato con un Oscar, con protagonista Charlton Heston.\nMuore il 31 gennaio 1994, all'et\u00e0 di 81 anni\nTemi trattati nelle sue opere.\nLa relativit\u00e0 del bene e del male.\nPierre Boulle, un autore condannato in Italia a un inspiegabile oblio, dal momento che in altri paesi i suoi libri continuano a essere dei best seller, che il cinema continua a vedere come ispirazione, le cui tematiche che aveva a cuore restano di stringente attualit\u00e0. Insieme a Jules Verne, \u00e8 l'autore di fantascienza francese pi\u00f9 letto nel mondo, eppure, come scrive Scaraffia che ha curato l'introduzione all'edizione italiana de \"Il Buon Leviatano\", \u00e8 \"assente dalle cronache letterarie del Novecento\". Tema centrale della sua narrazione \u00e8 la perenne complementarit\u00e0 fra Bene e Male, e proprio l'incapacit\u00e0 di fare una distinzione assoluta tra di essi rende i personaggi di Boulle appassionanti e per nulla banali. Come lo sconosciuto del racconto \"Il santo enigmatico\" (in \"Storie caritatevoli\", 1965), la cui apparente misericordia per i lebbrosi nasconde in realt\u00e0 una feroce perfidia), o l'abate Jerville del romanzo \"A noi due satana!\", esorcista alle prese con un difficile caso di possessione diabolica che proprio dal duello contro il Maligno uscir\u00e0 con conseguenze irreparabili per la sua personalit\u00e0 e per il suo fisico. Tra il bene e il male \u00e8 anche la gigantesca petroliera de \"Il Buon Leviatano\". Scrive Boulle sulla nota di copertina della prima edizione del 1978: \u00abUn mostro doppiamente letale, che porta a spasso sui mari l'aborrito pericolo atomico assieme al potenziale d'una catastrofica marea nera: tale si presenta agli occhi degli ecologisti in allarme la gigantesca petroliera a propulsione nucleare Gargantua, da essi ben presto ribattezzata Leviatano. Eppure questa creatura infernale si riveler\u00e0 doppiamente benefica: innanzitutto per le evidenti - pur se insospettabili - virt\u00f9 della disintegrazione nucleare, poi per una imprevedibile propriet\u00e0 del viscoso veleno racchiuso nelle sue viscere. Che gli ecologisti umili e sinceri mi perdonino! Questo libro se la prende solo con chi pratica il gusto cieco ed eccessivo della moda e soprattutto \u00e8 incapace di concepire una possibile relativit\u00e0 del Bene e del Male\u00bb.\nL'involuzione umana.\nNe \"Il pianeta delle scimmie \" Pierre Boulle si fa beffe del raziocinio umano riconducendo l'uomo ad una dimensione animale dove la logica viene sostituita dal terrore, quello specificatamente animale. Boulle, con sottile ironia, con raffinata classe crousoiana, descrive gli uomini vittime dei loro propri istinti pi\u00f9 bassi, quelli animali, istinti che non riescono a soffocare quando il pericolo minaccia la loro esistenza, quindi loro stessi intesi come specie predominante. \n\u00abCi\u00f2 che sta avvenendo era da prevedersi. Una pigrizia mentale si \u00e8 impadronita di noi. Niente pi\u00f9 libri; perfino i romanzi polizieschi sono divenuti una fatica intellettuale troppo grande. Niente pi\u00f9 giochi, a malapena qualche solitario. Nemmeno il cinema per ragazzi ci alletta pi\u00f9. E intanto le scimmie meditano, in silenzio. Il loro cervello si sviluppa nella riflessione solitaria\u2026 e parlano\u2026 Noi siamo rimasti qui, al nostro posto, soprattutto per pigrizia. Dormiamo, siamo incapaci di organizzarci per la resistenza\u2026 Aiuto! sono loro, sono le scimmie! sta arrivando il loro esercito: non brandiscono che delle fruste!\u00bb\".\" Geniale Pierre Boulle che senza scadere nella volgarit\u00e0 ci descrive l'uomo, l'essere umano, con tutte le sue pecche. "}
{"id": "338973", "revid": "287204", "url": "https://it.wikipedia.org/wiki?curid=338973", "title": "Triangolo del fuoco", "text": "Il triangolo del fuoco \u00e8 il termine usato per rappresentare visivamente il processo chimico fisico della combustione.\nTriangolo del fuoco oppure croce del fuoco.\nI lati del triangolo rappresentano i tre elementi necessari per la combustione:\nQuando uno dei tre elementi della combustione viene a mancare, questa non avviene o se gi\u00e0 in atto, si estingue. Quindi per ottenere lo spegnimento dell'incendio si pu\u00f2 ricorrere ai seguenti sistemi:\nTetraedro di incendio.\nLa reazione a catena pu\u00f2 essere considerata il quarto elemento della combustione.\nLa formazione di radicali liberi determina la continuit\u00e0 nell'emissione delle fiamme e del calore senza cui il fenomeno non pu\u00f2 avvenire, pertanto in questa condizione si parla di tetraedro di incendio."}
{"id": "338976", "revid": "1851848", "url": "https://it.wikipedia.org/wiki?curid=338976", "title": "Byun Chun-sa", "text": "Carriera.\nHa vinto la medaglia d'oro nei 3000 metri a squadre ai Giochi olimpici invernali di Torino 2006; nella stessa competizione ha anche disputato la finale dei 1500 metri dove, giunta seconda, non ha conservato il piazzamento a causa della squalifica dei giudici al termine della gara. Vanta tre titoli mondiali."}
{"id": "338981", "revid": "113726238", "url": "https://it.wikipedia.org/wiki?curid=338981", "title": "Campo d'infiammabilit\u00e0", "text": "Con campo di infiammabilit\u00e0 si intende l'intervallo di concentrazione percentuale massima e minima (cio\u00e8 i limiti di infiammabilit\u00e0) di un gas o del vapore di un liquido combustibile miscelato con un comburente (generalmente aria), tra i quali pu\u00f2 avvenire la combustione in presenza di un innesco.\nPer i gas viene anche definito un campo di esplosivit\u00e0, che \u00e8 pi\u00f9 ristretto del campo d'infiammabilit\u00e0.\nLimite di infiammabilit\u00e0 inferiore e superiore.\nIl campo di infiammabilit\u00e0 \u00e8 definito da un limite superiore di infiammabilit\u00e0 (LS) e da un limite inferiore di infiammabilit\u00e0 (LI). Al di sotto del limite inferiore il gas non \u00e8 abbastanza concentrato per infiammarsi, infatti bench\u00e9 un innesco possa produrre una reazione combustibile-comburente, la reazione non si propaga all'interno della miscela. Al di sopra del limite superiore, viceversa, l'atmosfera \u00e8 ricca del gas ma scarsa di comburente. In realt\u00e0, anche al di fuori dei limiti di infiammabilit\u00e0 \u00e8 possibile avere combustione: ad esempio un barile di benzina nell'aria pu\u00f2 generare rapporti di miscela infiammabili. Ci\u00f2 \u00e8 dovuto ai moti dell'aria, che \"mescolano\" la miscela aria/benzina, creando dei punti di disomogeneit\u00e0 (\"hot spot\") all'interno del sistema, che fungono da innesco per la reazione di combustione.\nI valori dei limiti di infiammabilit\u00e0 sono influenzati da:"}
{"id": "338984", "revid": "767487", "url": "https://it.wikipedia.org/wiki?curid=338984", "title": "Diatermia", "text": "La diatermia \u00e8 una pratica della medicina alternativa la cui efficacia non \u00e8 supportata da verifiche sperimentali, che si ipotizza abbia propriet\u00e0 curative per mezzo di un aumento della temperatura di alcune zone del corpo non superficiali. Il calore \u00e8 indotto dal passaggio di corrente elettrica, per effetto Joule e in questo caso si parla di Tecar (\"Transfer Energy Capacitive And Resistive\") terapia, oppure con l'applicazione di ultrasuoni. Il termine deriva dalle parole greche \"caldo\" e \"profondo\"..\nApplicazioni.\nSecondo i sostenitori del trattamento, la diatermia permetterebbe di risolvere il danno biologico di forme di patologia cronica caratterizzate da degenerazione e fibrosi. Il tessuto cicatriziale fibroso conseguente al danno biologico verrebbe rivascolarizzato attraverso l'aumento della temperatura interna fino a 41\u00a0\u00b0C, con il ripristino del metabolismo corretto tramite correnti di spostamento che producono tre tipi di effetti:"}
{"id": "338987", "revid": "125388713", "url": "https://it.wikipedia.org/wiki?curid=338987", "title": "Monte Epomeo", "text": "Il monte Epomeo \u00e8 una struttura vulcano-tettonica, che costituisce la montagna pi\u00f9 alta dell'Isola d'Ischia con i suoi 789 metri.\nGeologia e topografia.\nDal punto di vista geologico, il monte Epomeo \u00e8 un horst vulcano-tettonico inserito al centro di un complesso sistema di faglie attive e il cui processo di sollevamento \u00e8 iniziato circa 100.000 anni fa. Tutta l'isola di Ischia \u00e8 stata interessata pi\u00f9 volte, in passato, da un'intensa attivit\u00e0 vulcanica, sia di tipo effusivo che esplosivo, che ha provocato, oltre all'accumulo e alla sovrapposizione di depositi ignimbritici e piroclastici in varie parti dell'isola, l'innalzamento della superficie crostale nell'area del monte Epomeo come effetto degli sforzi normali generati sulle rocce sovrastanti alla camera magmatica dal progressivo aumento di pressione del magma poich\u00e9 lo stesso monte \u00e8 un vulcano sottomarino il cui picco emerge dall'acqua, ed \u00e8 proprio sopra questo monte che si sono formati i pi\u00f9 antichi apparati vulcanici d'Ischia: San Pancrazio, Barano, Montevezzi, Capogrosso, Sant'Angelo d'Ischia e Citara.\nLa sua ultima eruzione di cui si abbia notizia risale al 1302, ma quella pi\u00f9 significativa nell'area dello horst \u00e8 avvenuta 55.000 anni fa ed \u00e8 stata registrata dalla formazione stratigrafica del \"Tufo Verde di Monte Epomeo\", una pozzolana di colore bianco/bianco-giallastro per le piroclastiti depositate in ambiente esclusivamente subaereo, tipicamente di colore verde chiaro/verde grigiastro (da cui il nome caratteristico della formazione) per i depositi - subacquei o riemersi - alterati per il contatto prolungato con l'acqua marina. L'eruzione del Tufo Verde modific\u00f2 significativamente la morfologia dell'isola generando un'ampia caldera esplosiva nella parte centrale che fu successivamente invasa dal mare e parzialmente riempita dalle colate piroclastiche immediatamente successive all'evento eruttivo. Una parte dei depositi tufacei riemerse successivamente - tra 28 000 e 18 000 anni fa - a seguito di un'ulteriore fase di attivit\u00e0 vulcanica.\nAi fianchi dell'Epomeo si trovano i sei comuni dell'Isola d'Ischia: Ischia Porto/Ponte, Casamicciola Terme, Lacco Ameno, Forio, Serrara Fontana e Barano d'Ischia.\nEscursione.\nLungo tutti i fianchi dell'Epomeo vi sono dei sentieri che sono pi\u00f9 o meno indicati nelle cartine.\nIl sentiero che porta pi\u00f9 rapidamente alla vetta dell'Epomeo parte da Fontana, direttamente dalla piazzetta, dalla quale si arriva in cima dopo circa 1 ora di cammino.\nDapprima si procede sulla strada asfaltata a tornanti, poi, prima di entrare nella zona militare, si svolta sulla sinistra presso un ristorante. Da questo punto si procede immersi nella natura. Il sentiero nel primo tratto \u00e8 carrozzabile, malamente cementato. Ascendendo fra terrazzamenti coltivati alternati a qualche villetta privata, si entra in una zona boscosa, un castagneto ceduo. Di qui il sentiero si restringe progressivamente man mano che si procede nella salita, dapprima divenendo una mulattiera infossata fra pareti terrose, poi restringendosi ulteriormente fino a prendere la forma di una stretta canaletta scavata direttamente nella roccia tufacea; in una curvatura di essa il luogo si apre mostrando squarci di paesaggio suggestivi.\nPoco dopo si arriva sulla sommit\u00e0, dove vi sono due terrazze: su una di queste si affaccia una chiesetta del 1459 scavata nel tufo, dedicata a San Nicola di Bari, un tempo un eremo, divenuto famoso poich\u00e9 vi si ritir\u00f2 Giuseppe d'Argut, governatore di Ischia sotto Carlo di Borbone, dopo aver inseguito fin l\u00ec due disertori; sull'altra terrazza invece si affaccia un'osteria, anch'essa scavata nel tufo.\nDopo quest'ultima \u00e8 possibile ancora raggiungere in pochi minuti la vetta pi\u00f9 alta, proseguendo su un sentierino interamente scolpito nel tufo. Dalla punta sommitale si pu\u00f2 ammirare uno scenario mozzafiato ed incomparabile: non solo in basso a destra si riconoscono Casamicciola, poi Lacco Ameno con il suo famoso \"fungo\", racchiusa da Monte Vico, la baia di San Montano e la colata lavica di Zaro, e poi ancora verso sinistra Forio con la tipica chiesetta di Santa Maria del Soccorso; ma anche in lontananza, quando il tempo \u00e8 limpido, si possono riconoscere il Vesuvio, Capri, la penisola sorrentina con i Monti Lattari, Napoli, i Campi Flegrei con Monte di Procida, e in qualche giornata si vedono anche Ponza, Ventotene e Gaeta."}
{"id": "339003", "revid": "1347902", "url": "https://it.wikipedia.org/wiki?curid=339003", "title": "Valerij Nikolaevi\u010d Kubasov", "text": "Nacque nel Oblast' di Vladimir nell'allora RSSF Russa.\nStudi.\nNel 1958 Kubasov termin\u00f2 lo studio di ingegneria meccanica presso l'istituto dell'aviazione di Mosca ottenendo il titolo di ingegnere. Dovette comunque attendere fino al 1966 quando venne per la prima volta scelto quale cosmonauta su incarico dell'\"Ufficio centrale sovietico di costruzione di ingegneria meccanica esperimentale\u201c (\"Centralnoe Konstruktorskoe Bjuro Eksperimentalnogo Ma\u0161inostroenija\"). Questa scelta venne confermata divenendo definitiva appena il 27 maggio del 1968.\nVoli nello spazio.\nKubasov vol\u00f2 nello spazio per la prima volta nel 1969 a bordo della Sojuz 6, quale ingegnere di bordo di questa prima missione eseguita contemporaneamente da tre navicelle spaziali. Nel 1975 vol\u00f2 nello spazio per la seconda volta con l'incarico di ingegnere di volo, questa volta a bordo della Sojuz 19, per partecipare attivamente al programma eseguito in stretta collaborazione tra l'Agenzia Spaziale sovietica e la NASA statunitense, il famoso programma test Apollo-Sojuz. La sua ultima missione nello spazio avvenne nel corso del programma \"Intercosmos\". Assunse infatti l'incarico di comandante civile del quinto equipaggio della stazione spaziale Saljut 6, che raggiunse a bordo della Sojuz 36. Il ritorno a terra avvenne a bordo della Sojuz 35 dopo una permanenza di poco pi\u00f9 di sette giorni a bordo della stazione spaziale (per la precisione dal 26 maggio al 3 giugno del 1980). Lasci\u00f2 definitivamente l'Agenzia Spaziale Russa il 3 novembre 1993.\nGi\u00e0 durante il suo periodo da cosmonauta attivo, Kubasov venne coinvolto nello sviluppo della stazione spaziale Mir. Dopo aver lasciato il gruppo dei cosmonauti e l'Agenzia Spaziale Russa, Kubasov divenne vicedirettore della pi\u00f9 grande ditta produttrice di velivoli, lanciatori e componenti spaziali sovietici: la NPO Energija (oggi denominata RKK Energija - in inglese \"S.P. Korolev Rocket and Space Corporation Energia\").\nKubasov mor\u00ec nel 2014 e venne sepolto nel cimitero di Troekurovo, a Mosca.\nRiconoscimenti.\nTra i vari riconoscimenti ricevuti \u00e8 stato insignito due volte del titolo di Eroe dell'Unione Sovietica (1969 e 1975) e per tre volte dell'Ordine di Lenin."}
{"id": "339028", "revid": "2110922", "url": "https://it.wikipedia.org/wiki?curid=339028", "title": "Maggie Gyllenhaal", "text": "Membro della famiglia Gyllenhaal, ha esordito sul grande schermo in alcuni film diretti dal padre Stephen, ottenendo un ruolo secondario nel film cult \"Donnie Darko\" accanto al fratello Jake. Nel 2002 ottiene le lodi grazie alla sua interpretazione nel film \"Secretary\", per il quale riceve la sua prima candidatura al Golden Globe per la miglior attrice in un film commedia o musicale. Ha recitato in diversi film di successo come \"World Trade Center\" e \"Il cavaliere oscuro\" di Christopher Nolan, dedicandosi anche al teatro e alla televisione. Impegnata attivista, \u00e8 coinvolta in campagne a sostegno dei diritti umani e contro la povert\u00e0. \nHa ricevuto una seconda e terza nomination ai Golden Globe per il film \"SherryBaby\" e per la serie televisiva \"The Deuce - La via del porno\". Nel 2010 ha ricevuto una candidatura al Premio Oscar nella sezione miglior attrice non protagonista per la sua interpretazione in \"Crazy Heart\". \nNel 2015 vince il Golden Globe Golden Globe per la miglior attrice in una mini-serie o film tv per \"The Honourable Woman\". Nel 2021 debutta alla regia con il film \"La figlia oscura\", per il quale vince il Premio Osella per la migliore sceneggiatura alla Mostra del cinema di Venezia e ha ricevuto la sua quinta candidatura al Golden Globe, la prima nella sezione miglior regista. Per il medesimo film \u00e8 stata candidata ai Directors Guild of America Awards come miglior regista esordiente, ai Writers Guild of America Awards, al Critics Choice Award, al Premio BAFTA e all\u2019Oscar alla migliore sceneggiatura non originale.\nBiografia.\nNasce a New York, figlia del regista Stephen Gyllenhaal e della sceneggiatrice Naomi Foner, \u00e8 la sorella dell'attore Jake Gyllenhaal. La sua famiglia discende dalla famiglia nobile svedese dei Gyllenhaal e l'ex marito della madre \u00e8 lo storico statunitense Eric Foner; i suoi genitori divorziarono nel 2009.\nCresce a Los Angeles e studia alla Harvard\u2013Westlake prep school, dove si diploma nel 1995. Si trasferisce a New York per frequentare la Columbia University e si laurea nel 1999 in letteratura e religioni orientali. Dopo aver studiato alla Royal Academy of Dramatic Art a Londra, lavora come cameriera in un ristorante nel Massachusetts.\nCarriera.\nEsordisce all'et\u00e0 di 15 anni nel film \"Waterland - Memorie d'amore\" e continua ad apparire, sia nel 1993 in \"Una donna pericolosa\", sia nel 1998 in \"Homegrown - I piantasoldi\", in film diretti dal padre, nei quali compare anche il fratello Jake. I due fratelli appaiono anche in due episodi di un programma di cucina italiano \"Molto Mario\" a fianco della madre. Dopo il diploma, interpreta ruoli secondari in film come \"A morte Hollywood\" e \"I ragazzi della mia vita\". Nel 2001 interpreta la sorella del suo reale fratello, Jake Gyllenhaal, in \"Donnie Darko\".\nNel 2000, esordisce a teatro in \"Closer\" di Patrick Marber al Berkeley Repertory Theatre e riceve delle recensioni positive. Recita anche in \"La tempesta\", \"Antonio e Cleopatra\", \"The Butterfly Project\", e \"A porte chiuse\".\nNel 2002 \u00e8 protagonista nella commedia \"Secretary\" e questo ruolo le porta numerosi riconoscimenti tra cui una nomination ai Golden Globe, oltre a varie critiche positive dal New York Times e dal San Francisco Chronicle. Nonostante fosse titubante nell'accettare il ruolo per il presunto messaggio anti-femminista presente, dopo aver discusso con il regista Steven Shainberg, decide di accettare la parte.\nNello stesso anno, recita una piccola parte nel film \"Il ladro di orchidee\" e partecipa alle riprese di \"Confessioni di una mente pericolosa\" a fianco di Sam Rockwell, Drew Barrymore, George Clooney e Julia Roberts, pellicola che guadagna 33 milioni di dollari in tutto il mondo. Nel 2003, recita di nuovo a fianco di Julia Roberts in \"Mona Lisa Smile\" nel ruolo di Giselle e nei film indipendenti \"Casa de los babys\" e \"Criminal\". Nel 2004 entra a far parte della Academy of Motion Picture Arts and Sciences e interpreta una studentessa americana in Cina sospettata di terrorismo nel tv-film diretto da Sidney Lumet per la HBO \"Strip Search\" in cui recita per met\u00e0 film completamente nuda.\nSempre nel 2004, riprende la sua carriera teatrale e recita a Los Angeles in \"Homebody/Kabul\" di Tony Kushner nel ruolo della figlia di Homebody. Considerata una sex symbol, viene inserita nella classifica \"Hot 100 List\" della rivista \"Maxim\" del 2004-05.\nNel 2005 recita in \"Happy Endings\" nel ruolo di una cantante che seduce contemporaneamente un giovane musicista gay, interpretato da Jason Ritter, e il suo ricco padre, interpretato da Tom Arnold. Per l'occasione, registra alcune canzoni inserite nella colonna sonora.\nNel 2006, in \"Uomini &amp; donne\", recita a fianco di Julianne Moore, David Duchovny e Billy Crudup e interpreta Elaine, una ragazza che, fidanzata da sette anni con Tobey, decide che \u00e8 arrivato il momento di sistemarsi e di creare una famiglia. La sua performance in \"Vero come la finzione\", nei panni dell'interesse amoroso di Harold Crick, interpretato da Will Ferrell, le fa guadagnare recensioni positive e Mike Straka, di Fox News, scrive: \"La Gyllenhaal non \u00e8 mai stata cos\u00ec sexy e la sua intesa con Ferrell la far\u00e0 concorrere per molti film di prima fascia, lasciando senza dubbio alle spalle i suoi giorni da indie\". Nel film di Oliver Stone \"World Trade Center\", basato sugli attacchi alle Torri Gemelle dell'11 settembre, interpreta Allison Jimeno, moglie di Will Jimeno. Il film riceve recensioni positive a livello internazionale e guadagna 162 milioni di dollari.\nPer la sua interpretazione nel film \"SherryBaby\", nei panni di una giovane ladra tossicodipendente che cerca di mettere in ordine la sua vita dopo la prigione per ricongiungersi con la figlia, riceve la sua seconda nomination ai Golden Globe e vince il premio di migliore attrice allo Stockholm International Film Festival. Nel 2008 sostituisce Katie Holmes nel ruolo di Rachel Dawes in \"Il cavaliere oscuro\", sequel di \"Batman Begins\". Il film ottiene un grandissimo successo e diventa il quarto film con il maggiore incasso di tutti i tempi.\nNel 2009, a New York, recita in \"Zio Vanja\" di Anton \u010cechov nel ruolo di Yelena, a fianco di Peter Sarsgaard, Mamie Gummer, Denis O'Hare e George Morfogen. Lo spettacolo, diretto da Austin Pendleton, ha inizio il 17 gennaio e termina il 1\u00ba marzo.\nNello stesso anno, interpreta una giornalista, Jean Craddock, che si innamora del musicista Bad Blake, impersonificato da Jeff Bridges in \"Crazy Heart\". La sua acclamata performance le fa guadagnare una nomination al Premio Oscar come migliore attrice non protagonista.\nNel 2010, appare in \"Tata Matilda e il grande botto\", sequel di \"Nanny McPhee - Tata Matilda\" del 2005, dove utilizza un accento inglese, necessario per il ruolo interpretato. Nel 2011 reciter\u00e0 ancora a teatro in \"Tre sorelle\" un'altra opera di Anton \u010cechov.\nOltre alla sua carriera cinematografica e teatrale, \u00e8 stata modella per Miu Miu, Reebok e Agent Provocateur.\nNel 2014 \u00e8 la protagonista della serie tv \"The Honourable Woman\".\nNel 2021 presenta alla Mostra internazionale d'arte cinematografica di Venezia \"La figlia oscura\", suo primo lavoro da regista tratto dal romanzo \"La figlia oscura\" di Elena Ferrante, per il quale vince il Premio Osella per la migliore sceneggiatura.\nVita privata.\nNel 2002 intraprende una relazione con l'attore Peter Sarsgaard, amico del fratello Jake. Nell'aprile del 2006 annunciano il fidanzamento e il 3 ottobre nasce la loro primogenita, Ramona. Il 2 maggio 2009 i due convolano a nozze a Brindisi, in Italia. Nel novembre 2011 annunciano di essere in attesa della seconda figlia, Gloria Ray, nata il 19 aprile 2012.\nAlla diciottesima edizione degli Independent Spirit Awards, si esprime contro la guerra in Iraq definendo l'ingresso in guerra solo un motivo di \"petrolio e imperialismo\". Partecipa anche alla campagna lanciata da Robert Greenwald \"Artists United to Win Without War\" con l'obiettivo di nuove proposte e opposizione alla guerra in Iraq. Nel 2004 filma, insieme con il fratello, un messaggio pubblicitario per \"Rock the Vote\" e visita il campus della University of Southern California per incoraggiare gli studenti a votare alle elezioni presidenziali, nelle quali sostiene il candidato John Kerry.\nNel 2005, durante un'intervista al Tribeca Film Festival, fa scalpore la sua dichiarazione: \"Penso che l'America abbia agito con azioni condannabili e che sia responsabile in qualche modo...\" in riferimento agli attacchi terroristici alle Torri Gemelle dell'11 settembre. In seguito, si dichiara dispiaciuta per i suoi commenti e sottolinea la sua ammirazione per le persone che hanno salvato vite durante gli attacchi.\nNel 2008 supporta Barack Obama nelle elezioni presidenziali.\nSostiene la campagna American Civil Liberties Union (ACLU), a cui tutta la sua famiglia \u00e8 molto legata, e supporta l'organizzazione no-profit Witness che, attraverso video e internet, denuncia le violazioni dei diritti umani. Aiuta a raccogliere fondi per TrickleUp.org, un'organizzazione no-profit che aiuta le persone meno abbienti a creare delle piccole imprese.\nNell'ottobre del 2008 ha presentato una sfilata chiamata \"Fashionably Natural\" che esibiva solamente abiti creati con materiali naturali.\nPremi e riconoscimenti.\nPremi Oscar\nGolden Globe\nPremio Emmy\nSatellite Awards\nScreen Actors Guild Awards\nMostra internazionale d'arte cinematografica di Venezia\nBoston Society of Film Critics Awards\nGotham Awards\nNational Board of Review of Motion Pictures Awards\nCentral Ohio Film Critics Association Awards\nChicago Film Critics Association Awards\nChlotrudis Awards\nFantasporto\nFlorida Film Critics Circle Awards\nIndependent Spirit Awards\nMTV Movie Awards\nOnline Film Critics Society Awards\nParis Film Festival\nPhoenix Film Critics Society Awards\nEmpire Awards\nKarlovy Vary International Film Festival\nStockholm Film Festival\nSaturn Awards\nAnnie Awards\nMilan International Film Festival\nPrism Awards\nLondon Critics Circle Film Awards\nCritics' Choice Movie Awards\nPeople's Choice Awards\nDoppiatrici italiane.\nNelle versioni in italiano dei suoi film, Maggie Gyllenhaal \u00e8 stata doppiata da:\nDa doppiatrice \u00e8 sostituita da:"}
{"id": "339030", "revid": "1337443", "url": "https://it.wikipedia.org/wiki?curid=339030", "title": "Severino Casana", "text": "Biografia.\nFiglio del banchiere torinese Alessandro (nominato barone nel 1853) e di Teresa Cobianchi, sorella dell'industriale Lorenzo.\nGli studi e la vita privata.\nNel 1863 si laure\u00f2 in ingegneria civile, successivamente lavor\u00f2 presso la Societ\u00e0 delle Ferrovie Meridionali dal 1865 al 1868, quando apr\u00ec uno studio professionale di ingegnere e architetto. Dal 1875 al 1881 fu assistente alla cattedra di architettura della Scuola di Applicazione per Ingegneri di Torino (l'attuale Politecnico di Torino); nel 1881 fu nominato docente (sempre di architettura), incarico che conserv\u00f2 fino al 1891. Fu uno dei massimi esperti europei di questioni ferroviarie del suo tempo.\nNel 1873 spos\u00f2 Teresa Giovanna Maria Cristina Ceriana, figlia del banchiere Vincenzo Ceriana.\nAlla morte dello zio Lorenzo, nel 1881, eredit\u00f2 insieme al fratello Ernesto i cotonifici di Intra e la cartiera di Possaccio. Dal 1885 fu proprietario della villa e del castello di Montalto Dora, che fece restaurare a partire dal 1890 secondo il progetto dell'architetto e archeologo Alfredo d'Andrade.\nCavaliere dell'Ordine della Corona d'Italia, nel 1911 fu insignito dal Re del titolo di Conte (per maschi primogeniti) e Nobile dei Baroni (per maschi e femmine).\nLa carriera politica.\nConsigliere comunale di Torino dal 1883, nello stesso anno fu nominato assessore allo stato civile ed ai cimiteri nello stesso anno e fu sindaco della citt\u00e0 dal 1898 al 1902, succedendo a Melchiorre Voli.\nFu deputato per il collegio di Pallanza per cinque legislature (XVI-XX), dal 1886 al 1898. Nel 1898, divenuto sindaco di Torino, lasci\u00f2 la Camera dei deputati ma non il Parlamento, poich\u00e9 il 1\u00ba maggio 1898 fu nominato senatore. Membro della commissione parlamentare d'inchiesta sull'esercito, fu ministro della Guerra dal 1907 al 1909 nel governo Giolitti, avendo sostituito il generale Vigan\u00f2. Nella storia del Regno d'Italia fu il primo ministro della guerra non appartenente all'esercito."}
{"id": "339036", "revid": "2519", "url": "https://it.wikipedia.org/wiki?curid=339036", "title": "Nicodemo Tessin il Vecchio", "text": ""}
{"id": "339037", "revid": "23390", "url": "https://it.wikipedia.org/wiki?curid=339037", "title": "Jeannette Winterson", "text": ""}
{"id": "339039", "revid": "400694", "url": "https://it.wikipedia.org/wiki?curid=339039", "title": "Harry Burton", "text": "Biografia.\nBurton \u00e8 noto principalmente per le sue accurate documentazioni fotografiche degli scavi nella Valle dei Re in Egitto durante gli anni venti del XX secolo; le sue fotografie pi\u00f9 celebri sono quelle che ritraggono lo scavo del novembre 1922 della tomba di Tutankhamon (sigla KV62) da parte di Howard Carter. \"The Times\" pubblic\u00f2 142 di queste immagini nel numero del 21 febbraio 1923.\nPass\u00f2 ben otto anni a fotografare la tomba di Tutankhamon e gli oggetti che conteneva. Le sue lastre fotografiche, realizzate durante le attivit\u00e0 di cui sopra, sono considerate le migliori fotografie archeologiche mai realizzate.\nLavor\u00f2 per Theodore M. Davis fino al 1914, quando pass\u00f2 al servizio della \"Egyptian Expedition\" organizzata dal Metropolitan Museum of Art, collaborando spesso con Herbert E. Winlock.\nNel 2001 il Metropolitan Museum of Art ha tenuto una mostra in suo onore, intitolata \"The Pharaoh's Photographer: Harry Burton, Tutankhamun, and the Metropolitan's Egyptian Expedition\" (\"Il fotografo del faraone: Harry Burton, Tutankhamon e la Metropolitan's Egyptian Expedition\")."}
{"id": "339044", "revid": "149485", "url": "https://it.wikipedia.org/wiki?curid=339044", "title": "Evgenija Radanova", "text": "Carriera.\nHa partecipato a cinque edizioni dei Giochi olimpici invernali, Lillehammer 1994, Nagano 1998, Salt Lake City 2002, Torino 2006 e , vincendo due medaglie d'argento nei 500 metri ed una di bronzo nei 1500. Convinta da un allenatore della squadra nazionale bulgara, ha partecipato ai Giochi estivi di nel ciclismo su pista nella gara dei 500 metri, arrivando dodicesima. \u00c8 l'attuale detentrice del record nei 500\u00a0m (43.671 secondi), realizzato il 19 ottobre 2001 a Calgary.\nLa Radanova si allena in Italia, anche se ha trascorso la maggior parte della sua carriera con la Slavia Sofia Sports Club e con la Vasil Levski National Sports Academy a Sofia in Bulgaria."}
{"id": "339046", "revid": "400694", "url": "https://it.wikipedia.org/wiki?curid=339046", "title": "Arthur Cruttenden Mace", "text": "Biografia.\nLontano cugino di Flinders Petrie, noto egittologo, scav\u00f2 con questi a Dendera, Hiw ed Abydos.\nNel 1901 venne assunto dal Metropolitan Museum of Art quale \"assistente curatore delle antichit\u00e0 egizie\". Venne poi \"prestato\", nel novembre 1922 alla spedizione Carter-Carnarvon in occasione della scoperta della tomba di Tutankhamon (sigla KV62), nella Valle dei Re.\nDivenne insostituibile per Carter per il suo senso pratico e concreto nella risoluzione dei problemi inerenti alle operazioni di scavo e rimozione degli oggetti rinvenuti. Sar\u00e0 coautore, con lo stesso Carter, del primo volume del libro \"The Tomb of Tutank.Amen\" e lascer\u00e0 la spedizione nel 1924."}
{"id": "339050", "revid": "2014155", "url": "https://it.wikipedia.org/wiki?curid=339050", "title": "Enrico il Navigatore", "text": "Fu una figura molto importante degli inizi dell'era delle esplorazioni geografiche, nonch\u00e9 il primo a comprendere l'importanza di una seria preparazione a terra prima di affrontare i rischi ignoti del mare. Abile e geniale organizzatore di imprese marinare compiute dal 1420 al 1445 (Madera, Azzorre, isole del Capo Verde), a lui, dunque, spetta il merito di avere fondato, intorno al 1450, l'impero coloniale portoghese.\nL'opera di Enrico fu proseguita degnamente da suo nipote Giovanni II. Sul suo esempio altri navigatori, in particolare Bartolomeo Diaz, Cristoforo Colombo, Vasco de Gama, Pedro \u00c1lvares Cabral e Ferdinando Magellano, completarono l'esplorazione di parte delle terre fino allora sconosciute.\nBiografia.\nPrimi anni.\nEra il figlio quintogenito del re del Portogallo e della regione dell'Algarve, Jo\u00e3o I o Giovanni I d'Aviz e di sua moglie, Filippa di Lancaster.\nSuo padre, il re Giovanni I, gli fece avere una buona educazione ed una buona istruzione, come ai suoi cinque tra fratelli e sorelle che arrivarono all'et\u00e0 adulta, Edoardo, Pietro, Isabella, Giovanni d'Aviz e Ferdinando, in un ambiente tranquillo e privo di intrighi (il grande poeta portoghese Lu\u00eds de Cam\u00f5es li cita nel racconto epico I Lusiadi come \"\u00cdnclita gera\u00e7\u00e3o\").\nNel 1414 convinse il padre a intraprendere la conquista di Ceuta, sulla costa nordafricana vicino allo Stretto di Gibilterra.\nNell'estate del 1415, fu al fianco del padre e dei fratelli Edoardo e Pietro alla conquista di Ceuta, ed il giorno dopo la presa della citt\u00e0 fu fatto cavaliere. La caduta della citt\u00e0 avvenne poco dopo la morte della madre Filippa (19 luglio 1415), nell'agosto del 1415, e apr\u00ec al Portogallo grandi possibilit\u00e0 di sviluppo commerciale.\nA seguito di questa impresa, l'11 settembre 1415 gli fu conferito il ducato di Viseu, congiuntamente al fratello Pietro che ricevette il ducato di Coimbra (furono i primi due ducati creati in Portogallo).\nSembra che siano iniziati nel 1416 i lavori di costruzione della villa del Principe nell'attuale localit\u00e0 di Sagres, accanto al Capo di San Vicente, nell'Algarve, all'estremit\u00e0 sudoccidentale del Portogallo. La citt\u00e0 conobbe una rapida crescita come polo tecnologico d'eccellenza dell'epoca nel campo della navigazione e della cartografia, con un arsenale reale, un osservatorio e una scuola per l'insegnamento di queste materie alla nuova marineria portoghese. I risultati di questa ricerca furono la caravella, la diffusione dei portolani e il perfezionamento della bussola. Jehuda Cresques, un famoso cartografo ebreo, fu chiamato da Maiorca e venne a Sagres per dedicarsi alla raccolta della somma delle conoscenze geografiche, ma soprattutto insegn\u00f2 ai portoghesi a fare le mappe. Lagos, a pochi chilometri ad est di Sagres, divenne un arsenale di una certa importanza grazie al suo porto. La Fondazione della cosiddetta \"Scuola di Sagres\" fu uno dei punti fermi della storia tradizionale del Portogallo.\nLa sua corte a Sagres divenne luogo di studio e di progettazione di matematici, astronomi, geografi, cartografi, tecnici navali. Si calcolavano le dimensioni dei continenti e le distanze marine, si ideavano e mettevano a punto strumenti come i \"portolani\" (le prime carte di navigazione), gli \"astrolabi\" (per calcolare l'altezza degli astri sull'orizzonte, dato indispensabile per conoscere la propria posizione), i compassi nautici, i timoni, le bussole. Si progettavano navi veloci, leggere ma anche abbastanza robuste per affrontare gli oceani. Spinto da curiosit\u00e0 scientifiche, condusse studi ed osservazioni sulle correnti atlantiche, e in un secondo tempo promosse una serie di spedizioni esplorative.\nNel 1418, ritorn\u00f2 a Ceuta col fratello Giovanni, il futuro conestabile, per soccorrere la citt\u00e0 assediata dal sultano del Marocco e dai Mori del regno di Granada.\nRientrato in patria, cominci\u00f2 ad istruire gli equipaggi per armare delle navi per effettuare una guerra di corsa nello stretto di Gibilterra.\nScoperte geografiche.\nEra un uomo taciturno e tenace, appassionato dei problemi di navigazione, anche se personalmente non fece mai viaggi per mare. I suoi navigatori non furono dei semplici marinai amanti soltanto del mare e dell'avventura, ma degli scienziati e dei geografi di grande valore.\nUno dei primi risultati di questa attivit\u00e0 sarebbe stata la riscoperta verso il 1419, per opera di Jo\u00e3o Gon\u00e7alves Zarco e Trist\u00e3o Vaz Teixeira, di Madera, che sar\u00e0 prontamente colonizzata.\nIl 25 maggio 1420, Enrico fu nominato Gran Maestro dell'Ordine del Cristo, un ordine religioso e militare fondato, nel 1319, dal re Dionigi per incorporare le propriet\u00e0 dell'Ordine dei Templari, soppresso da papa Clemente V il 3 aprile 1312. Questa carica lo accompagner\u00e0 per tutta la sua vita di fervido e operoso cristiano.\nPer quanto riguarda l'esplorazione dell'Oceano Atlantico, la nomina fu importante in quanto le vaste rendite dell'Ordine aiutarono a finanziare le spedizioni atlantiche, la vera passione del principe.\nNel 1427, Gon\u00e7alo Velho ed altri scoprivano le prime isole Azzorre. Anche queste isole disabitate furono presto colonizzate.\nAlla morte del re suo padre, nel 1433, il fratello del Principe Enrico, il figlio maggiore Duarte, sal\u00ec al trono come \"Edoardo I\" e gli concesse un quinto dei proventi commerciali ottenuti dalle zone appena scoperte, assieme all'esclusiva del diritto di esplorazione oltre Capo Bojador.\nAll'epoca il Capo Bojador, sulla costa nord-occidentale dell'Africa, era il punto pi\u00f9 meridionale sulla costa dell'Africa conosciuto in Europa. Gil Eanes fu il primo a oltrepassarlo nel 1434, dimostrando l'infondatezza delle superstizioni sui territori ignoti che si trovavano pi\u00f9 a sud. Infatti gi\u00e0 nel 1436 le navi portoghesi arrivarono al Rio do Ouro, aprendo la strada a un'ulteriore esplorazione verso sud della costa africana. A questo punto per\u00f2 i viaggi vennero interrotti per qualche anno, anzitutto per la disastrosa spedizione di Tangeri del 1437 e poi a causa della disputa per la reggenza.\nInfatti il regno di Duarte dur\u00f2 appena cinque anni e, alla sua morte la reggenza, per la minore et\u00e0 del nipote Alfonso V, fu contesa tra la regina madre, Eleonora, appoggiata dal fratellastro di Enrico, Alfonso, conte di Barcelos e futuro duca di Braganza, ed il fratello Pietro, che prevalse ed ebbe l'approvazione delle \"cortes\" nel dicembre del 1439.\nEnrico appoggi\u00f2 suo fratello Pietro durante tutto il periodo della reggenza, dal 1440 al 1448, ricevendo la conferma dei suoi privilegi. Cos\u00ec, nel 1441, ripresero i viaggi e nel frattempo continuava la colonizzazione delle Azzorre.\nCon lo sviluppo di un nuovo tipo di nave, la caravella, in grado di reggere meglio il mare Atlantico burrascoso, le spedizioni conobbero un ulteriore impulso.\nTra 1444 e 1446 circa cinquanta caravelle partirono da Lagos e si spinsero per 450 leghe oltre capo Bojador.\nDinis Dias raggiunse le foci del fiume Senegal e doppi\u00f2 la penisola di Capo Verde nel 1445, dando inizio all'esplorazione della Guinea. Furono cos\u00ec raggiunte le stazioni commerciali a sud del grande Deserto del Sahara. Uno degli obiettivi di Enrico era aggirare le rotte carovaniere del Sahara e rendere accessibili via mare le ricchezze dell'Africa meridionale. A partire dal 1452 il flusso di oro giunto in Portogallo era sufficiente a coniare i primi \"cruzados\" d'oro.\nA partire dal 1450, Alvise Cadamosto esplor\u00f2 le coste africane dell'Atlantico arrivando al fiume Gambia nell'attuale Senegal e, tra il 1455 e il 1456 scopr\u00ec (probabilmente avvist\u00f2 le isole senza esplorarle) le prime cinque isole dell'arcipelago di Capo Verde. Antonio da Noli vi giunse negli stessi anni e le esplor\u00f2 e poi le colonizz\u00f2.\nNel 1459 un geografo, cartografo e monaco camaldolese veneziano del XV secolo, Fra Mauro, gli invi\u00f2 in Portogallo un planisfero del vecchio Mondo (oggi perduto), ordinatogli da Enrico.\nNel 1460 la costa africana era stata esplorata fino all'attuale Sierra Leone.\nVentotto anni dopo, Bartolomeo Diaz conferm\u00f2 che l'Africa era circumnavigabile, raggiungendo il punto pi\u00f9 a sud del continente africano (oggi si chiama Capo di Buona Speranza).\nNel 1498 Vasco da Gama, per primo, dal Portogallo raggiunse l'India.\nPolitica.\nIl principe Enrico era nel frattempo attivo anche come ascoltato membro del consiglio della corona. Le sue attivit\u00e0 in questo campo ebbero per\u00f2 assai minor fortuna. Riusc\u00ec comunque a patrocinare la nascita della cattedra di Astronomia nell'Universit\u00e0 di Coimbra.\nEnrico fu tra i principali fautori della spedizione per la conquista di Tangeri nel 1437. Infatti assieme al fratello Fernando, detto il Santo, persuase l'altro fratello, il re Edoardo, a lanciare un'offensiva in Marocco per ottenere una migliore base africana per la futura esplorazione dell'Atlantico e anche per compensare la perdita di importanza commerciale di Ceuta da quando era divenuta parte del regno portoghese, nel 1415. \nPer\u00f2 Giovanni, il conestabile del Portogallo, e Pietro, duca di Coimbra, erano contrari all'iniziativa: avrebbero preferito evitare un conflitto con il re del Marocco. I fatti dettero loro ragione. L'attacco a Tangeri ebbe successo, ma a prezzo di alte perdite umane e ben presto la citt\u00e0 fu perduta. Enrico, per preservare l'esercito da ulteriori perdite, si accord\u00f2 per una tregua, lasciando il fratello pi\u00f9 giovane, Fernando, in ostaggio del sultano del Marocco. La tregua fu rotta, sembra dai Mori, e, non essendo riusciti a trovare un accordo, Fernando rimase prigioniero e fu trasferito a F\u00e8s, dove, in seguito, mor\u00ec in prigionia.\nLa reputazione militare del principe Enrico fu gravemente macchiata, anche perch\u00e9 fu ritenuto responsabile della cattura del fratello (pens\u00f2 a mettere in salvo l'esercito) e negli ultimi anni della sua vita il principe si dedic\u00f2 soprattutto all'amministrazione interna.\nEnrico mor\u00ec di malattia a Sagres il 13 novembre 1460, pienamente soddisfatto della sua opera, e fu tumulato nel Monastero di Batalha.\nGiudizi ed eredit\u00e0 culturale.\nEnrico il Navigatore \u00e8 passato alla storia come un personaggio alquanto misterioso, spinto da motivazioni non sempre chiare. Il suo ruolo nel progresso scientifico della navigazione \u00e8 oggetto di discussioni e distinguo, ma senza dubbio fu tra i personaggi che diedero impulso all'espansione oltremare del Portogallo. La sua figura storica ha ispirato opere letterarie, la sua memoria \u00e8 onorata con varie raffigurazioni e monumenti e la sua effigie \u00e8 stata riprodotta finanche sulle banconote portoghesi da 10.000 escudos (circa 50 euro). Sulla sua figura \u00e8 incentrato un romanzo storico dello scrittore libanese Arkan Simaan, \"L'\u00c9cuyer d'Henri le Navigateur\" (\"Lo scudiero di Enrico il Navigatore\", edito nel 2007 da L'Harmattan, a Parigi). Il romanzo si basa su una cronaca del XV secolo che va dalla conquista di Ceuta sino al primo mercato di schiavi del 1444, nella quale sono descritte le spedizioni, le scoperte, la disfatta di Tangeri e il passaggio di Capo Bojador.\n tendono a ridimensionare il ruolo del principe e della scuola nella espansione oltremare del Portogallo, arrivando a definirla talvolta come un mito senza fondamento storico.\nDiscendenza.\nEnrico non prese moglie e di lui non si conosce alcuna discendenza."}
{"id": "339052", "revid": "729019", "url": "https://it.wikipedia.org/wiki?curid=339052", "title": "Lindsley Foote Hall", "text": "Biografia.\n\"Prestato\", nel novembre 1922 alla spedizione Carter-Carnarvon in occasione della scoperta della tomba di Tutankhamon (sigla KV62 nella Valle dei Re), lavor\u00f2 con Walter Hauser nella trasposizione in scala degli ambienti tombali e delle suppellettili funerarie. A causa del pessimo carattere di Carter, lasci\u00f2 la spedizione dopo aver ultimato le attivit\u00e0 di rilievo della sola anticamera."}
{"id": "339053", "revid": "1429175", "url": "https://it.wikipedia.org/wiki?curid=339053", "title": "Ogigia", "text": "Ogigia (in lingua greca \u1f68\u03b3\u03c5\u03b3\u03af\u03b7), nell'\"Odissea\" di Omero, \u00e8 l'isola dove Ulisse si trov\u00f2 a sostare per sette anni dopo le lunghe avventure e pericoli corsi durante il suo ritorno dalla guerra di Troia. In questa isola vive Calipso, una ninfa innamoratasi dell'eroe itacese a tal punto da non volerlo pi\u00f9 lasciar partire se non a seguito di un ordine esplicito di Ermes, a sua volta inviato da Zeus. La ninfa ne informa Ulisse ma questo diffida temendo un attentato alla propria vita; altres\u00ec, dopo un solenne giuramento di Calipso, Ulisse si prepara a partire.\nCostruitosi una zattera, Ulisse giunger\u00e0 con essa presso l'isola dei Feaci in cui grazie all'intercessione di Nausicaa otterr\u00e0 di essere finalmente accompagnato e sbarcato alla natia Itaca.\nSono diverse le collocazioni attribuite ad Ogigia nella geografia reale: appena fuori dallo stretto di Gibilterra oppure, secondo tradizioni locali della Dalmazia, l'isola di Meleda; secondo altri autori invece \u00e8 l'isola di Gozo nell'arcipelago maltese, dove \u00e8 possibile visitare la grotta \"di Calipso\" che sovrasta la spiaggia rossa della Baia di Ramla; ancora, l'isola di Gavdos a sud della Grecia. Secondo alcuni recenti studi, Ogigia si troverebbe di fronte ai monumenti alla costa calabra del Mar Ionio, in corrispondenza della Secca di Amendolara o nei pressi di Punta Alice a Cir\u00f2 Marina. Per altri ancora si tratterebbe dell'isola di Pantelleria.\nQuesta isola viene descritta da Ulisse come un posto paradisiaco della felicit\u00e0 e dell'immortalit\u00e0.\nInfluenza culturale.\nAll'isola Ogigia \u00e8 intitolato l'Ogygia Chasma su Teti."}
{"id": "339056", "revid": "767487", "url": "https://it.wikipedia.org/wiki?curid=339056", "title": "Walter Hauser (architetto)", "text": "Biografia.\nDopo un breve periodo di insegnamento al MIT (Massachusetts Institute of Technology) di Boston segu\u00ec, dal 1919, la \"Egyptian Expedition\" del Metropolitan Museum of Art.\n\"Prestato\", nel novembre 1922, alla spedizione Carter-Carnarvon in occasione della scoperta della tomba di Tutankhamon (sigla KV62 nella Valle dei Re), lavor\u00f2 con Lindsley Foote Hall nella trasposizione in scala degli ambienti tombali e delle suppellettili funerarie. Per contrasti con Carter, abbandon\u00f2 la spedizione prima di ultimare le sue attivit\u00e0."}
{"id": "339057", "revid": "1005847", "url": "https://it.wikipedia.org/wiki?curid=339057", "title": "Senatori della III legislatura della Repubblica Italiana", "text": "Questo elenco riporta i nomi dei senatori della III legislatura della Repubblica Italiana dopo le elezioni politiche del 1958. (Dati dal sito del senato)."}
{"id": "339060", "revid": "200568", "url": "https://it.wikipedia.org/wiki?curid=339060", "title": "Cagliarese", "text": "Cagliarese (anche callaresito) \u00e8 una serie di monete battute a Cagliari.\nIl primo cagliarese di biglione, del peso di 0,80\u00a0g, fu emesso da Ferdinando il Cattolico con il valore di due denari.\nNel XVI secolo, con Carlo II divenne di rame.\nDopo il passaggio della corona di Sardegna ai Savoia la moneta fu battuta fino al 1813.\nVittorio Amedeo II.\nVittorio Amedeo II (1718-1730), che aveva ottenuto la corona del Regno di Sardegna con il trattato firmato a L'Aia nel 1720, emise le monete di rame da 1 e da 3 cagliaresi.\nLa prima pesava 2,35 g ed aveva un diametro di 19\u00a0mm, mentre la seconda pesava 6,75 g e il diametro era di 24\u00a0mm. Entrambe presentavano al dritto l'effigie del nuovo re volto verso destra ed intorno la scritta (Vittorio Amedeo per grazia di Dio re di Sardegna, Cipro e Gerusalemme), mentre al rovescio c'era la croce tra le teste dei quattro mori ed intorno la scritta (duca di Savoia e Monferrato, principe di Piemonte). La moneta da tre cagliaresi recava anche l'indicazione del valore (3 C) ai lati del busto.\nLe monete affiancavano le monete d'argento: il quarto di scudo sardo che valeva 2\u00bd reali, il reale ed il mezzo reale dal peso rispettivamente di 5,89, 2,25, e 1,15\u00a0g al titolo di 917/1000.\nCarlo Emanuele III.\nCarlo Emanuele III (1730-1773) inizialmente emise, per la Sardegna, monete uguali a quelle del padre, con l'aggiunta del mezzo cagliarese di rame.\nIn seguito alla riforma del 1754 fu emesso un nuovo cagliarese di rame, del peso di circa 2,34\u00a0g e del diametro di 18\u00a0mm. Questa moneta presentava al dritto la croce con i quattro mori ed intorno la scritta (Carlo Emanuele per grazia di Dio re di Sardegna), mentre a rovescio era raffigurato il nodo Savoia tra rami di palma. Al cagliarese erano affiancate sia monete d'oro che d'argento. \nLe prime erano: carlino da 5 doppiette (16\u00a0g), mezzo carlino (8\u00a0g) e doppietta (3,21\u00a0g), tutte al titolo di 891/1000.\nLe monete d'argento erano lo scudo da 10 reali (23,58\u00a0g all'895/1000), il mezzo scudo da 11,8\u00a0g, il quarto di scudo, il reale di mistura da 3,28\u00a0g al 500/1000, il mezzo reale da 2,73\u00a0g al 292/1000 ed il soldo da 2,235\u00a0g al 146/1000.\nVittorio Amedeo III.\nVittorio Amedeo III (1773-1796) mantenne per la Sardegna la monetazione dal padre Carlo Emanuele incentrata su un carlino d'oro da circa 16\u00a0g e sullo scudo sardo da 23,59\u00a0g\nLa moneta da un cagliarese era di rame, pesava 2,341 g ed aveva un diametro di 17\u00a0mm.\nI tipi erano gli stessi di Carlo Emanuele III: \nCarlo Emanuele IV.\nCarlo Emanuele IV (1796-1802) non emise nessuna moneta con questa denominazione\nVittorio Emanuele I.\nVittorio Emanuele I emise una moneta da 3 cagliaresi (\u00bd soldo) senza indicazione della data, ma emessa probabilmente nel 1813, quando si dovette ritirare in Sardegna mentre il Piemonte era stato annesso all'Impero francese.\nLa moneta fu coniata alla zecca di Cagliari, il peso era in media di 5\u00a0g ma poteva variare molto. Il diametro era di 23\u00a0mm circa.\nI tipi:\nEsiste anche un \"unicum\" da 1 cagliarese conservato al museo di Torino, di cui per\u00f2 non esiste traccia nel decreto di emissione che parla solo della moneta da tre cagliaresi.\nNel 1821 il regno di Sardegna adott\u00f2 la monetazione decimale e quindi i cagliaresi non furono pi\u00f9 battuti."}
{"id": "339062", "revid": "36497903", "url": "https://it.wikipedia.org/wiki?curid=339062", "title": "Record label", "text": "Marca di abbigliamento."}
{"id": "339066", "revid": "547034", "url": "https://it.wikipedia.org/wiki?curid=339066", "title": "Alfred Lucas", "text": "Biografia.\nFu, dal 1923 al 1932, chimico per il \"Servizio delle Antichit\u00e0 dell'Antico Egitto\".\nDal novembre 1922, in occasione della scoperta della tomba di Tutankhamon (sigla KV62 nella Valle dei Re), da parte della spedizione Carter-Carnarvon, lavor\u00f2 assiduamente per la salvaguardia ed il consolidamento delle suppellettili funerarie e per le analisi degli innumerevoli reperti portati alla luce.\nSi tratta, nella storia della ricerca archeologica, del primo caso di spedizione che avesse al seguito un chimico; Carter aveva stimato che, senza le necessarie operazioni di conservazione, solo il 10% dei materiali scoperti sarebbe stato nelle condizioni di essere esposto al Cairo. Grazie all'opera di Lucas, invece, il danno venne enormemente limitato se si pensa che solo lo 0,25% di tutti gli oggetti rinvenuti \u00e8 andato perso."}
{"id": "339067", "revid": "79227", "url": "https://it.wikipedia.org/wiki?curid=339067", "title": "Le fenicie", "text": "Le fenicie () \u00e8 una tragedia di Euripide, che tratta un episodio del Ciclo tebano. Venne rappresentata per la prima volta nel 410 o 409 a.C. e faceva parte di una trilogia comprendente anche le tragedie \"Enomao\" e \"Crisippo\" (oggi perdute). L'argomento affrontato \u00e8 lo stesso dei \"Sette contro Tebe\" di Eschilo: la reciproca uccisione dei fratelli Eteocle e Polinice, figli di Edipo.\nTrama.\nDanno il nome alla tragedia un gruppo di donne fenicie che, destinate al santuario di Apollo a Delfi, arrivano a Tebe e assistono alla vicenda che qui ha luogo.\nI fratelli Eteocle e Polinice si sono accordati per alternarsi, un anno a testa, al comando di Tebe. Scaduto il proprio anno per\u00f2 Eteocle non intende cedere il potere al fratello, sicch\u00e9 Polinice si presenta con un esercito proveniente da Argo (Polinice \u00e8 marito di Argia, figlia del re di Argo) per reclamare i suoi diritti. Giocasta, madre dei due fratelli, decide di convocarli per tentare di raggiungere un accordo, ma senza risultati.\nTiresia, indovino cieco, afferma che l'unico modo di salvare Tebe \u00e8 sacrificare il figlio di Creonte, Meneceo, il quale accetta il responso e si uccide. Dopo un attacco fallito dell'esercito di Argo, Eteocle e Polinice si affrontano a duello, dandosi vicendevolmente la morte. Sui loro cadaveri la madre Giocasta si suicida. Creonte, nuovo re di Tebe, condanna Edipo e Antigone all'esilio, ed essi, affranti, abbandonano Tebe.\nCommento.\nUna tragedia corale.\n\"Le Fenicie\" \u00e8 un dramma dai toni insolitamente epici, caratterizzato da scene di ampio respiro e notevole efficacia descrittiva, come quella in cui Antigone osserva dall'alto l'arrivo dell'esercito nemico. \u00c8 una tragedia corale, popolata da numerosi personaggi, nessuno dei quali pu\u00f2 veramente definirsi protagonista della storia. In questo modo, Euripide rinuncia ad approfondire la psicologia dei singoli personaggi, per offrire invece una situazione di gruppo. Si tratta per\u00f2 di un gruppo la cui sorte \u00e8 segnata: Eteocle e Polinice sono entrambi fieri e irremovibili nelle loro motivazioni e, rifiutando qualsiasi accordo o compromesso, finiscono per correre verso un tragico finale (con la differenza tuttavia che il secondo reclama un proprio diritto, che il primo invece non vuole concedere). Anche gli altri personaggi del dramma restano imprigionati nel loro egoismo, andando inesorabilmente verso il disastro: alla fine della vicenda tutti i numerosi personaggi sono morti o esiliati (con l'eccezione di Creonte, re di Tebe) e lasciano cos\u00ec la scena vuota e abbandonata.\nLa difesa della democrazia.\nL'opera venne rappresentata ad Atene poco dopo un colpo di Stato oligarchico che aveva portato alla nascita della Boul\u00e9 dei Quattrocento (411 a.C.), in un periodo in cui la Guerra del Peloponneso stava volgendo al peggio per Atene. Non pare quindi un caso che, proprio in un periodo cos\u00ec complesso, Euripide abbia scelto di mettere in scena un'opera che rappresenta un invito alla concordia, per evitare che anche Atene potesse essere colpita da sventure simili a quelle del mito tebano. In effetti i numerosi episodi della tragedia hanno come sfondo lo scontro tra tirannia e democrazia, ed Euripide in pi\u00f9 occasioni ribadisce la necessit\u00e0 di salvaguardare la seconda mettendo da parte gli egoismi che, invece, caratterizzano i personaggi del suo dramma.\nIl ruolo del coro.\nIl coro \u00e8 il nucleo attorno al quale si svilupp\u00f2 la tragedia greca, e per questo motivo nelle opere pi\u00f9 antiche esso ha un'importanza fondamentale e interagisce spesso con gli attori (basti pensare alle tragedie di Eschilo, come \"Le supplici\" o i gi\u00e0 citati \"Sette contro Tebe\"). Col passare del tempo per\u00f2 esso and\u00f2 sempre pi\u00f9 defilandosi, tanto che nelle ultime tragedie di Euripide il coro \u00e8 spesso del tutto avulso dall'azione. Questo \u00e8 proprio il caso delle \"Fenicie\": il coro \u00e8 composto da donne straniere che nulla hanno a che vedere con la vicenda. Esse semplicemente assistono agli avvenimenti e commentano ci\u00f2 che accade, senza intervenire in alcun modo; c'\u00e8 dunque una sorta di scollamento tra la trama e il coro. Tale tendenza viene stigmatizzata da Aristotele nella \"Poetica\":\nLa parte del coro peraltro continuer\u00e0 a diminuire nei tragediografi successivi, fino a ridursi a brevi intermezzi tra le scene, intercambiabili tra una tragedia e un'altra. Il primo autore a utilizzare i cori in questo modo sar\u00e0 Agatone.\nVoci correlate.\nLe altre tragedie del ciclo tebano:"}
{"id": "339068", "revid": "125888809", "url": "https://it.wikipedia.org/wiki?curid=339068", "title": "Sacrario militare di Redipuglia", "text": "Il sacrario militare di Redipuglia \u00e8 un cimitero militare monumentale situato in Friuli-Venezia Giulia, a Redipuglia, in provincia di Gorizia. Costruito in epoca fascista e inaugurato alla presenza di Benito Mussolini il 18 settembre 1938, contiene le spoglie di oltre 100\u00a0000 soldati italiani caduti durante la prima guerra mondiale. \u00c8 il fulcro di un parco commemorativo di oltre 100 ettari che comprende una parte del Carso goriziano-monfalconese (teatro durante la Grande guerra delle durissime battaglie dell'Isonzo) con le enormi dimensioni dell'area coinvolta che lo rendono il pi\u00f9 grande sacrario militare d'Italia e uno dei pi\u00f9 grandi al mondo.\nAmministrato sin dalla nascita dal Ministero della difesa (Commissariato generale per le Onoranze ai Caduti), ogni 4 novembre, alla presenza del presidente del Senato (in sostituzione del presidente della Repubblica impegnato in analoghe e contemporanee celebrazioni all'Altare della Patria), il sacrario serve come luogo di commemorazione per tutti i 689\u00a0000 soldati morti durante la prima guerra mondiale.\nDescrizione.\nNegli anni venti nacque il cimitero degli Invitti, prima necropoli militare dei caduti della 3\u00aa Armata del Regio Esercito nella prima guerra mondiale.\nIl sacrario fu progettato da un gruppo di lavoro presieduto dallo scultore Giannino Castiglioni e dall'architetto Giovanni Greppi, e i lavori iniziarono nel 1935 con un impiego enorme di uomini e mezzi. Dopo tre anni ininterrotti di lavori vi fu l'inaugurazione del monumento, il 18 settembre del 1938, alla presenza di Benito Mussolini e di pi\u00f9 di 50\u00a0000 veterani della Grande guerra.\nL'opera, realizzata sulle pendici del monte Sei Busi, cima aspramente contesa nella prima fase della Grande guerra (prima, seconda e quarta battaglia dell'Isonzo), si presenta come uno schieramento militare con alla base la tomba di Emanuele Filiberto di Savoia-Aosta, comandante della 3\u00aa Armata, cui fanno ala quelle dei suoi generali, Antonio Edoardo Chinotto, Giuseppe Paolini, Giovanni Prelli, Fulvio Riccieri e Tommaso Monti.\nRecinge simbolicamente l'ingresso al sacrario, ai piedi della monumentale scala, una grossa catena d'ancora che appartenne alla torpediniera \"Grado\", gi\u00e0 appartenuta alla marina austro-ungarica (k.u.k. Kriegsmarine) con il nome di \"Triglav\" e ceduta all'Italia dopo la fine della guerra. Subito oltre, si distende in leggero declivio un ampio piazzale, lastricato in pietra del Carso, attraversato sulla sua linea mediana dalla via Eroica, che corre tra due file di lastre di bronzo, diciannove per lato, di cui ciascuna porta inciso il nome di una localit\u00e0 dove la lotta fu pi\u00f9 aspra e sanguinosa. In fondo alla via Eroica si eleva solenne la gradinata che custodisce, in ordine alfabetico dal basso verso l'alto, le spoglie di circa 40\u00a0000 caduti identificati, i cui nomi figurano incisi in singole lapidi di bronzo.\nLa grande scalinata di pietra che forma il sacrario \u00e8 collocata direttamente davanti alla collina di Sant'Elia, sede del precedente cimitero di guerra i cui resti furono traslati nell'attuale sacrario monumentale con l'intera area che \u00e8 stata convertita a parco del \u00abricordo\u00bb o della \u00abrimembranza\u00bb: gallerie, trincee, crateri, munizioni inesplose e nidi di mitragliatrice sono stati conservati sul sito a ricordo della guerra. Nel 2018 sono state avviate opere urgenti di restauro del sacrario. La maestosa scalinata \u2013 formata da ventidue gradoni su cui sono allineate le tombe dei caduti, sul davanti e alla base della quale sorge, isolata, quella del Duca d'Aosta, comandante della 3\u00aa armata, fiancheggiata dalle urne dei suoi generali caduti in combattimento \u2013 \u00e8 simile al poderoso e perfetto schieramento d'una intera grande unit\u00e0 di centomila soldati.\nIl Duca d'Aosta, morto nel 1931, aveva chiesto di avere l'onore di poter essere qui deposto tra le migliaia di soldati che persero la vita sul campo di battaglia. La tomba \u00e8 ricavata in un monolito in porfido del peso di 75 tonnellate. Seguono disposte sui ventidue gradoni le salme dei 39\u00a0857 caduti identificati. Le iscrizioni recano tutte la scritta \u00abPresente\u00bb, che si rif\u00e0 al rito d'appello dello squadrismo ove il capo delle squadre gridava il nome del camerata defunto e la folla inginocchiata rispondeva con il grido \u00abPresente\u00bb.\nNell'ultimo gradone, in due grandi tombe comuni ai lati della cappella votiva, riposano le salme di 60\u00a0330 caduti ignoti.\nL'unica donna seppellita nel sacrario \u00e8 una crocerossina, morta a 21 anni, di nome Margherita Kaiser Parodi. La sua tomba si trova nella prima fila e si distingue perch\u00e9 nella facciata \u00e8 scolpita una grande croce.\nIl mausoleo.\nIl grande mausoleo venne realizzato di fronte al primo cimitero di guerra della 3\u00aa Armata sul colle Sant'Elia, che oggi \u00e8 una sorta di museo all'aperto noto come parco della Rimembranza. Lungo il viale, adornato da alti cipressi, segnano il cammino cippi in pietra carsica con riproduzioni dei cimeli e delle epigrafi che adornavano le tombe del primo sacrario.\nSulla sommit\u00e0 del colle un frammento di colonna romana, proveniente dagli scavi di Aquileia, celebra la memoria dei caduti di tutte le guerre, \u00absenza distinzione di tempi e di fortune\u00bb. L'impianto, il pi\u00f9 monumentale ossario di epoca fascista, incarna \u00abl'apoteosi dell'uguaglianza, dell'anonimit\u00e0 e della disciplina militare oltre la morte, un trionfo \u2013 scolpito nella pietra \u2013 dell'istanza collettiva sull'identit\u00e0 individuale\u00bb. In concomitanza con l'edificazione del sacrario fu realizzata anche la stazione di Redipuglia, da inquadrarsi nell'ottica di monumentalizzazione della zona.\nLa chiesa.\nLa cappella ha una pianta rettangolare, con tre croci sopra l'ingresso.\nNella cappella e nelle due sale adiacenti sono custoditi oggetti personali dei soldati italiani e austro-ungarici. Oggi la cappella \u00e8 arricchita da una statua che raffigura un'Assunta; \u00e8 la Regina della Pace. Un'Assunta che vuole ricordare la necessit\u00e0 di dare al sacrario il ruolo di raccordo delle genti d'Europa al fine di promuovere una riflessione sulle lacerazioni etiche che producono le guerre. Nella cappella si trova inoltre esposta la testa di un Cristo sofferente, recuperata nel 1995 nella dolina dei 500 o dolina della Morte sul monte Sei Busi, uno dei pi\u00f9 importanti cimeli ritrovati nella zona che ornava una croce che sovrastava una grande fossa comune.\nIl 3 settembre 2014 la cappella \u00e8 stata trasformata in chiesa, con rito solenne e dedicata a Maria Santissima Regina della Pace, quale simbolo di tutte le madri con i propri figli in guerra. Il 3 maggio 2017 la chiesa \"Regina Pacis\" ha assunto come co-patroni, oltre a san Francesco e santa Caterina da Siena, Giovanni Paolo II, Benedetto da Norcia, Cirillo e Metodio. Lo stesso giorno si \u00e8 costituita una Guardia d'onore per la Regina Pacis."}
{"id": "339069", "revid": "1696318", "url": "https://it.wikipedia.org/wiki?curid=339069", "title": "Camille Flammarion", "text": "Biografia.\nCamille era il fratello di Ernest Flammarion (1846-1936), fondatore del gruppo editoriale francese \"Groupe Flammarion\". Inizi\u00f2 la sua carriera come astronomo nel 1858 come collaboratore dell'Osservatorio di Parigi. Nel 1883 fond\u00f2 un osservatorio astronomico a Juvisy-sur-Orge, dotato di un rifrattore acromatico di 240\u00a0mm di diametro installato sotto una cupola di metallo di 5\u00a0metri di diametro, e nel quale era presente anche un'enorme biblioteca e un quadrante murale. Nel 1887 fond\u00f2 la Soci\u00e9t\u00e9 Astronomique de France (SAF), di cui fu il primo presidente, e fu fondatore e direttore della rivista \"L'Astronomie\", che dal 1887 divulgava le newsletter della SAF.\nFlammarion fu il primo a suggerire gli attuali nomi di Tritone, satellite di Nettuno e Amaltea, satellite di Giove, sebbene questi nomi sarebbero stati ufficialmente accettati solo diversi decenni dopo.\nSpecialmente nei suoi ultimi anni si avvicin\u00f2 allo spiritismo, i cui fenomeni considerava come governati da principi scientifici non ancora scoperti. Fu presidente della Society for Psychical Research nel 1923 e membro della Societ\u00e0 teosofica. Alla morte del suo amico Allan Kardec pronunci\u00f2 un discorso significativo, rifiutando la presidenza della \"Soci\u00e9t\u00e9 spirite de Paris\". Tra le sue opere di narrativa ci sono alcune raccolte di storie che descrivono la reincarnazione di uno spirito in altri mondi in forme di vita completamente diverse da quelle terrestri.\nSi spos\u00f2 due volte: la prima con Sylvie Petiaux che fond\u00f2 nel 1899 un'associazione pacifista e quando lei mor\u00ec spos\u00f2 la collega Gabrielle Renaudot, anch'essa astronoma. La Renaudot dopo la morte di Camille condusse l'osservatorio da lui fondato fino alla sua morte, nel 1962. Dopo questa data l'osservatorio, praticamente abbandonato, pass\u00f2 alla SAF, e gli strumenti furono trasferiti al quartier generale di quella societ\u00e0.\nRiconoscimenti.\nGli sono stati inoltre dedicati il cratere Flammarion sulla Luna, il Cratere Flammarion su Marte e l'asteroide 1021 Flammario."}
{"id": "339070", "revid": "2225", "url": "https://it.wikipedia.org/wiki?curid=339070", "title": "Mace, Arthur Cruttenden", "text": ""}
{"id": "339077", "revid": "709565", "url": "https://it.wikipedia.org/wiki?curid=339077", "title": "Mi\u00facha", "text": "Biografia.\nFiglia dello storico Sergio Buarque de Hollanda, Mi\u00facha si trasfer\u00ec con la famiglia all'et\u00e0 di 8 anni da Rio de Janeiro a San Paolo. La casa paterna era un attivo polo culturale e soprattutto musicale ed era frequentata abitualmente da personaggi come Vin\u00edcius de Moraes e Dorival Caymmi. In questo ambiente crebbero i fratelli de Hollanda: oltre a Chico e Mi\u00facha, anche le sorelle Ana e Cristina divennero cantanti.\nMi\u00facha impar\u00f2 a suonare la chitarra e con la sua voce accompagn\u00f2 molti degli incontri che si svolgevano nella casa. Tutta la vita di Mi\u00facha fu caratterizzata dagli incontri con i pi\u00f9 importanti esponenti della musica e della cultura brasiliana. Ella stessa ne divenne un'esponente ben prima di incidere una sola nota.\nNegli anni sessanta si trasfer\u00ec a Parigi dove studi\u00f2 Storia dell'arte alla Sorbona e dove si specializz\u00f2 alla Scuola del Louvre. Visse per alcuni anni al modo \"boh\u00e9mien\" nella Parigi alternativa di quelli anni e viaggi\u00f2 per l'Italia e la Grecia con alcuni amici guadagnandosi da vivere suonando la chitarra e cantando nelle piazze. Nella capitale francese conobbe Violeta Parra.\nA Parigi, nel 1965, c'era anche Jo\u00e3o Gilberto, mito della bossa nova, ma personaggio eccentrico e particolare, che, dopo lo straordinario successo statunitense del suo disco con Stan Getz, si era separato dalla moglie Astrud, aveva lasciato gli Stati Uniti e il Brasile e vagava per l'Europa.\nFu proprio Violeta Parra a segnalare a Jo\u00e3o che nel locale di Saint Germain dove si trovavano c'era una ragazza brasiliana che cantava molto bene la bossa nova: si trattava proprio di Mi\u00facha. Jo\u00e3o and\u00f2 a vedere. I due si trasferirono subito a New York e si sposarono. Nel 1966 nacque la figlia Bebel Gilberto che diventer\u00e0 anche lei una apprezzata cantante negli anni ottanta e novanta.\nPassarono ancora molti anni prima che Mi\u00facha iniziasse una vera carriera professionale come cantante. L'occasione si present\u00f2 nel 1975 con la realizzazione di \"The Best of Two Worlds\" da parte di Jo\u00e3o Gilberto e Stan Getz per una attesa \"reunion\" 12 anni dopo \"Getz/Gilberto\".\nNel disco Mi\u00facha cant\u00f2 alcuni brani tra i quali una versione di \"\u00c1guas de Mar\u00e7o\" di Ant\u00f4nio Carlos Jobim. Nello stesso anno Mi\u00facha partecip\u00f2 anche al festival di Newport con Getz e incise una canzone nel disco \"Urubu\" di Jobim.\nMi\u00facha divenne negli anni successivi la partner artistica principale del maestro Jobim, che le affidava il compito di cantare la maggior parte delle sue nuove composizioni. Anche le sorelle Ana e Cristina furono coinvolte da Jobim e rimasero per alcuni anni come cantanti e coriste nel suo gruppo \"di famiglia\", la \"Banda Nova\".\nCon Jobim, Mi\u00facha ebbe l'onore di incidere due dischi: \"Mi\u00facha &amp; Antonio Carlos Jobim\" del 1977 e \"Miucha &amp; Tom Jobim\" (noto anche come \"vol.2\") del 1979. Ma soprattutto partecip\u00f2 al fortunatissimo spettacolo del 1978 al teatro Canec\u00e3o di Rio de Janeiro, organizzato per il ritorno di Vin\u00edcius de Moraes sui palchi brasiliani dopo una lunga assenza. Il nome della cantante fu appaiato a quelli del celebre poeta, di Antonio Carlos Jobim e di Toquinho. Il disco \"Gravado ao vivo no Canec\u00e3o - Tom, Vinicius, Toquinho, Mi\u00facha\" \u00e8 una testimonianza del successo dello spettacolo che fu portato in seguito anche in Europa e in America Latina dopo 8 mesi di repliche a Rio.\nIl primo disco totalmente suo fu \"Mi\u00facha\" del 1980. Nell'album, che contiene anche alcune sue composizioni, canta anche l'allora quattordicenne figlia Bebel e suona la chitarra Jo\u00e3o Gilberto. Il disco successivo fu un altro \"Mi\u00facha\", questa volta nel 1989. In entrambi questi dischi, la cantante dimostra la sua naturale predisposizione musicale, la sua classe, ma soprattutto la sua familiarit\u00e0 con la \"bossa nova\", frutto di anni e anni di frequentazione con i pi\u00f9 importanti esponenti del genere.\nDopo la partecipazione ad alcuni spettacoli teatrali e a molte apparizioni dal vivo in Europa e in Giappone, Mi\u00facha realizz\u00f2 un altro disco solo nel 1999, \"Rosa amarela\" nel quale interpreta canzoni del fratello Chico Buarque, di Antonio Carlos Jobim e molti classici della MPB. Lo stesso anno partecipa a \"Vivendo Vinicius ao vivo\" con Baden Powell, Carlos Lyra e Toquinho.\nNel 2002 realizz\u00f2 \"Mi\u00facha.compositores\" nel quale interpreta le canzoni, appunto, dei suoi compositori preferiti. L'anno successivo realizz\u00f2 un altro omaggio al genio di Vinicius de Moraes, non solo come poeta, ma anche come compositore di musica, nell'album \"Mi\u00facha canta Vinicius &amp; Vinicius - M\u00fasica e letra\".\nIl personaggio di Mi\u00facha \u00e8 molto particolare nel panorama della musica popolare brasiliana. \u00c8 stata, al di l\u00e0 delle sue doti artistiche, comunque notevoli, protagonista di tutta la sua storia. Prima per l'amicizia con Vinicius de Moraes, suo vero padrino artistico, poi come moglie di Jo\u00e3o Gilberto, quindi come partner musicale del maestro Antonio Carlos Jobim e ovviamente come sorella di Chico Buarque. In questi quattro nomi \u00e8 racchiusa gran parte della storia della \"bossa nova\" e della musica brasiliana moderna.\nDi Mi\u00facha il giornalista brasiliano Ruy Castro ha scritto:"}
{"id": "339079", "revid": "842", "url": "https://it.wikipedia.org/wiki?curid=339079", "title": "Spettrofotometro", "text": ""}
{"id": "339080", "revid": "114359917", "url": "https://it.wikipedia.org/wiki?curid=339080", "title": "Monocromatore", "text": "Un monocromatore \u00e8 un dispositivo che scompone un singolo fascio di luce policromatica in pi\u00f9 fasci di luce monocromatica (che contiene cio\u00e8 onde di una sola frequenza), permettendo cos\u00ec di analizzare l'intensit\u00e0 in funzione della lunghezza d'onda.\nNello strumento la luce policromatica entra da una fessura; tramite un sistema ottico viene inviata su un reticolo di riflessione o ad un prisma che scompone il fascio. Una seconda fenditura raccoglie poi il fascio di una determinata lunghezza d'onda. \nNelle applicazioni di optoelettronica, oltre alla fenditura si trovano spesso un fotomoltiplicatore e un convertitore analogico-digitale che consente l'interfacciamento con altri dispositivi digitali.\nA seconda del tipo di radiazione, esistono diversi tipi di monocromatori, che si basano su diversi princ\u00ecpi (diffrazione da un reticolo, dispersione, ecc.).\nRadiazione visibile e ultravioletta.\nI monocromatori per le lunghezze d'onda visibili, ultraviolette e nel vicino infrarosso (fino a circa 1200\u00a0nm), usano solitamente come elemento dispersivo un reticolo di diffrazione in riflessione. La radiazione viene fatta entrare da una fenditura regolabile in larghezza, collimata da uno specchio curvo sul reticolo stesso, e infine rifocheggiata, una volta separata nelle sue componenti monocromatiche, sulla fenditura di uscita, anch'essa regolabile. La risoluzione dello strumento aumenta al diminuire della larghezza delle fenditure, all'aumentare della lunghezza focale degli specchi curvi, mentre il limite strumentale \u00e8 fissato dal numero di righe per unit\u00e0 di lunghezza del reticolo. Tipici valori di risoluzione massima per monocromatori commerciali possono essere di meno di 0,1\u00a0nm. Per evitare interferenze tra fotoni ed elettroni viene utilizzato un elettrocumulatore, posizionato dopo la fiamma.\nRaggi X.\nI monocromatori per raggi X si basano su due diversi princ\u00ecpi, a seconda dell'applicazione a tubi da laboratorio o alla radiazione di sincrotrone.\nLa radiazione dei tubi a raggi X comprende due componenti quasi monocromatiche (K\u03b1 e K\u03b2) che derivano dai diversi livelli elettronici del metallo di cui \u00e8 costituito l'anodo. La radiazione viene resa monocromatica con uno strato del metallo che ha numero atomico appena inferiore a quello dell'anodo (ad esempio, per un anodo di rame viene usato il nichel): l'assorbimento del filtro ha un brusco innalzamento fra la K\u03b1 e la K\u03b2, in modo tale da assorbire selettivamente quest'ultima riga.\nDato lo spettro continuo della luce di sincrotrone, questo metodo non \u00e8 applicabile per rendere monocromatici i raggi X di sincrotrone. In questo caso, si usa un monocromatore con uno o due cristalli perfetti di silicio, sfruttando i massimi di diffrazione (111), (311) o (511).\nIncidendo sul cristallo, la radiazione viene dispersa due volte in funzione della lunghezza d'onda secondo la legge di Bragg e solo la radiazione di una certa lunghezza d'onda attraverser\u00e0 il monocromatore.\nNeutroni.\nAnche se i neutroni non fanno parte della radiazione elettromagnetica, il dualismo onda-corpuscolo fa s\u00ec che anche per essi esista una lunghezza d'onda e valga quindi la legge di Bragg. Su questo principio si basano i monocromatori a cristallo di grafite.\nDato che i neutroni, a seconda della loro energia, hanno una velocit\u00e0 caratteristica (dell'ordine di 1000\u00a0m/s), per rendere monocromatici i neutroni \"lenti\" viene usato il metodo del \"tempo di volo\" (\"time-of-flight\" o TOF).\nDiversi dischi di materiale assorbente (in genere gadolinio), detti \"choppers\", vengono tagliati con delle fette vuote, in modo tale che - ruotando - facciano passare il fascio di neutroni ad intervalli prestabiliti. Allineando due \"choppers\" a distanza fissa e facendoli girare sfasati con velocit\u00e0 dell'ordine di 10000 giri/s, si rende possibile il passaggio solo ai neutroni con una velocit\u00e0 ben definita, bloccando tutti gli altri."}
{"id": "339081", "revid": "1632387", "url": "https://it.wikipedia.org/wiki?curid=339081", "title": "Germaine Greer", "text": "Biografia.\nDocente di letteratura inglese all'Universit\u00e0 di Warwick in Inghilterra, ha raggiunto una vasta notoriet\u00e0 con la pubblicazione del saggio \"L'eunuco femmina\", edito nel 1970 e divenuto un bestseller internazionale, accolto da critiche sia positive che negative. \"L'eunuco femmina\" rimane ancora oggi un libro importante nella letteratura femminista perch\u00e9, pur non proponendo nuovi spunti di elaborazione teorica, fornisce una ricchissima variet\u00e0 di fonti letterarie e storiche, che documentano quanto le donne siano state \"castrate\" come individui, avvalorando la tesi di fondo del libro che \u00e8 quella della necessaria liberazione sessuale e individuale delle donne.\nGermaine Greer afferma che la liberazione delle donne significa abbracciare le differenze di genere in modo positivo - lottare per la libert\u00e0 delle donne di definire i propri valori, fare ordine fra le proprie priorit\u00e0 e determinare il proprio destino. Una \"liberazione\" delle donne da non confondersi con \"l'uguaglianza\" con gli uomini: al contrario, la Greer vede l'uguaglianza come mera assimilazione e \"adeguamento\" a vivere la vita di \"uomini non liberi\".\nDa allora le sue idee sono sempre state oggetto di controversie. In particolare Germaine Greer rivendica il diritto delle donne a riappropriarsi del corpo: schiave di una societ\u00e0 consumistica, le donne sono diventate vittime del loro stesso corpo, afferma la Greer, che pone in discussione l'intero sistema di valutazione del corpo femminile, finora analizzato da voci maschili. La schiavit\u00f9 della donna \u00e8 un'arma a doppio taglio, che coinvolge anche l'uomo, costretto in un ruolo opprimente di machismo.\nTra le sue opere anche \"Il ragazzo\" , nel quale l'autrice presentava come oggetti del desiderio femminile giovani ragazzi seminudi, fatto che ha suscitato accuse di pedofilia.\nSi professa atea e anarchica."}
{"id": "339082", "revid": "161374", "url": "https://it.wikipedia.org/wiki?curid=339082", "title": "Kaspar van Wittel", "text": ""}
{"id": "339083", "revid": "306856", "url": "https://it.wikipedia.org/wiki?curid=339083", "title": "Paolo Matthiae", "text": "Carriera accademica.\n\u00c8 stato professore di archeologia e storia dell'arte del Vicino Oriente presso l' Universit\u00e0 degli studi di Roma \"La Sapienza\", nonch\u00e9 direttore della spedizione italiana ad Ebla della quale \u00e8 considerato lo scopritore; fin dal 1963 ha lavorato negli scavi di Tell Afis e Tell Fray.\nHa pubblicato numerosi libri e articoli relativi ad Ebla (nella quale ha diretto gli scavi sul campo dal 1963 al 2010, quando ha dovuto interromperli a causa della guerra civile siriana) e alla storia dell'arte della Mesopotamia e della Siria in genere; in essi, partendo dall'esperienza condotta sul campo, ha intrapreso una revisione critica del ruolo storico della Siria nel quadro delle civilt\u00e0 del Vicino Oriente.\nRiconoscimenti.\n\u00c8 membro di varie istituzioni, tra le quali l'Accademia Nazionale dei Lincei, l'Acad\u00e9mie des inscriptions et belles-lettres e il Deutsches Arch\u00e4ologisches Institut; inoltre \u00e8 parte del Comitato fondatore dell'International Congress on the Archaeology of the Ancient Near East ed ha ricevuto la laurea honoris causa dalla Universit\u00e0 Autonoma di Madrid."}
{"id": "339085", "revid": "2113912", "url": "https://it.wikipedia.org/wiki?curid=339085", "title": "Gaspar van Wittel", "text": "Biografia.\nIn patria fu allievo di Thomas van Veenendaell e Matthias Withoos dal 1669 circa al 1674, anno in cui si trasfer\u00ec nel Regno di Napoli. Risiedeva a Roma, sede di una nutrita colonia di pittori olandesi. Nel 1675 collabor\u00f2 con l'ingegnere Cornelis Meyer per effettuare i rilievi grafici del corso del Tevere; il gusto per il dettaglio e l'impostazione descrittiva e tersa tipici del vedutismo nordico caratterizzeranno la sua produzione, dedicata a ritrarre Roma e le sponde cittadine del Tevere. Ottenne tali risultati anche grazie ad alcuni strumenti gi\u00e0 usati dai vedutisti del nord, come la \"scatola ottica\".\nLavor\u00f2 anche nell'Italia del nord (Lombardia, a Venezia e a Bologna) oltre che a Urbino e a Napoli. Fu essenzialmente un artista vedutista, al pari del Canaletto.\nDal 1699 al 1702 fu a Napoli, chiamato per lavorare nel cantiere del palazzo Reale dal vicer\u00e9 spagnolo Luigi Francesco de la Cerda, duca di Medinaceli, in onore del quale suo figlio, nato dalla romana Anna Lorenzani, venne chiamato Luigi; nato il 12 maggio 1700, in seguito diverr\u00e0 noto con il nome italianizzato di Luigi Vanvitelli.\nVan Wittel fu particolarmente ricercato dal patriziato romano, dagli Odescalchi ai Colonna, dagli Albani agli Ottoboni (si ricordano le cinquantacinque vedute in Palazzo Colonna a Roma) e ricevette la consacrazione ufficiale nel 1711, quando entr\u00f2 a far parte dell'Accademia di San Luca.\nDiffusione dei dipinti.\nLe opere di van Wittel sono diffuse nei maggiori musei e, soprattutto, nelle collezioni private del mondo. In Italia numerosi dipinti si possono trovare nelle raccolte patrizie romane, nella Galleria Colonna e Doria-Pamphilij.\nSempre a Roma ve ne sono alcune anche a Palazzo Corsini, a Palazzo Barberini, come pure nella Pinacoteca Capitolina, in quella Vaticana e all'Accademia di San Luca.\nOltre a Roma, che ne possiede il nucleo pi\u00f9 cospicuo, se ne trovano altre a Palazzo Pitti a Firenze e numerose anche nei musei napoletani, soprattutto nei musei di San Martino e di Capodimonte.\nLa maggior parte dei dipinti di van Wittel resta comunque in mano a privati e a diverse fondazioni bancarie, come per esempio il Palazzo Leone Montanari a Vicenza o il Palazzo Zevallos a Napoli, entrambi aperti al pubblico.\nIl maggior numero dei suoi disegni, invece, \u00e8 conservato alla Reggia di Caserta."}
{"id": "339089", "revid": "124325430", "url": "https://it.wikipedia.org/wiki?curid=339089", "title": "Gauja", "text": "Il fiume Gauja (anticamente: \"Aa di Livonia\"; in estone: \"Koiva j\u00f5gi\"; in livone: \"Koiva\"; in tedesco: \"Livl\u00e4ndische Aa\") \u00e8 uno dei pi\u00f9 importanti fiumi della Lettonia con una lunghezza di 452\u00a0km. \nCi\u00f2 lo rende il fiume che scorre per la pi\u00f9 lunga distanza nel territorio lettone, in quanto il Daugava, complessivamente lungo 1005\u00a0km, scorre in Lettonia per 352\u00a0km.\nIl Gauja nasce a 234 metri di altitudine nelle colline a sud-est di C\u0113sis e scorre inizialmente verso est e nord, dove segna per circa 20\u00a0km il confine con l'Estonia. A sud di Valga vira a ovest verso Valmiera, poi continua a sud-ovest nei pressi di C\u0113sis e Sigulda, formando il parco nazionale del fiume Gauja. Il fiume si getta infine nel Mar Baltico nel golfo di Riga.\nScorrendo interamente in territorio lettone e attraversando l'antica regione della Livonia, il Gauja \u00e8 storicamente considerato dai lettoni una sorta di fiume nazionale, al punto che gli sono state dedicate varie canzoni. Secondo le usanze pagane, il fiume \u00e8 considerato un'entit\u00e0 familiare. Lungo le rive del Gauja \u00e8 usanza celebrare matrimoni e feste di famiglia.\nIl fiume percorre un territorio essenzialmente piatto (0,52 m/km) ed ha alla foce una portata media di 70,7\u00a0m\u00b3/s (min. 13,7\u00a0m\u00b3/s, max. 300\u00a0m\u00b3/s)."}
{"id": "339110", "revid": "2039387", "url": "https://it.wikipedia.org/wiki?curid=339110", "title": "Pacifico Valussi", "text": "Biografia.\nLaureato in Matematica a Padova nel 1836, vive in vari periodi a Venezia, Trieste, Milano, Firenze e Udine in cui si stabilisce definitivamente nel 1866. Fu collaboratore e poi fondatore e direttore di diversi giornali:\nPoliticamente di tendenza liberale conservatore, laico ed anticlericale fu deputato per la Destra storica al parlamento italiano nelle legislature IX, X e XI, dal 1866 al 1874."}
{"id": "339114", "revid": "834", "url": "https://it.wikipedia.org/wiki?curid=339114", "title": "Lat", "text": ""}
{"id": "339115", "revid": "27723", "url": "https://it.wikipedia.org/wiki?curid=339115", "title": "Grande macchia scura", "text": ""}
{"id": "339116", "revid": "453768", "url": "https://it.wikipedia.org/wiki?curid=339116", "title": "Cahiers de dol\u00e9ances", "text": "I cahiers de dol\u00e9ances (in italiano \"quaderni delle lamentele\" o \"quaderni di doglianza\") erano dei registri nei quali le assemblee incaricate di eleggere i deputati agli Stati Generali, convocati in via d'urgenza nel 1789 da Luigi XVI, annotavano critiche e lamentele della popolazione: le richieste pi\u00f9 frequenti riguardavano l'abolizione delle decime ecclesiastiche e dei privilegi signorili. L'uso dei \"cahiers\" risale al XIV secolo, anche se i quaderni pi\u00f9 famosi restano quelli del 1789, che ogni assemblea cetuale avrebbe dovuto, secondo disposizioni dello stesso monarca, compilare per esprimere richieste e operare denunce al sovrano.\nElemento comune nelle rivendicazioni dei \"cahiers \" \u00e8 la richiesta di limitare il potere del sovrano attraverso leggi che istituissero un parlamento nazionale, che operasse un'attivit\u00e0 di controllo sulle imposizioni fiscali decise dalla monarchia e le proposte di legge.\nSi cominci\u00f2 nei villaggi e nelle parrocchie urbane a redigere i \"quaderni di parrocchie\".\nCahiers del Primo Stato.\nI quaderni del clero chiedevano spesso che fosse posta fine all'abitudine di assegnare pi\u00f9 diocesi a un solo vescovo e auspicavano l'accesso al vescovado anche per chi non godesse di nobilt\u00e0 di nascita. La visione era comunque prettamente cattolica e quindi cercava di preservare il cattolicesimo come unica religione ufficiale dello stato. Da questi emerge la conflittualit\u00e0 presente fra basso clero, legato al giansenismo, e i vescovi con il clero regolare.\nCahiers del Secondo Stato.\nNei quaderni dei nobili vi erano, oltre alla scontata richiesta di voto per ordine in difesa dei privilegi, anche richieste liberali talvolta, che invocavano la fine delle franchigie fiscali e auspicano il conferimento degli incarichi per meriti accademici pi\u00f9 che per diritto di nascita. Dai quaderni del secondo stato emerge la distanza e il dissenso fra l'alta nobilt\u00e0 e la nobilt\u00e0 di corte e la nobilt\u00e0 di provincia.\nCahiers del Terzo Stato.\nI quaderni della borghesia e dei contadini lamentavano prevalentemente i privilegi finanziari degli altri due stati, che erano esentati da varie imposte, e rivendicavano un potere pretendendo la fine della divisione della societ\u00e0 in ordini (ritenendosi la borghesia lo stato pi\u00f9 rappresentativo). Il terzo stato invocava un sistema di votazione all'assemblea degli stati generali per rappresentanza numerica e non per stato, cosa che di fatto lo escludeva dal potere decisionale, ponendolo sistematicamente in minoranza. In numerosi cahiers viene evocata una struttura costituzionale in cui il potere legislativo fosse affidato alla \"nazione\" (che spesso il terzo stato identificava con s\u00e9 stesso) congiuntamente al re, e il potere esecutivo al sovrano.\nNel 1789, i \"cahiers de dol\u00e9ances\" acquistarono valore di sondaggio e una sinossi dei quaderni fu letta davanti all'assemblea costituitasi il 27 luglio 1789 per volere del conte di Tolosa.\nDalla lettura di questi documenti emerge in modo chiaro l'esasperazione del mondo contadino per le vessazioni subite e le sperequazioni esistenti nella ripartizione dei tributi:\nCi\u00f2 nonostante emergono anche qui le distanze tra contadini ricchi e contadini disagiati in merito alla suddivisione delle terre demaniali. Allo stesso modo si percepiscono le divisioni tra mercanti e capi delle corporazioni sulle regole del lavoro.\nImportanza storiografica.\nDal punto di vista storiografico i \"cahiers de dol\u00e9ances\" rappresentano documenti importantissimi per la comprensione del clima politico e sociale in Francia nel periodo dell'esplosione della rivoluzione francese, dando la possibilit\u00e0 di indagare i sottili equilibri e le singole connessioni esistenti tra i vari strati della societ\u00e0 francese del tempo. I \"cahiers\" finora noti agli storici sono complessivamente sessantamila (in maggior numero riguardanti il terzo stato)."}
{"id": "339117", "revid": "767487", "url": "https://it.wikipedia.org/wiki?curid=339117", "title": "La donna del delitto", "text": "La donna del delitto \u00e8 un film thriller del 2000 diretto da Corrado Colombo.\nTrama.\nMartine Chabrol viene trovata morta sulla riva del lago: apparentemente uccisa. Un anno dopo la sua villetta viene affittata alla figlia Francesca Laurenzi, divorziata e con un passato di alcolista, giunta in paese per scoprire la verit\u00e0 senza per\u00f2 rivelare il suo legame con la vittima. La giovane si innamora di Andrea Giuliani, gigol\u00f2 del luogo perennemente oppresso da debiti di gioco che paga grazie alla generosit\u00e0 di alcune avvenenti donne, tra cui l'aristocratica Maria Pia Magi, desiderose di godere dei suoi favori.\nIntanto si assiste a una serie di omicidi; il giardiniere della villetta, dopo aver dichiarato di sapere qualcosa sulla morte di Martine, e Sara, una ragazza sulla sedia a rotelle che, sempre incollata al suo binocolo, ha visto tutto. Francesca subisce frequenti minacce telefoniche e arriva infine a sospettare di Andrea, quando questi, deciso a cambiare vita e sposarla, le regala un gioiello appartenuto alla vittima. Confida le sue paure all'ispettore Freda, che si rivela per\u00f2 il vero assassino. Andrea e Francesca chiariscono ogni equivoco, e l'uomo, ricco erede dello zio, \u00e8 ormai uscito dalla spirale dei debiti. I due potranno cos\u00ec sposarsi."}
{"id": "339119", "revid": "116494313", "url": "https://it.wikipedia.org/wiki?curid=339119", "title": "Luisa Amatucci", "text": "Biografia.\nNipote e omonima dell'attrice Isa Danieli, nel 1979 debutta in teatro nella commedia \"Amore e magia nella cucina di mamma\", scritta e diretta da Lina Wertm\u00fcller che la diriger\u00e0 anche all'esordio cinematografico nel film \"Io speriamo che me la cavo\" (1992). Nel 1983 recita sotto la direzione di Eduardo De Filippo in \"Bene mio e core mio\".\nNel 1992 oltre ad esordire nel cinema, appare per la prima volta in televisione nella miniserie tv \"Assunta Spina\", regia di Sandro Bolchi.\nNel 1996 \u00e8 tra gli interpreti principali del film \"Ninfa plebea\", sempre per la regia di Lina Wertm\u00fcller. Nello stesso anno \u00e8 protagonista insieme alla zia Isa Danieli della commedia di Annibale Ruccello \"Ferdinando\", che lascia per entrare nel cast della soap opera di Rai 3 \"Un posto al sole\", in cui interpreta il ruolo di Silvia Graziani, la migliore amica di Anna Boschi, interpretata da Samuela Sardo. Lascia il set due volte, nel 2000 e nel 2004, in concomitanza con la nascita dei figli Lorenzo e Giuliana, avuti con il compagno Gianni Netti. Oltre a lavorare nella soap opera di Rai 3, continuer\u00e0 a recitare in teatro, ma non cos\u00ec intensamente come in precedenza."}
{"id": "339122", "revid": "113832660", "url": "https://it.wikipedia.org/wiki?curid=339122", "title": "Con gli occhi dell'assassino (film 2001)", "text": "Con gli occhi dell'assassino \u00e8 un film tv del 2001 diretto da Corrado Colombo e trasmesso da Rai 2.\nCon Valentina Chico, Maddalena Maggi e Fabio Fulco. Scritto da Daniele Stroppa che riprende temi argentiani e fulciani. Prodotto da Flavia Bideri per Rai 2, notevole successo all'estero.\nTrama.\nLaura Monti assiste in diretta, \"con gli occhi dell'assassino\", ad una serie di omicidi che presentano elementi in comune: stessa arma, stessa tipologia della vittima, stesso rituale di esecuzione che prevede un rossetto e l'acqua. Inoltre tutte le vittime hanno a che fare con il facoltoso ginecologo Ernesto Longhi. Laura \u00e8 sconvolta e non riesce a sostenere questa esperienza cos\u00ec traumatica, perch\u00e9 oltre a vivere i delitti in diretta e coinvolta in prima persona; scoprir\u00e0 infatti di essere stata adottata e di avere una sorella gemella con gravi problemi psichiatrici che i genitori adottivi non vollero perch\u00e9 avevano paura di crescere una ragazza problematica che si riveler\u00e0 la responsabile dei delitti e grazie ad una plastica facciale si riveler\u00e0 essere diventata l'insospettabile miglior amica di Laura."}
{"id": "339123", "revid": "697352", "url": "https://it.wikipedia.org/wiki?curid=339123", "title": "Uomo (disambigua)", "text": ""}
{"id": "339125", "revid": "30610", "url": "https://it.wikipedia.org/wiki?curid=339125", "title": "Cherema", "text": "Il cherema \u00e8 l'unit\u00e0 pi\u00f9 piccola in cui pu\u00f2 essere scomposto un segno di una lingua dei segni.\nIl termine [\"chereme\"] \u2013 coniato da William Stokoe \u2013 nacque dal ritrovamento di fondamentali analogie tra la lingua dei segni (visiva) e la lingua parlata (acustica/fonologica). Infatti, proprio come i \"fonemi\" sono unit\u00e0 minime prive di significato partecipanti alla formazione di parole del linguaggio articolato (ad es. in italiano /a/, /k/ e /s/ &gt; /'kasa/, /'kassa/), allo stesso modo i \"cheremi\", qualunque sia la lingua dei segni nazionale (lingua dei segni americana, lingua dei segni italiana [LIS] ecc.), si presentano come unit\u00e0 minime non dotate di significato, le quali \u2013 in quanto parametri formazionali \u2013 possono combinarsi fra loro per dar luogo ai segni del linguaggio segnico.\nSecondo Stokoe, un segno pu\u00f2 essere scomposto in riferimento a tre parametri (pi\u00f9 uno: l\"'orientamento\", introdotto dallo stesso linguista a cinque anni di distanza dalla concezione originaria):\nCome premesso per inciso, Stokoe d\u00e0 importanza anche all'orientamento del palmo della mano mentre si segna. Per la LIS, come per la lingua dei segni americana e la lingua dei segni britannica, l\"'espressione facciale\" contribuisce spesso in modo cruciale nella formazione di un segno.\nRecentemente, la teoria di Stokoe \u00e8 stata soppiantata dalle nuove ricerche effettuate nel campo della linguistica delle lingue dei segni. Oggi consideriamo, per l'appunto, otto parametri formazionali: il luogo, la configurazione, il movimento, l'orientamento; i restanti quattro includono le componenti non manuali: sguardo, espressione facciale, labializzazione / gesto labiale, busto.\nEtimo e terminologia.\n'Cherologia' e 'cherema' (dal greco antico \u03c7\u03b5\u03af\u03c1 \u00abmano\u00bb) sono sinonimi di 'fonologia' e 'fonemi' un tempo adottati nello studio delle lingue dei segni.\nUn \"cherema\", come unit\u00e0 base della comunicazione segnata, dal punto di funzionale e psicologico equivale al fonema delle lingue orali: in virt\u00f9 di tale corrispondenza, nella letteratura accademica al primo termine si \u00e8 prescelto il secondo; la \"cherologia\", in quanto studio dei cheremi nella lingua, \u00e8 perci\u00f2 equivalente alla fonologia. Diversamente, i termini \"fonologia\" e \"fonema\" (o tratto pertinente) sono usati per evidenziare le somiglianze linguistiche fra le lingue segnate e quelle parlate.\nCome accennato sopra, i termini furono introdotti da William Stokoe per descrivere le lingue dei segni come vere e proprie lingue (Gallaudet University, 1960). In passato considerata un'idea controversa, la posizione \u00e8 ora universalmente accettata in linguistica; cionondimeno, la terminologia di Stokoe \u00e8 oggi caduta in disuso."}
{"id": "339126", "revid": "767487", "url": "https://it.wikipedia.org/wiki?curid=339126", "title": "The Jesus Lizard", "text": "I Jesus Lizard sono un gruppo noise rock formatosi nel 1987 a Chicago. La band, nata dalle ceneri del seminale gruppo texano Scratch Acid, prese il proprio nome dalla comune denominazione in lingua inglese del Basiliscus basiliscus, una lucertola che pu\u00f2 correre sull'acqua. Da l\u00ec in avanti il gruppo stabil\u00ec un forte sodalizio artistico con l'etichetta indipendente Touch and Go Records e con il produttore Steve Albini.\nPur non trovando mai un vero e proprio successo di massa, i Jesus Lizard sono stati, insieme a Slint e Fugazi, uno dei gruppi rock pi\u00f9 influenti degli anni novanta. Secondo Albini, sono stati in assoluto il gruppo pi\u00f9 importante dell'intero decennio.\nPochi anni dopo aver firmato un contratto con la major discografica Capitol Records, nel 1999 il gruppo si sciolse. Dieci anni dopo, nel 2009, la band si \u00e8 riformata raccogliendo un responso favorevole da pubblico e critica.\nBiografia.\nNascita e Touch &amp; Go Records (1987-1994).\nDopo lo scioglimento della loro band (gli Scratch Acid), il cantante David Yow ed il bassista David Wm. Sims iniziarono a lavorare con un chitarrista di estrazione Jazz, Duane Denison, su un nuovo progetto. Il trio, ribattezzatosi Jesus Lizard, face alcune prove ad Austin (citt\u00e0 di origine degli Scratch Acid) con una drum machine, senza mai esibirsi dal vivo.\nSuccessivamente i tre si trasferirono a Chicago, dove nel 1989 incisero un primo EP, \"Pure\", prodotto da Steve Albini per la Touch and Go Records. La ritmica era ancora affidata ad una drum machine e lo stile era fortemente debitore del sound dei Big Black. L'anno successivo la band trov\u00f2 il suo assetto definitivo assoldando il batterista Mac McNeilly, e il quartetto risultante incise l'LP \"Head\". McNeilly venne in seguito rimpiazzato da Jim Kimball nel 1996.\nIl caratteristico sound del gruppo (innestato su una chitarra secca e tagliente, una batteria potente e veloce, un basso pesante e ripetitivo ed una voce psicotica) \u00e8 stato influenzato dall'hardcore (The Dicks, Big Boys), da gruppi post-punk quali Pere Ubu, The Birthday Party, Gang of Four e Chrome e dall'hard rock classico (Led Zeppelin, Black Sabbath), oltre che dal Jazz (Ornette Coleman, Miles Davis) e dal Blues. Completano il quadro gli inquietanti testi di Yow, violenti ed iperrealisti, veri e propri esempi di moderno \"teatro della crudelt\u00e0\".\nFino al 1994, le registrazioni in studio vennero sempre effettuate da Albini, e il livello di produzione raggiunto in quelle occasioni non venne pi\u00f9 eguagliato in seguito. Gli album pi\u00f9 importanti di questo primo periodo di carriera sono \"Goat\" (1991, considerato il loro capolavoro e definito \"uno degli album pi\u00f9 tragici e intensi del rock moderno\") e \"Liar\" (1992), ai quali fece seguito anche la pubblicazione di un singolo condiviso a met\u00e0 con i Nirvana, \"Puss/Oh, the Guilt\" (1993).\nCapitol Records e scioglimento (1995\u20131999).\nNel 1995, i Jesus Lizard firmarono un contratto con la Capitol Records.\nDopo due dischi con la Capitol, la registrazione della canzone \"Panic in Cicero\" per l'inclusione nella colonna sonora del film \"Clerks - Commessi\", ed una apparizione al festival \"Lollapalooza\", il gruppo si sciolse. Il primo ad andarsene fu McNeilly che lasci\u00f2 la band a fine 1996, motivando la decisione con il suo essere esausto dei continui tour e con il desiderio di passare pi\u00f9 tempo con la propria famiglia. Il batterista venne rimpiazzato da Jim Kimball, dei Mule.\nDopo un periodo di altri incessanti tour nel 1997, i Jesus Lizard pubblicarono l'omonimo EP, l'unico loro disco il cui titolo non sia composto da una parola di quattro lettere, per la Jetset Records. L'EP venne prodotto da Andy Gill dei Gang of Four, John Cale, e Jim O'Rourke.\nLe voci circa l'allontanamento di Albini a causa del coinvolgimento dei Jesus Lizard con la Capitol continuano a persistere tuttora, nonostante sia Albini che il gruppo le abbiano smentite pi\u00f9 volte nel corso degli anni.\nNell'agosto 1998 anche Kimball lasci\u00f2 il gruppo e venne sostituito dal batterista di Chicago Brendan Murphy, ex membro dei Wesley Willis Fiasco. Dopo altri svariati mesi di tourn\u00e9e per il mondo, il gruppo suon\u00f2 nel suo ultimo concerto della prima parte di carriera al Festival \"Ume\u00e5 Open\" di Ume\u00e5, Svezia, il 27 marzo 1999.\nNel 2000, la Touch &amp; Go pubblic\u00f2 un CD di B-side intitolato \"Bang\".\nDopo lo scioglimento alcuni componenti della band continuarono a suonare, sia da soli che con altri gruppi: Denison ad esempio \u00e8 rimasto attivo con i Tomahawk e con Kimball nel Denison Kimball Trio (che attualmente \u00e8 un duo).\nReunion (2009-presente).\nNel 2009 si sono riformati ed hanno preso parte ad una serie di concerti con la formazione originale, tra cui il \"Pitchfork Music Festival\" a Chicago, l\"'All Tomorrow's Parties Music Festival\" in Inghilterra, e il \"Pukkelpop\" in Belgio. Nel 2011 \u00e8 stato pubblicato il secondo album live della band, \"Club\", che raccoglie le esibizioni dal vivo del gruppo riformatosi.\nInfluenza.\nL'importanza dei Jesus Lizard nel contesto del rock degli ultimi vent'anni \u00e8 capitale. Molte formazioni hanno saccheggiato a piene mani dalle intuizioni della band, senza tuttavia riuscire a riproporne la potenza, la visceralit\u00e0 e l'eleganza."}
{"id": "339128", "revid": "1654832", "url": "https://it.wikipedia.org/wiki?curid=339128", "title": "Giada Desideri", "text": "Biografia.\nGiada Desideri nasce a Roma il 15 gennaio 1973. A 13 anni viene scoperta da un fotografo della Ford Model Agency di New York; successivamente Luigi Comencini la sceglie per interpretare il ruolo di Crisolinda nel film \"Un ragazzo di Calabria\"; nei titoli di testa viene presentata come \"Giada Faggioli\". Nel 1990, dopo aver studiato recitazione a Los Angeles, recita in una commedia teatrale scritta da Valeria Moretti e curata da Lucia Poli. Debutta poi in televisione nella seconda serie de \"I ragazzi del muretto\".\nInizia ad alternarsi tra televisione e teatro; nel 1994 torna a Los Angeles dove studia al \"Lee Strasberg Theatre Institute\" per due anni. Nell'agosto 1996 entra nel cast di \"Un posto al sole\" nel ruolo di Claudia Costa. Prende parte a numerose fiction tv, tra cui \"Non lasciamoci pi\u00f9\", \"Dio vede e provvede\", \"Una donna per amico 2\" e \"Don Matteo 3\". Ha avuto la nomination alla \"Telegrolle\" per il ruolo avuto in \"A casa di Anna\", nel quale interpreta il ruolo della figlia di Anna accanto a Virna Lisi. Appare su Rai 1 nelle serie tv \"Gente di mare\" (2005) e \"Gente di mare 2\" (2007). Tra i film ai quali ha preso parte: \"Un caso d'amore\" di Riccardo Sesani (1996), \"L'anno mille\" di Diego Febbraro (2008) ed \"Animanera\" di Raffaele Verzillo (2008).\nVita privata.\nDal 2006 \u00e8 la compagna di Luca Ward, doppiatore ed attore, dal quale ha avuto due figli, Lupo e Luna. I due si sono sposati con una doppia cerimonia il 7 luglio 2013 in Campidoglio e il 10 a Fregene."}
{"id": "339129", "revid": "83531", "url": "https://it.wikipedia.org/wiki?curid=339129", "title": "Scherzo (musica)", "text": "Lo scherzo \u00e8 una forma musicale.\nDopo le prime apparizioni nei quartetti di Joseph Haydn, a partire da Ludwig van Beethoven lo scherzo viene normalmente a costituire il terzo movimento \u2014 in ritmo per lo pi\u00f9 ternario (3/4 o 3/8) \u2014 di una sonata, una sinfonia o una composizione strumentale da camera (per esempio un quartetto per archi). Lo scherzo sostituisce cos\u00ec il minuetto, una danza anch'essa in 3/4, che era stata inserita nel quintetto da Luigi Boccherini, nella sinfonia e nella sonata classica da Joseph Haydn e Wolfgang Amadeus Mozart.\nRispetto al minuetto, lo scherzo \u00e8 di solito pi\u00f9 veloce: Allegro, Vivace o Presto. La sua forma \u00e8 tripartita (ABA), dove la sezione centrale, chiamata \"trio\", ha spesso tonalit\u00e0 diversa e carattere contrastante, in genere pi\u00f9 lirico. Esistono anche esempi di scherzi a cinque parti: ABABA (Beethoven, Sinfonie n. 4, 6 e 7) o, specialmente nel periodo romantico, ABACA.\nLo scherzo punta di solito all'arguzia, alla giocosit\u00e0 e tende ad alleggerire la tensione tra il movimento lento e il finale, distendendo la concentrazione richiesta all'ascoltatore durante i primi due movimenti. Nonostante ci\u00f2, pu\u00f2 assumere tratti drammatici e persino grotteschi (come in Gustav Mahler e Dmitrij \u0160ostakovi\u010d). Nelle prime tre sinfonie, Johannes Brahms rinunci\u00f2 addirittura allo scherzo di stampo beethoveniano per inserire composizioni che, pur mantenendo la struttura dello scherzo, hanno tempo moderato e carattere elegiaco.\nEccezionalmente, se il primo movimento di una sinfonia o di una sonata e il successivo tempo lento acquistano proporzioni e impegno eccessivi, lo scherzo pu\u00f2 diventare il secondo movimento, dando cos\u00ec maggior equilibrio all'opera. \u00c8 il caso, ad esempio, della sinfonia n. 9 di Beethoven, della n. 2 di Schumann e della n. 4 di Mahler.\nCon i suoi scherzi pianistici, Fryderyk Chopin ha invece trasfigurato e stravolto la forma tradizionale, creando organismi musicali imponenti, nuovi per struttura e linguaggio."}
{"id": "339132", "revid": "15200", "url": "https://it.wikipedia.org/wiki?curid=339132", "title": "La Donna del Delitto", "text": ""}
{"id": "339134", "revid": "827882", "url": "https://it.wikipedia.org/wiki?curid=339134", "title": "Malm\u00f6", "text": "Malm\u00f6 ( , in danese \"Malm\u00f8\") \u00e8 una citt\u00e0 svedese di 347 949 abitanti (al 31 dicembre 2020). Situata nella parte pi\u00f9 meridionale della Svezia, \u00e8 la terza citt\u00e0 della nazione per dimensioni e numero di abitanti.\nStoria.\nSi pensa che Malm\u00f6 sia stata fondata nel 1275 come un molo fortificato per traghetti di propriet\u00e0 dell'arcivescovo di Lund. Per secoli fu la seconda citt\u00e0 della Svezia. Il suo nome originale era \"Malmhaug\", che significa \"mucchio di ghiaia\".\nNel XV secolo, Malm\u00f6 divenne una delle pi\u00f9 grandi e trafficate citt\u00e0 della Svezia, raggiungendo una popolazione di circa abitanti. Divenne poi una delle pi\u00f9 importanti citt\u00e0 dello stretto di \u00d6resund quando la Lega anseatica cominci\u00f2 ad utilizzarla come mercato, soprattutto per la pesca dell'aringa. In questo periodo (1437) la protezione della citt\u00e0 era garantita da Eric di Pomerania. Il suo stemma era un grifone rosso in campo argentato. La testa di grifone rimane tuttora nello stemma della citt\u00e0 ed \u00e8 presente anche nello stemma della provincia di Scania.\nNel 1434, una nuova cittadella venne costruita nella costa a sud della citt\u00e0. Questa fortezza, conosciuta oggi come Malm\u00f6hus, ha assunto l'aspetto attuale a met\u00e0 del XVI secolo. Diverse fortificazioni vennero poi costruite, facendo di Malm\u00f6 la citt\u00e0 pi\u00f9 fortificata della Svezia, ma ad oggi l'unica rimasta \u00e8 la Malm\u00f6hus.\nGli insegnamenti dei Luterani divennero popolari durante il XVI secolo e Malm\u00f6 fu una delle prime citt\u00e0 in Scandinavia a convertirsi completamente al luteranesimo (1527-29).\nNel XVII secolo, Malm\u00f6 e tutta la Scania caddero sotto il dominio svedese. Ci\u00f2 avvenne a seguito del trattato di Roskilde firmato nel 1658. In ogni caso la guerra non era finita: nel giugno del 1677, 14.000 soldati danesi assediarono Malm\u00f6 per un mese, ma inutilmente.\nAll'alba del XVIII secolo, Malm\u00f6 aveva circa abitanti. Tuttavia, a causa delle guerre di Carlo XII di Svezia e delle epidemie di peste nera, la popolazione scese a nel 1728. La popolazione non crebbe di molto finch\u00e9 non fu costruito il porto moderno alla fine del XVIII secolo. La citt\u00e0 inizio ad espandersi e nel XIX secolo raggiunse i abitanti.\nMalm\u00f6 benefici\u00f2 grandemente della nascita della ferrovia meridionale svedese, costruita fra il 1850 e il 1870, che diede un grande impulso all'industria locale. Nel 1840 vennero fondati i cantieri navali di Kockums. L'industrializzazione dominer\u00e0 Malm\u00f6 per i successivi 150 anni.\nNel 1870, Malm\u00f6 super\u00f2 Norrk\u00f6ping e divenne la terza citt\u00e0 pi\u00f9 popolata della Svezia. Nel 1900, Malm\u00f6 rafforz\u00f2 questa posizione raggiungendo i abitanti.\nLa citt\u00e0 ha continuato ad espandersi per tutta la prima met\u00e0 del XX secolo. La popolazione \u00e8 aumentata velocemente fino ai del 1915 e ai del 1952. I cantieri navali di Kockums (al tempo uno dei pi\u00f9 grandi del mondo) furono la maggior fonte di lavoro per gli abitanti della citt\u00e0. Nel 1971 Malm\u00f6 raggiunse i abitanti. Non molto dopo, la Svezia conobbe una recessione che colp\u00ec soprattutto il settore industriale. I cantieri navali e le industrie manifatturiere vennero colpite duramente e ci\u00f2 porto ad un incremento della disoccupazione in tutta la Scania. Tuttavia, grazie a progetti finanziati dal governo, Malm\u00f6 cominci\u00f2 a riemergere dalla depressione nel 1995.\nSociet\u00e0.\nEvoluzione demografica.\nMalm\u00f6 \u00e8 caratterizzata da un forte carattere multietnico: al 2008 il 28% della popolazione (circa persone) ha origini straniere; tra i residenti si possono contare 170 diverse nazionalit\u00e0 e circa 100 lingue parlate. I gruppi maggiori di immigrati vengono da Serbia (), Iraq (), Polonia (), Bosnia () e Danimarca (). Solo nel 2006, si sono trasferiti a Malm\u00f6 danesi.\nEconomia.\nMalm\u00f6 \u00e8 stata una dei primi grandi poli industriali della Scandinavia e il principale centro urbano della Svezia meridionale.\nLa citt\u00e0 vive oggi un periodo di transizione tra un passato industriale e un futuro che punta sull'istruzione e l'educazione universitaria di alto livello. Vecchie industrie sono state sostituite da investimenti in nuove tecnologie e programmi di riqualificazione: l'Universit\u00e0 di Malm\u00f6, fondata nel 1998 conta pi\u00f9 di iscritti (2006-07).\nI settori commerciali pi\u00f9 sviluppati sono la logistica, il commercio, le costruzioni e il mercato degli immobili. \u00c8 presente anche un buon numero di compagnie nel campo medico, delle biotecnologie, delle tecnologie per l'ambiente, dell'Information Technology e dei media digitali.\nClima.\nCome la vicinissima Copenaghen, Malm\u00f6 ha un clima temperato freddo con spiccate influenze oceaniche. Le temperature dei mesi invernali sono di poco inferiori a quelle di Milano o Torino e ben superiori a quelle di citt\u00e0 situate alla stessa latitudine in altre zone del mondo. Questo grazie all'influsso mitigatore della Corrente del Golfo e alla prevalenza di venti occidentali. Le temperature inferiori ai sono rare ma la sensazione di freddo \u00e8 spesso acuita dai forti venti. A gennaio e febbraio pioggia e neve si alternano in egual misura e rare sono le nevicate abbondanti.\nLe estati sono il pi\u00f9 delle volte relativamente fresche ma non mancano ondate di caldo che possono spingere talvolta le temperature oltre i 30 gradi.\nLa durata del giorno varia da 7 ore a dicembre a 17 ore a giugno. Le giornate con pioggia sono equamente distribuite in tutto l'arco dell'anno, con un minimo tra fine inverno e inizio primavera e un massimo tra estate e autunno.\nInfrastrutture e trasporti.\nLa citt\u00e0 \u00e8 ricca di collegamenti e infrastrutture per i trasporti: un porto internazionale, l'Aeroporto di Malm\u00f6-Sturup, collegamenti autostradali e ferroviari (attraverso la Stazione centrale di Malm\u00f6) sia verso il resto della Svezia sia verso la citt\u00e0 di Copenaghen (tramite l'\u00d6resundsbron), nella vicina Danimarca.\nMonumenti e luoghi d'interesse.\nIl 1\u00ba luglio 2000, alla presenza della regina Margarethe di Danimarca e del re Karl-Gustav di Svezia, \u00e8 stato inaugurato l'\u00d6resundsbron, il ponte sullo stretto di \u00d6resund, per unire Malm\u00f6 a Copenaghen. Il ponte sull'\u00d6resund \u00e8 costituito da un'autostrada a quattro corsie e due binari ferroviari. La lunghezza totale \u00e8 di circa .\nNel 2005 si sono conclusi i lavori del Turning Torso, il grattacielo pi\u00f9 alto della Svezia con i suoi 190 metri d'altezza, progettato da Santiago Calatrava.\nCultura.\nFra le istituzioni culturali della citt\u00e0 si possono annoverare la Biblioteca di Malm\u00f6 e la Orchestra Sinfonica di Malm\u00f6.\nManifestazioni.\nIl \"Malm\u00f6festivalen\" \u00e8 un festival musicale che si tiene ogni anno nel mese di agosto. Per una settimana nella citt\u00e0 si svolgono decine di concerti gratuiti. Inoltre la citt\u00e0 di Malm\u00f6 \u00e8 stata scelta per ospitare l'Eurovision Song Contest 2013 tra le tre citt\u00e0 candidate (Stoccolma, Malm\u00f6 e G\u00f6teborg; tutte svedesi in quanto la Svezia \u00e8 stata la vincitrice dell'edizione precedente). Il luogo preciso in cui si \u00e8 svolta la manifestazione canora \u00e8 la Malm\u00f6 Arena. La citt\u00e0 infine ospita annualmente il Melodifestivalen: un Concorso canoro il cui vincitore rappresenta la Svezia ogni anno all'Eurovision Song Contest.\nSport.\nLa squadra calcistica cittadina pi\u00f9 popolare \u00e8 il , tra le pi\u00f9 titolate di Svezia, militante nell'Allsvenskan, la massima serie nazionale.\nAltrettanto importante \u00e8 la squadra dei Malm\u00f6 Redhawks (lett. \"i falchi rossi di Malm\u00f6\"), compagine di hockey su ghiaccio."}
{"id": "339136", "revid": "287204", "url": "https://it.wikipedia.org/wiki?curid=339136", "title": "Seminatore d'oro", "text": "Il Seminatore d'oro \u00e8 stato un premio calcistico assegnato annualmente dalla FIGC all'allenatore che si \u00e8 pi\u00f9 distinto nel corso della stagione agonistica.\nStoria.\nLa prima edizione si \u00e8 svolta al termine del campionato 1955-1956. Successivamente, il premio \u00e8 stato diviso in cinque categorie. La \"statuetta d'oro\" era il massimo riconoscimento per il miglior allenatore; la \"medaglia d'oro\" per i migliori allenatori di Serie B, Serie C, Serie D e Lega Dilettanti; la \"targa d'oro\" per gli allenatori giovanili; i \"premi speciali\" per gli arbitri; la \"targa Leone Boccali\" per il miglior giornalista sportivo.\nDopo una pausa di due anni (nel 1980 e 1981), il Seminatore d'oro \u00e8 stato assegnato dall'Istituto Nazionale delle Assicurazioni (INA, da qui la nuova denominazione \"Seminatore INA\") sotto il patrocinio del CONI per alcuni anni, salvo poi scomparire dopo la trentaduesima edizione. Dal 1990 il premio \u00e8 stato sostituito dalla Panchina d'oro.\nFerruccio Valcareggi, Tommaso Maestrelli, Nils Liedholm, Giovanni Trapattoni ed Arrigo Sacchi sono i cinque allenatori ad aver conquistato in due occasioni tale premio."}
{"id": "339137", "revid": "599013", "url": "https://it.wikipedia.org/wiki?curid=339137", "title": "Kim Collins", "text": "Biografia.\nHa gareggiato nei 100 e 200 metri piani. Debutt\u00f2 professionalmente a G\u00f6teborg durante i Mondiali del 1995. Nel 2000 a Sydney raggiunge la sua prima finale olimpica, sui 100 metri. L'anno successivo, vince ai Mondiali di Edmonton la sua prima medaglia, piazzandosi 3\u00ba nella finale dei 200 metri e registrando la migliore prestazione della sua carriera sulla distanza (20\"20).\nNel 2003 partecipa ai Mondiali di Parigi; il favorito e campione in carica dei 100 metri Maurice Greene non si qualifica alla finale e Collins, a sorpresa, vince il titolo fermando il cronometro sul tempo di 10\"07. Ai Giochi olimpici di Atene 2004 si piazza sesto. Ai Mondiali di Helsinki 2005 vince la medaglia di bronzo sempre nei 100 metri.\nDopo un 2010 nel quale aveva annunciato il ritiro dall'attivit\u00e0 agonistica, rientra nel 2011 e si piazza terzo nella finale dei 100 metri ai Mondiali di Taegu con il tempo di 10\"09, alle spalle del giamaicano Yohan Blake e dello statunitense Walter Dix. Successivamente ottiene la medaglia di bronzo nella staffetta 4\u00d7100 m con il tempo di 38\"49, un risultato unico e storico per la sua nazione di appena 52.000 abitanti.\nAi XVI Giochi panamericani in Messico, nell'ottobre del 2011 vince la medaglia d'argento nei 100 metri, battuto dal giamaicano Lerone Clarke, dopo che in semifinale con 10\" netti aveva battuto il record dei Giochi.\nIl 27 luglio 2012 viene scelto come portabandiera per Saint Kitts e Nevis alla cerimonia di apertura dei Giochi olimpici di Londra, manifestazione a cui successivamente non prender\u00e0 parte, essendo stato espulso dalla sua delegazione per aver scelto di passare una notte in albergo con la propria moglie (ed allenatrice) invece che al villaggio olimpico.\nIl 4 luglio 2013, a 37 anni, migliora di un centesimo il suo record personale, nonch\u00e9 primato nazionale sui 100\u00a0m, correndo in 9\"97 (+2,0\u00a0m/s), in occasione del meeting Athletissima di Losanna, appuntamento incluso nella Diamond League. Nel 2014, alla veneranda et\u00e0 di 38 anni, migliora ancora una volta il suo personale di un centesimo, correndo in 9\"96.\nIl 29 maggio 2016, sulla pista di Bottrop in Germania, Kim Collins entra ufficialmente nella storia: ad ormai 40 anni compiuti stabilisce il suo primato personale con 9\u201d93 sui 100m, primo quarantenne di tutti i tempi a far segnare un tempo sotto i 10 secondi sui 100m.\nNell'agosto dello stesso anno prende parte ai Giochi Olimpici di Rio, a vent'anni di distanza dal suo esordio ad Atlanta '96: si classifica quarto in batteria correndo in 10\"18, qualificandosi cos\u00ec col diciannovesimo tempo complessivo. Il giorno successivo giunge sesto nella sua semifinale col tempo di 10\"12, venendo eliminato."}
{"id": "339141", "revid": "298055", "url": "https://it.wikipedia.org/wiki?curid=339141", "title": "Kalissa", "text": ""}
{"id": "339142", "revid": "47617", "url": "https://it.wikipedia.org/wiki?curid=339142", "title": "Malmoe", "text": ""}
{"id": "339143", "revid": "1186766", "url": "https://it.wikipedia.org/wiki?curid=339143", "title": "Il buio oltre la siepe", "text": "Con questo titolo sono note due opere, una letteraria l'altra cinematografica:"}
{"id": "339145", "revid": "843557", "url": "https://it.wikipedia.org/wiki?curid=339145", "title": "Justin Gatlin", "text": "Biografia.\nI primi successi internazionali.\nIl primo podio internazionale lo conquista in occasione dei Mondiali indoor di , vincendo l'oro nei 60 m piani in 6\"46.\nAi Giochi olimpici di vince l'oro nei 100 m piani, superando il portoghese Francis Obikwelu e il connazionale campione in carica Maurice Greene, mentre nei 200 m piani conquista il bronzo dietro a Shawn Crawford e a Bernard Williams. Nella staffetta 4\u00d7100 m vince la medaglia d'argento concludendo in 38\"08 dietro alla Gran Bretagna.\nAi Mondiali di vince i 100 m in 9\"88 e i 200 m in 20\"04, gara in cui quattro statunitensi si piazzano ai primi quattro posti. Il 12 maggio 2006 eguaglia il record mondiale dei 100 m piani, all'epoca detenuto dal giamaicano Asafa Powell con 9\"77, in occasione del \"Grand Prix\" di Doha.\nLa positivit\u00e0 all'antidoping.\nIn data 29 luglio 2006 viene resa pubblica la sua positivit\u00e0 per testosterone. Essendo recidivo (poich\u00e9 gi\u00e0 risultato positivo anni prima per anfetamine e per lo stesso allontanato dalle competizioni per due anni, poi ridotti a uno), viene squalificato per otto anni. Il suo primato mondiale sui 100 metri \u00e8 conseguentemente cancellato.\nSuccessivamente ha presentato ricorso alla Commissione d'arbitrato statunitense \"US Track &amp; Field\", che in data 1\u00ba gennaio 2008 ha stabilito il dimezzamento della squalifica portandola cos\u00ec a 4 anni. Gatlin ha poco dopo dichiarato che avrebbe continuato la sua battaglia legale poich\u00e9 convinto di non aver commesso nulla di male; tuttavia nel giugno seguente si vede respinto il ricorso per ottenere un ulteriore sconto di pena (chiedeva due anni).\nIl ritorno alle gare.\nTerminato il periodo di squalifica, il 3 agosto 2010 Gatlin fa il suo ritorno all'attivit\u00e0 agonistica. In un meeting a Rakvere, Estonia, gareggia nei 100 m vincendo la gara con il tempo di 10\"24.\nIl 21 giugno 2011, ai trials statunitensi di Eugene, ottiene il pass per i Mondiali di Taegu con il tempo di 9\"95 (+1,6 m/s) dietro al connazionale Walter Dix. Nella rassegna sudcoreana corre sia i 100 m (dove non riesce a superare la semifinale, vinta da Kim Collins), sia la staffetta 4\u00d7100 m, con la squadra statunitense eliminata a causa di un errore all'ultimo cambio.\nIl 5 agosto 2012 ai Giochi olimpici di Londra, vince la medaglia di bronzo sui 100 metri, dietro ai giamaicani Usain Bolt (9\"63) e Yohan Blake (9\"75); il suo tempo 9\"79 \u00e8 il miglior risultato mai registrato da un atleta terzo classificato, Gatlin riesce cos\u00ec a battere questa sorta di primato appartenente in precedenza allo statunitense Maurice Greene, che ad chiuse in terza posizione con 9\"87. Nella staffetta 4\u00d7100 m conclude al secondo posto con 37\"04, tempo corrispondente al vecchio primato mondiale della Giamaica, che vince la gara con 36\"84, nuovo record.\nIl 6 giugno 2013 vince la gara dei 100 m davanti a Usain Bolt al Golden Gala di Roma, battendo per un solo centesimo di secondo il primatista giamaicano. Ai campionati mondiali di Mosca, in programma ad agosto, vince l'argento sui 100 m dietro a Usain Bolt con il tempo di 9\"85; qualche giorno dopo aggiunge un ulteriore argento nel suo medagliere con la staffetta 4\u00d7100 m.\nLa stagione del 2014 inizia bene; l'11 maggio nel meeting di Tokyo corre il suo secondo 100 m stagionale con un ottimo 10\"02, segnato da un forte vento contrario (-3,5\u00a0m/s), dimostrando una buona condizione di forma. Il 18 maggio a Shanghai, seconda tappa della Diamond League, vince sui 100 m con il tempo di 9\"92. Qualche giorno dopo, al meeting di Pechino segna un altro ottimo risultato correndo i 100 m in 9\"87 in totale assenza di vento. \u00c8 finalmente alla tappa di Eugene della Diamond League che ottiene una prestazione inferiore al suo primato personale correndo in 9\"76, tempo per\u00f2 con un vento di +2,7\u00a0m/s che ne invalida l'omologazione come primato personale.\nIl 15 maggio 2015, Gatlin migliora il suo personale a 9\"74 (+0.9\u00a0m/s) al Doha Diamond League. Questo tempo \u00e8 il pi\u00f9 veloce al mondo dal 9\"69 di Yohan Blake corso in agosto 2012 e rappresenta la nona prestazione di sempre che lo porta al quinto posto dei migliori centometristi. Il 5 giugno 2015, Gatlin batte il record del meeting Golden Gala di Roma appartenente a Usain Bolt correndo in 9\"75. Gatlin arriva ai mondiali di imbattuto da due anni di fila sia sui 100 che sui 200 metri, guidando le classifiche mondiali con 9\"74 e 19\"57.\nIl 23 agosto 2015, nonostante il favore dei pronostici, Gatlin parte velocissimo e fino a 20 metri dal traguardo \u00e8 davanti al campione giamaicano; a questo punto per\u00f2 si scompone e si sbilancia permettendo il recupero di Bolt. Finisce cos\u00ec secondo dietro a Usain Bolt nella finale dei 100 metri con il tempo di 9\"80, un solo centesimo in pi\u00f9 del giamaicano. Il 27 agosto 2015, Gatlin viene battuto nuovamente da Bolt nella finale dei 200 metri. Il tempo di Bolt \u00e8 di 19\"55 mentre Gatlin fa segnare 19\"74.\nNel 2016 Gatlin non ha un inizio di stagione entusiasmante, anche a causa di infortuni che comunque riesce a superare, ma vince i trials per le Olimpiadi nei 100 e nei 200 metri con i tempi di 9\"80 e 19\"74, diventando lo sprinter pi\u00f9 anziano a far parte del team olimpico americano.\nIl 5 agosto 2017 ai mondiali di Londra, precede il connazionale Christian Coleman e il giamaicano Usain Bolt, vincendo la medaglia d'oro dei 100 m piani con il tempo di 9\"92. Con questa vittoria Gatlin diventa, a 35 anni, l'atleta pi\u00f9 anziano di sempre a vincere i 100 m in un mondiale, a 12 anni di distanza dal primo titolo a .\nDue anni dopo a Doha conquista l'ennesima medaglia mondiale sui 100 metri correndo la finale in 9\"89 che gli consente alla veneranda et\u00e0 di 37 anni di ottenere l'argento dietro l'inarrivabile Christian Coleman (9\"76). Vince anche l'oro nella 4\u00d7100 m stabilendo coi suoi compagni il nuovo record nazionale col tempo di 37\"10.\nNel 2021 Gatlin tenta di diventare l'uomo pi\u00f9 anziano a vincere una medaglia nei 100 metri qualificandosi per i Giochi olimpici di , in Giappone all'et\u00e0 di 39 anni. Nell'aprile del 2021 vince il Tom Jones Memorial Invitational con il tempo di 9\"98, precedendo diversi potenziali contendenti alla medaglia d'oro. Ai trials statunitensi dello stesso anno giunge secondo nella prima batteria e terzo nelle semifinali guadagnando un posto in finale; durante la finale subisce un infortunio al bicipite femorale che lo costringe a terminare all'ultimo posto la gara, mettendo fine alle sue possibilit\u00e0 di qualificarsi per i Giochi olimpici di Tokyo.\nNel febbraio 2022 annuncia il suo ritiro dall'attivit\u00e0 agonistica."}
{"id": "339148", "revid": "1305772", "url": "https://it.wikipedia.org/wiki?curid=339148", "title": "Il capitano", "text": ""}
{"id": "339150", "revid": "1851848", "url": "https://it.wikipedia.org/wiki?curid=339150", "title": "Wang Meng (pattinatrice)", "text": " In carriera ha vinto quattro medaglie d'oro, un argento e un bronzo ai Giochi olimpici di e .\nCarriera.\nHa conquistato ai Giochi Olimpici di la medaglia d'oro nei 500 metri, la medaglia d'argento nei 1000 metri (usufruendo della squalifica della coreana Choi Eun-Kyung) e la medaglia di bronzo nei 1500. Nella finale dei 3000 metri staffetta la squadra cinese, di cui faceva parte, arrivata terza \u00e8 stata squalificata al termine della gara.\nNel 2010 ha rappresentato la Cina ai Giochi olimpici di Vancouver.\nNella staffetta 3000 metri, con le compagne di nazionale Sun Linlin, Zhang Hui e Zhou Yang, si \u00e8 aggiudicata la sua terza medaglia d'oro, dopo quelle conquistate nei 500 m (concludendo davanti alla canadese Marianne St-Gelais e all'italiana Arianna Fontana) e nei 1000 m, risultando cos\u00ec l'atleta che in assoluto ha vinto pi\u00f9 medaglie d'oro alle Olimpiadi di ."}
{"id": "339151", "revid": "76963", "url": "https://it.wikipedia.org/wiki?curid=339151", "title": "Shawn Christian", "text": "Biografia.\nDopo essersi laureato nel 1989 alla \"Ferris State University\" a Big Rapids in Michigan, si trasfer\u00ec a Chicago per provare nella carriera di attore. Cominci\u00f2 a fare numerosi provini e appar\u00ec nelle pubblicit\u00e0. La prima compagnia con cui lavor\u00f2 fu la \"Improv Olympic\".\nNel 1994 interpret\u00f2 il primo ruolo nel quale recitava qualche battuta in \"Star Search\". Nello stesso anno interpret\u00f2 anche nel ruolo di Mike Kasnoff in \"Cos\u00ec gira il mondo\". Appar\u00ec poi in diversi show fino a che nel 1997 non si trasfer\u00ec a Los Angeles. Nel 1999 interpret\u00f2 il ruolo Josh, il fidanzato di Piper Halliwell (Holly Marie Combs), nella serie TV \"Streghe\". Ha interpretato anche il ruolo di Johnny Durant nella serie televisiva \"Summerland\", con la sua figliastra Taylor Cole.\nVita privata.\nNel 1996 ha sposato Deborah Quinn dalla quale ha avuto nel luglio del 2000 un figlio di nome Kameron."}
{"id": "339164", "revid": "2050295", "url": "https://it.wikipedia.org/wiki?curid=339164", "title": "Fritz Haarmann", "text": "Il suo \u00e8 uno dei casi pi\u00f9 celebri della storia, fra tutti quelli che hanno coinvolto serial killer.\nI delitti.\nDal 1919 al 1924, Haarmann commise almeno ventiquattro assassinii, e forse oltre 27. Le sue vittime erano \"ragazzi di strada\" che vagabondavano attorno alle stazioni ferroviarie: Haarmann li portava nel proprio appartamento, per poi ucciderli mordendoli alla gola in un atto di frenesia sessuale. Durante il processo, si sparse la voce che avesse venduto la carne delle sue vittime al mercato nero spacciandola per maiale, ma non esiste alcuna prova a conferma di tale diceria.\nAssieme a lui fu processato il suo complice, Hans Grans (1901-dopo il 1980), un giovane ladruncolo e prostituto, amante fisso e convivente di Haarman, che rivendeva i vestiti delle vittime. Haarmann fu infine scoperto quando diversi resti ossei, che aveva scaricato nel fiume Leine, riemersero.\nIl processo.\nIl suo processo fu molto spettacolare: fu uno dei primi processi a diventare \"evento mediatico\" in Germania. \nAll'epoca non esistevano concetti o parole per descrivere i suoi delitti: fu quindi definito \"lupo mannaro\" o \"vampiro\", oltre che \"psicopatico sessuale\".\nMa a parte la tremenda crudelt\u00e0 dei dettagli dei delitti che Haarmann ammise di aver commesso, scosse ancor pi\u00f9 la societ\u00e0 tedesca il coinvolgimento della polizia nel caso: Haarmann, che aveva precedenti penali per furto ed era stato in passato ricoverato in manicomio, era usato regolarmente dalla polizia come informatore, per cui era amico intimo di alcuni agenti, che occasionalmente ricevevano da lui vestiti come \"dono\" e chiudevano un occhio sulla sua frequentazione di giovanissimi prostituti (l'omosessualit\u00e0 era illegale, in base al paragrafo 175).\nHaarman approfitt\u00f2 di tale ruolo presso la polizia adescando col ricatto nell'atrio della stazione di Hannover alcuni minorenni, vagabondi o prostituti fuggiti di casa, minacciando di denunciarli alle forze dell'ordine se non lo avessero accompagnato a casa sua.\nDurante il processo Grans sostenne la sua estraneit\u00e0 ai crimini; il suo ruolo si sarebbe limitato a rivenderne gli abiti. Haarman invece lo denunci\u00f2 quale complice in tutti i reati, riuscendo a convincere la giuria della sua colpevolezza. Haarmann fu dichiarato capace di intendere e di volere, giudicato colpevole, condannato a 24 pene di morte e infine giustiziato.\nGrans ricevette inizialmente una condanna a morte per incitamento all'omicidio in un singolo caso.\nHaarmann fu decapitato il 15 aprile 1925, su pressione dell'opinione pubblica, la quale era eccitata e non avrebbe apprezzato che Haarmann venisse semplicemente rinchiuso in un ospedale psichiatrico.\nDopo l'esecuzione capitale di Haarmann, fu trovata una sua lettera che scagionava Grans completamente, e dichiarava: \"Avete giustiziato un innocente\". Questo condusse ad un nuovo processo che commut\u00f2 la condanna di Grans a 12 anni di prigione. Dopo aver scontato la sua pena, Grans continu\u00f2 a vivere ad Hannover fino alla sua morte attorno al 1980.\nIl caso Haarmann e il cinema.\nUn film intitolato \"La tenerezza del lupo\" (\"Die Z\u00e4rtlichkeit der W\u00f6lfe\"), che ripercorreva i crimini di Haarman, usc\u00ec in Germania nel 1973. Il film presentava Kurt Raab nel ruolo del killer e Rainer Werner Fassbinder in un ruolo minore.\nUn altro film basato sulla vicenda, \"Der Totmacher\" (\"Il fabbricante di morti\"; 1995), vedeva G\u00f6tz George nel ruolo di Haarmann. Era basato sui protocolli degli esami psichiatrici di Haarmann, stilati da Erich Schultze, uno dei principali esperti psichiatrici del processo\nIl classico del \"noir\" \"M,\" diretto da Fritz Lang e interpretato da Peter Lorre, si ispirava a questi delitti e a quelli di Peter K\u00fcrten, che commise una serie di crimini in Germania nel 1929."}
{"id": "339165", "revid": "47767", "url": "https://it.wikipedia.org/wiki?curid=339165", "title": "Cordelia (nome)", "text": "Origine e diffusione.\nIl nome Cordelia \u00e8 stato usato da William Shakespeare nella sua tragedia \"Re Lear\", per la figlia del personaggio omonimo, e vi sono differenti ipotesi sulla sua etimologia. Shakespeare lo prese da un'opera di Raphael Holinshed pubblicata nel 1577 (una trentina d'anni prima del suo \"Re Lear\", rappresentato per la prima volta nel 1608), dove si trattava di un errore di trascrizione del nome di una figura leggendaria, Cordeilla. A sua volta, pare che Holinshed abbia preso il nome Cordeilla dall\"'Historia Regum Britanniae\" di Goffredo di Monmouth, composta attorno al 1130, che \u00e8 il primo testo in assoluto dove il nome di questa figura della mitologia gallese viene riportato (pi\u00f9 avanti, nelle genealogie dei personaggi leggendari gallesi del XIV secolo, il nome verr\u00e0 menzionato due volte, una volta scritto Cordiella ed una Cordoylla); va notato che Monmouth fece molta confusione con i nomi che scelse per le sue opere, dando origine ad altri di uso moderno come Morgana, Rowena e Guendalina.\nNon \u00e8 chiaro da dove Monmouth abbia tratto il nome Cordeilla; un'ipotesi suggerisce che possa averlo derivato dal nome tedesco \"Cordula\" (o \"Cordola\") oppure direttamente dal latino \"cor\" (genitivo: \"cordis\", \"cuore\"), da cui Cordula probabilmente deriva, che venne portato da una delle vergini compagne di sant'Orsola nella leggenda; in tal caso, Shakespeare avrebbe potuto pensare il nome per sottolineare l'animo buono del suo personaggio. Tuttavia, alcuni esperti ritengono che Cordula e Cordelia non siano correlati.\nUna seconda ipotesi propone un legame con il nome di Creiddylad, un'altra figura della mitologia gallese, figlia del dio Lludd Llaw Eraint nel \"Mabinogion\". Nella storia di Culhwch e Olwen, Creiddylad \u00e8 menzionata due volte. La correlazione tra i due nomi ha tuttavia una probabilit\u00e0 piuttosto esigua. Il nome \"Creiddylad\" \u00e8 composto dagli elementi celtici \"kred\" (\"cuore\") e \"dligito\" (\"dovere\", \"debito\", \"pegno\").\nVi sono poi alcune altre interpretazioni minoritarie, come quella che lo riconduce ai termini greci \u03ba\u03bf\u03c1\u03b7 (\"kore\", \"fanciulla\", da cui anche Cora e Corinna) e \u03b4\u03b7\u03bb\u03bf\u03c2 (\"delos\", \"chiara\", \"limpida\", da cui Delia), proponendo quindi il significato di \"pura fanciulla\".\nEccetto per gli usi mitologici e letterari, le prove dell'esistenza di persone di nome Cordelia prima dei tempi moderni sono rare: nel Seicento quelle di cui si ha notizia certa sono solamente tre. \u00c8 quindi probabile che la diffusione sia successiva alla pubblicazione dell'opera di Shakespeare. L'uso del nome in italiano, scarso, \u00e8 dovuto alla fama del personaggio letterario.\nOnomastico.\nIl nome \u00e8 adespota, ovvero non esistono sante che lo portino; l'onomastico ricade quindi in occasione di Ognissanti, il 1\u00ba novembre."}
{"id": "339166", "revid": "38120", "url": "https://it.wikipedia.org/wiki?curid=339166", "title": "Nottolo", "text": ""}
{"id": "339167", "revid": "76963", "url": "https://it.wikipedia.org/wiki?curid=339167", "title": "Ryan Kwanten", "text": "Biografia.\nRyan \u00e8 figlio di Eddie Kwanten, impiegato di origini olandesi dell'agenzia di tutela marittima del Nuovo Galles del Sud, e Kris, coordinatrice di un negozio di beneficenza. Ha due fratelli: Mitch, un musicista, e Lloyd, medico. Ha frequentato il St. Paul's College a Manly e successivamente ha conseguito una laurea in commercio all'Universit\u00e0 di Sydney.\nHa cominciato la sua carriera da attore in serie televisive australiane come \"Wandin Valley\", \"Hey Dad..!\" e, dal 1997, interpret\u00f2 il ruolo di Josh nel telefilm \"Spellbinder\" e del guardaspiaggia Vinnie Patterson nella soap opera \"Home and Away\". Ryan apparve nello show per molti anni, divenendo un sex symbol, per poi lasciare la soap nel 2002.\nTrasferitosi negli Stati Uniti, Ryan interpret\u00f2 il ruolo di Jay Robertson nella serie televisiva \"Summerland\" tra il 2004 e il 2005. Nel 2006 recit\u00f2 in \"Flicka - Uno spirito libero\" con Maria Bello, Alison Lohman e Tim McGraw; nello stesso anno comparve nel ruolo del protagonista in \"Dead Silence\", con Donnie Wahlberg. Nel 2008 appare in un episodio di \"Law &amp; Order - Unit\u00e0 vittime speciali\" e nel 2009 nel film \"Don't Fade Away\" con Beau Bridges e Mischa Barton.\nDal 2008 al 2014 ha interpretato il ruolo di Jason Stackhouse nella fortunata serie televisiva della HBO \"True Blood\": Jason, fratello della protagonista Sookie (interpretata da Anna Paquin), \u00e8 il ruolo che lo rende noto a livello mondiale.\nNel 2010 prende parte al film \"Red Hill\" di Patrick Hughes e nel 2013 al film \"Knights of Badassdom\" con Peter Dinklage. Nell'ottobre 2010 viene annunciato che interpreter\u00e0 il serial killer statunitense Charles Manson nel biopic a lui dedicato e diretto da Brad Anderson. Nel 2012 \u00e8 apparso nel video \"Dual Action\" di Joe Penna.\nNel 2013 ha interpretato Eddie Brock/Venom, personaggio dei fumetti Marvel Comics, in un cortometraggio diretto da Joe Lynch e prodotto da Adi Shankar intitolato \"Truth in Journalism\".\nNel 2014 interpreta il ruolo del monaco cristiano Conall nel film \"I vichinghi\" mentre nel 2015 ha prestato la voce al personaggio Blinky Bill nel film animato a lui dedicato.\nDoppiatori italiani.\nNelle versioni in lingua italiana dei suoi lavori, Ryan Kwanten \u00e8 stato doppiato da:\nDa doppiatore \u00e8 stato sostituito da:"}
{"id": "339168", "revid": "767487", "url": "https://it.wikipedia.org/wiki?curid=339168", "title": "Cartesio (nome)", "text": ". \nOrigine e diffusione.\nNome di scarsissima diffusione, disperso fra l'Italia centrale e settentrionale e leggermente pi\u00f9 frequente in Toscana ed Emilia-Romagna.\nSi tratta di una ripresa del nome di Cartesio, il celebre filosofo e matematico seicentesco francese. Il suo nome anagrafico era Ren\u00e9 Descartes, e \"Cartesio\" \u00e8 una forma italianizzata del suo cognome, mutuata tramite il latino \"Cartesius\"; etimologicamente, \"Descartes\" deriva da una pi\u00f9 antica forma \"Des Quartes\" o \"Des Quartis\", ossia \"dei quarti\".\nOnomastico.\nQuesto nome \u00e8 adespota, ossia privo di santo patrono; l'onomastico pu\u00f2 essere festeggiato, eventualmente, il 1\u00ba novembre, in occasione di Ognissanti."}
{"id": "339174", "revid": "1632387", "url": "https://it.wikipedia.org/wiki?curid=339174", "title": "Rita Atria", "text": "Si uccise a 17 anni una settimana dopo la strage di via D'Amelio perch\u00e9, proprio per la fiducia che riponeva nel magistrato italiano Paolo Borsellino, si era decisa a collaborare con gli inquirenti.\nBiografia.\nFiglia di Vito Atria (1939-1985) e di Giovanna Canova (1939-2012), nel 1985, all'et\u00e0 di undici anni, Rita Atria perde il padre, pastore affiliato a Cosa nostra, ucciso in un agguato. Alla morte del padre Rita si lega ancora di pi\u00f9 al fratello Nicola ed alla cognata 18enne Piera Aiello, che si era sposata nove giorni prima dell'omicidio del suocero. Da Nicola, anch'egli mafioso, Rita raccoglie le pi\u00f9 intime confidenze sugli affari e sulle dinamiche mafiose a Partanna. Nel giugno 1991 Nicola Atria viene ucciso e sua moglie Piera Aiello, che era presente all'omicidio del marito, denuncia i due assassini e collabora con la polizia.\nNel novembre 1991, a soli 17 anni, decide di seguire le orme della cognata, cercando nella magistratura giustizia per quegli omicidi. Il primo a raccogliere le sue rivelazioni \u00e8 il giudice Paolo Borsellino (all'epoca procuratore di Marsala), al quale si lega come ad un padre. Le deposizioni di Rita e di Piera, unitamente ad altre testimonianze, permettono di arrestare numerosi mafiosi di Partanna, Sciacca e Marsala e di avviare un'indagine sull'onorevole democristiano Vincenzino Culicchia, per trent'anni sindaco di Partanna.\nUna settimana dopo la strage di via D'Amelio, in cui perde la vita il giudice Borsellino, Rita si uccide a Roma, dove vive in segreto, lanciandosi dal settimo piano di un palazzo di viale Amelia 23.\nSua sorella Anna se ne andr\u00e0 in seguito a vivere a Roma.\nRita Atria per molti rappresenta un'eroina, per la sua capacit\u00e0 di rinunciare a tutto, finanche agli affetti della madre (che la ripudi\u00f2 e che dopo la sua morte distrusse la lapide a martellate), per inseguire un ideale di giustizia attraverso un percorso di crescita interiore che la porter\u00e0 dal desiderio di vendetta al desiderio di una vera giustizia. Rita (cos\u00ec come Piera Aiello) non era una pentita di mafia: non aveva infatti mai commesso alcun reato di cui pentirsi. Correttamente ci si riferisce a lei come testimone di giustizia, figura questa che \u00e8 stata legislativamente riconosciuta con la legge 45 del 13 febbraio 2001.\nMemoria.\nA lei \u00e8 intitolato il capannone confiscato di Calendasco, in Provincia di Piacenza, inaugurato il 12 maggio 2018 con la presenza di Don Luigi Ciotti."}
{"id": "339175", "revid": "253269", "url": "https://it.wikipedia.org/wiki?curid=339175", "title": "Kay Panabaker", "text": "Biografia.\nNata a Orange, in Texas, vive a Los Angeles, California, con i genitori e la sorella maggiore, Danielle Panabaker, anch'essa attrice. Studia al college nel quale \u00e8 entrata all'et\u00e0 di 15 anni. \n\u00c8 nota soprattutto per aver interpretato il ruolo di Nikki Westerly nella serie televisiva \"Summerland\". Ha inoltre ricoperto il ruolo di \"Debbie Berwick\", compagna di classe di Pim Diffy, in \"Phil dal futuro\" nel 2004 e di \"Emily Watson\" in \"Tyco il terribile\". \nHa partecipato all'episodio 8x20 della serie E.R. medici in prima linea, episodio in cui muore il dr. Green. Ha recitato nella serie televisiva Medium nell'episodio \"A caccia di anime\" dove interpretava una ragazza posseduta da uno spirito.\n\u00c8 stata protagonista nel film Disney per la televisione \"Scrittrice per caso\" (2006) assieme alla sorella Danielle. \nHa recitato anche nella serie televisiva \"Zack e Cody al Grand Hotel\" nella terza stagione come una ragazza della \"Cheevers High School\". Inoltre ha partecipato sempre con Cole e Dylan Sprouse nel film \"Il principe e il povero\".\nHa recitato come Lindsay Willows la figlia di Catherine Willows in \"\", inoltre ha partecipato ad un episodio di \"Grey's Anatomy\". Nel 2009 prende parte a qualche episodio della serie televisiva \"Mental\" interpretando la figlia di Nora Scoff. Sempre nel 2009 partecipa al remake del celeberrimo film di Alan Parker, \"Fame - Saranno famosi\", nel quale riveste il ruolo di Jenny, mentre nel 2010 fa parte del cast della serie televisiva della ABC \"No Ordinary Family\". Appare anche nel video di Jordan Pruitt \"Outside Looking In\". Nel maggio 2011 ha partecipato in \"Cyberbully\" dove interpreta Samantha Caldone la miglior amica della protagonista.\nDoppiatrici italiane.\nNelle versioni in italiano dei suoi film, Kay Panabaker \u00e8 stata doppiata da:"}
{"id": "339176", "revid": "12290", "url": "https://it.wikipedia.org/wiki?curid=339176", "title": "Karpa", "text": ""}
{"id": "339177", "revid": "92723", "url": "https://it.wikipedia.org/wiki?curid=339177", "title": "Clio (nome)", "text": "Origine e diffusione.\n\u00c8 una ripresa del nome della prima delle nove muse, Clio, in greco antico \u039a\u03bb\u03b5\u03b9\u03ce (\"Kleio\"). Deriva da \"kleiein\", \"parlare di\", \"celebrare\", a sua volta da \u03ba\u03bb\u03b5\u03bf\u03c2 (\"kleos\"), \"fama\", \"gloria\", \"buon nome\", \"notizia\". Il significato \u00e8 quindi \"la proclamatrice\", sebbene alcune fonti ricolleghino il nome direttamente alla gi\u00e0 citata radice \"kleos\", dando cos\u00ec il significato di \"gloria\".\nLo stesso termine su cui \u00e8 basato questo nome si ritrova in svariati altri, come Cleopatra, Patroclo, Aristocle, Pericle, Temistocle, Cleonico, Tecla ed Ercole.\nOnomastico.\nIl nome \u00e8 adespota, cio\u00e8 non \u00e8 portato da alcuna santa. L'onomastico pu\u00f2 essere festeggiato il 1\u00ba novembre, giorno di Ognissanti."}
{"id": "339184", "revid": "12290", "url": "https://it.wikipedia.org/wiki?curid=339184", "title": "Tresh", "text": ""}
{"id": "339185", "revid": "767487", "url": "https://it.wikipedia.org/wiki?curid=339185", "title": "Cono (nome)", "text": "Origine e diffusione.\nDeriva dal nome greco \u039a\u03cc\u03bd\u03c9\u03bd (\"Konon\"), latinizzato in \"Conon\", di etimologia incerta. Potrebbe essere basato sul termine \u03ba\u03bf\u03bd\u03ad\u03c9 (\"koneo\", \"sollevare la polvere\"), e assumere quindi il significato figurativo di \"veloce\", essendo quindi analogo per semantica ai nomi Argo, Eolo, Boaz e Wiebe.\nLa sua diffusione in Italia \u00e8 dovuta al culto dei vari santi cos\u00ec chiamati; tipico del Meridione, \u00e8 accentrato in Sicilia (in particolare nel messinese) e in Campania (specie nel salernitano), dove \u00e8 unicamente diffusa anche la forma \"Cuono\", dovuta ad una dittongazione della \"o\" in \"uo\", tipica della zona.\nOnomastico.\nL'onomastico pu\u00f2 essere festeggiato in memoria di numerosi santi fra cui, alle date seguenti:"}
{"id": "339186", "revid": "201640", "url": "https://it.wikipedia.org/wiki?curid=339186", "title": "Il buio oltre la siepe (romanzo)", "text": "Il buio oltre la siepe (\"To Kill a Mockingbird\") \u00e8 un romanzo della scrittrice statunitense Harper Lee.\nPubblicato nel 1960, ebbe un immediato successo e nel 1961 vinse il premio Pulitzer per la narrativa. La trama \u00e8 in parte basata sul caso degli Scottsboro Boys, un gruppo di adolescenti afroamericani accusati ingiustamente di stupro.\nLa figura di Dill Harris concepita da Harper Lee \u00e8 basata sul suo amico Truman Capote, che fu proprio colui che spinse la Lee a scrivere il libro, sentendo di continuo la sua amica raccontare della sua infanzia ricca di spunti letterari.\nTrama.\nJean Louise \"Scout\" e Jeremy \"Jem\" Finch sono due ragazzini orfani di madre, che vivono nella cittadina di Maycomb. Il padre Atticus \u00e8 un avvocato che, nonostante il poco tempo concessogli dalla sua professione, si occupa con grande sensibilit\u00e0 e affetto dell'educazione dei due figli, col solo sostegno della brava domestica di nome Calpurnia. Scout ha sei anni ed \u00e8 impegnata, durante l'estate, in giochi avventurosi col fratello Jem, pi\u00f9 grande di 4 anni, e con l'amico Dill, di sette anni. Abituati a inventare personaggi ispirati alle vicende dei loro romanzi di avventura preferiti, i tre ragazzi sono attratti dalla misteriosa presenza del vicino di casa Arthur \"Boo\" Radley, in passato membro di un gruppo di giovinastri che, per evitare il riformatorio, \u00e8 stato segregato in casa dal padre.\nLa tranquillit\u00e0 della cittadina \u00e8 sconvolta da una grave vicenda: il bracciante nero Tom Robinson viene ingiustamente accusato di violenza sessuale nei confronti di una ragazza bianca, e Atticus, incaricato dal giudice Taylor di difenderlo, riesce a dimostrare l'assenza di prove a carico dell'imputato, e avvalora la sua innocenza dimostrando in modo incontrovertibile che le percosse subite dalla giovane, e la stessa violenza, sono opera del crudele e ignorante padre Bob Ewell; eppure, la giuria condanna ugualmente Tom, che viene incarcerato. Scout e Jem assistono all'intero processo dalla balconata riservata ai neri, ospiti del loro pastore. La maggioranza degli abitanti di Maycomb disprezza Atticus, che viene definito \"negrofilo\", anche per aver permesso ai suoi figli di mescolarsi al pubblico nero durante il processo. Atticus \u00e8 convinto che ci siano buone possibilit\u00e0 di ribaltare la condanna col ricorso in appello, ma Tom \u00e8 stanco e sfiduciato e durante l'ora d'aria tenta la fuga, venendo cos\u00ec ucciso dalle fucilate delle guardie come un povero uccellino indifeso.\nNonostante questo, Bob Ewell continua a nutrire nei confronti di Atticus un terribile odio che lo spinge addirittura a cercare di uccidere Jem e Scout mentre i due stanno rincasando una sera al ritorno dalla festa di Halloween. I bambini vengono salvati da Boo, che per anni li aveva osservati in silenzio dall'interno della sua abitazione considerandoli forse i suoi unici amici; per aiutare i due ragazzi, Boo \u00e8 costretto a uccidere Ewell. Lo sceriffo ne \u00e8 consapevole ma, per evitare allo psicolabile Boo la pressione psicologica del processo e i clamori della folla, decide di archiviare il caso come un incidente.\nTitolo.\nIl titolo in lingua italiana \u00e8 una metafora ripresa da uno dei passi del libro in cui si parla di Boo Radley, il vicino di casa dei Finch, che Jem e Scout non hanno mai visto e che temono solo perch\u00e9 non conoscono: oltre la siepe che separa la casa dei Radley dalla strada c'\u00e8 l'ignoto. Il \"buio oltre la siepe\" rappresenta l'ignoto e la paura che genera il pregiudizio.\nNel testo ci sono numerosi riferimenti al titolo originale \"To Kill a Mockingbird\" (uccidere un tordo), ovvero un'azione crudele e immotivata. Il \"Mockingbird\" \u00e8 il Tordo beffeggiatore (\"Mimus polyglottos\"), un piccolo volatile diffuso negli Stati Uniti ma non presente in Italia, cos\u00ec chiamato per la capacit\u00e0 di imitare il canto di altri uccelli.\nAdattamento cinematografico.\nNel 1962 fu tratto dal romanzo l'omonimo film diretto da Robert Mulligan con Gregory Peck. Il film ricevette 8 \"nomination\" al premio Oscar e ne vinse 3."}
{"id": "339193", "revid": "1346043", "url": "https://it.wikipedia.org/wiki?curid=339193", "title": "Taylor Cole", "text": "Carriera.\nAlle scuole superiori, Taylor ha giocato con la squadra di pallavolo delle olimpiadi junior ed \u00e8 proprio in questo periodo che ha cominciato anche la carriera di modella. Per meglio seguire questa carriera si \u00e8 trasferita a New York. \u00c8 in seguito apparsa in spot pubblicitari come quello per il dentifricio \"Crest\" o per le borse \"Dooney &amp; Bourke\".\nQuando nel 2004 and\u00f2 a far visita alla madre e al patrigno, l'attore Shawn Christian, a Los Angeles, la fece partecipare a un'audizione per un eventuale ruolo nella nuova serie televisiva \"Summerland\". Le fu poi attribuito il ruolo di Erika Spalding. Taylor \u00e8 anche apparsa nei video musicali \"True\" di Ryan Cabrera e \"Scars\" della rock band statunitense Papa Roach. Nel 2009 ha recitato nel film \"12 Round\" con John Cena. Nel 2010 recita la parte di Vicky Roberts nella serie TV americana \"The Event\"; mentre nel 2012 recita la parte di Jennifer Starke nella serie TV americana \"The Glades\".\nDoppiatrici italiane.\nNelle versioni in italiano dei suoi film, Taylor Cole \u00e8 stata doppiata da:"}
{"id": "339202", "revid": "110157", "url": "https://it.wikipedia.org/wiki?curid=339202", "title": "Corona (nome)", "text": "Origine e diffusione.\nDeriva dal latino \"corona\", dal greco \"korone\", nel significato di corona, lo stesso del nome Zeudi. Sarebbe sorto come simbolo cristiano della gloria del martirio e della fede.\nOnomastico.\nL'onomastico si festeggia il 14 maggio, in memoria di santa Corona, martire sotto Antonino assieme a san Vittore."}
{"id": "339229", "revid": "500044", "url": "https://it.wikipedia.org/wiki?curid=339229", "title": "Harold Perrineau", "text": "Biografia.\nNato a Brooklyn, figlio di Harold Williams e Sylvia Perrineau. I suoi genitori non si sono mai sposati e all'et\u00e0 di sette anni ha ottenuto legalmente il cognome Williams. Ma quando si iscrisse alla Screen Actors Guild era gi\u00e0 registrato un Harold Williams, cos\u00ec cambi\u00f2 il suo cognome con quello materno. \u00c8 sposato dal 2002 con Brittany Perrineau dalla quale ha avuto tre figlie.\nNel 1995 recit\u00f2 nel ruolo di Thomas Cole nel film \"Smoke\" con Harvey Keitel. Nel 1996 va ricordata la sua interpretazione di Mercuzio nel film \"Romeo + Giulietta di William Shakespeare\". Successivamente dal 1997 al 2003 si fece notare nella serie televisiva \"Oz\", nella parte del detenuto sulla sedia a rotelle Augustus Hill. Un altro ruolo che lo ha reso celebre \u00e8 la sua interpretazione di Link, nei film del 2003 di \"Matrix\" (\"Matrix Reloaded\" e \"Matrix Revolutions\") e nel rispettivo videogioco \"Enter the Matrix\". Dal 2004 al 2010 ha recitato nella serie televisiva \"Lost\" nel ruolo di Michael Dawson. Nel 2012 ha recitato nella serie televisiva \"Sons of Anarchy\" nel ruolo del magnate della droga Damiano \"Damian\" Pope.\nDoppiatori italiani.\nNelle versioni in italiano dei suoi film, Harold Perrineau \u00e8 stato doppiato da:"}
{"id": "339232", "revid": "287204", "url": "https://it.wikipedia.org/wiki?curid=339232", "title": "Suncus etruscus", "text": "Il mustiolo (Suncus etruscus ), detto anche pachiuro etrusco, \u00e8 un mammifero della famiglia dei Soricidi.\nDescrizione.\n\u00c8 il mammifero pi\u00f9 piccolo al mondo per massa (il Craseonycteris thonglongyai \u00e8 invece il pi\u00f9 piccolo per lunghezza del corpo e del cranio). Somiglia agli altri toporagni, ma se ne distingue per essere molto pi\u00f9 piccolo. Il suo corpo, lungo da 3,6 a 5,2\u00a0cm, \u00e8 ricoperto di un pelame serico, sottilissimo, di colore tra il grigio e il bruno rossastro, pi\u00f9 chiaro sotto al ventre che sul dorso. Lunghissimi peli tattili, su tutto il corpo, superano di molto gli altri peli della pelliccia. La coda, lunga da 2,4 a 2,9\u00a0cm, \u00e8 ugualmente fornita di numerosi peli, molto lunghi. La testa \u00e8 appuntita; gli occhi, molto piccoli, affondano nel pelame. Le orecchie, invece, sono grandi e si fanno ben notare. Il muso \u00e8 fornito di lunghissimi baffi, o vibrisse. I denti del mustiolo sono interamente bianchi.\nDistribuzione.\nQuesta specie si trova in tutti i paesi attorno al Mediterraneo. La sua distribuzione geografica si estende verso oriente, fino al Pakistan e all'India. In Africa scende fino alla Tanzania e al Natal. In Europa \u00e8 stato segnalato in Ticino (Svizzera), nel sud della Francia, dove i suoi resti ossei abbondano nelle pallottole di reiezione (borre) dei rapaci notturni, e nella zona della Charente. \u00c8 presente pure nella penisola iberica e nei Balcani, nonch\u00e9 in Turchia.\nIn Italia \u00e8 presente in quasi tutta la penisola ad eccezione dei rilievi alpini; \u00e8 presente anche in Sicilia e Sardegna, nonch\u00e9 in alcune isole minori (Asinara, Tavolara, Egadi, Pantelleria e Lampedusa). In Sardegna, in particolare, \u00e8 presente una sottospecie endemica, \"Suncus etruscus pachyurus\" (K\u00fcster, 1835).\nComportamento.\nIl mustiolo etrusco \u00e8 praticamente invisibile nel suo ambiente naturale, da un lato per la sua ridottissima taglia, dall'altro per le sue abitudini molto discrete e parzialmente notturne. Per l'esattezza, non si pu\u00f2 parlare di esso come di un animale notturno, essendo attivo in qualsiasi ora del giorno e della notte; ma la sua attivit\u00e0 \u00e8 intervallata da periodi pi\u00f9 o meno lunghi di riposo. Il suo habitat comprende cespugli, ammassi di rami e foglie, i bordi di vecchi muri, mucchi di pietre, ecc. Cercando con molta attenzione e perspicacia, \u00e8 possibile trovare il mustiolo quasi dappertutto, perch\u00e9 la sua presenza non \u00e8 condizionata da un particolare habitat. Unica condizione indispensabile per la sua sopravvivenza \u00e8 il calore.\nAlimentazione.\nNonostante la sua taglia davvero insignificante, il mustiolo etrusco \u00e8 un temibile carnivoro. Attacca senza esclusioni tutte le prede che riesce a individuare, purch\u00e9 siano pi\u00f9 piccole rispetto a s\u00e9 stesso. Nel 1957, B. Koch e J. Vasserot osservarono che un mustiolo, tenuto in cattivit\u00e0, non osava attaccare una cavalletta, di grandezza uguale alla sua. Il mustiolo individua le prede a 25\u201330\u00a0cm di distanza. Alza la testa agitando i suoi lunghi baffi, quindi si precipita sulla vittima, mordendola con incredibile accanimento. Il mustiolo sa trovare le parti molli e vulnerabili del corpo degli insetti e non morde nelle parti dure, dove i suoi attacchi sarebbero inefficaci. Divora immediatamente la preda, poi abbandona i resti e parte alla ricerca di una nuova vittima. Rifiuta gli insetti fetidi, come le cimici, e indietreggia, dopo avere simulato l'attacco, quando si trova davanti una preda troppo grande per la sua taglia.\nStudi in cattivit\u00e0.\nFino a pochi anni fa, la biologia e le abitudini del mustiolo etrusco erano sconosciute. Bisogn\u00f2 attendere la pubblicazione dei , e , per svelare i misteri della vita di questo minuscolo mammifero. L'unico metodo possibile era l'allevamento in cattivit\u00e0, che presenta per\u00f2 alcune difficolt\u00e0, sia perch\u00e9 il mustiolo etrusco \u00e8 sensibilissimo al cambiamento di temperatura, sia per la forte mortalit\u00e0 derivante dalla mancanza di cibo adatto. I mustioli vengono catturati in scatole metalliche, interrate al livello del suolo, in cui essi cadono, senza poterne tornare fuori. \u00c8 indispensabile controllare le trappole parecchie volte al giorno e nel corso della notte, per evitare che i mustioli catturati muoiano per mancanza di calore. Infatti, basta lasciare uno di questi mammiferi poche ore senza nutrimento o esposto a una temperatura inferiore ai 15\u00a0\u00b0C, per vederlo morire.\nI mustioli si allevano in terrari, il cui suolo sia ricoperto di terra. \u00c8 opportuno preparare un nido in gesso, consistente in un labirinto di corridoi che sboccano in una cameretta centrale. Allo stato libero, il mustiolo etrusco cerca sempre mucchi di pietre o sconnessioni in vecchi muri per sistemarvi il proprio nido, perch\u00e9 esso ha bisogno di sentire un contatto permanente sulle varie parti del corpo. Questo bisogno di contatto si chiama tigmotattismo. La temperatura ambientale ha un ruolo importantissimo nella vita di questi micromammiferi; durante l'allevamento essa deve variare tra 15 e 30\u00a0\u00b0C, ma in nessun caso scendere al di sotto dei 15-16\u00a0\u00b0C. Questi animali si nutrono con vermi di farina, grilli domestici, mosche e insetti diversi. Gli si addice benissimo un supplemento di milza di bue. L'acqua non deve mai mancare.\nRiproduzione.\nIl mustiolo etrusco si riproduce durante tutta la stagione calda. Le prime nascite si hanno in maggio; ma nascite si verificano fino agli inizi di ottobre. I maschi entrano in fregola dal principio di aprile, ed emanano allora un forte odore di muschio. Sono delle ghiandole speciali situate sui fianchi, a dare quest'odore particolare. La gestazione dura da ventisette a ventotto giorni, alla scadenza dei quali la femmina d\u00e0 alla luce da 2 a 5 figli. Rare sono per\u00f2 le figliate di 2 e di 5 piccoli; nella maggior parte dei casi, questi sono 3 o 4. Tra i piccoli si riscontra un uguale numero di maschi e di femmine. Nei primi dodici giorni di gestazione la femmina non aumenta di peso, che normalmente oscilla tra 2 e 2,2 grammi. In seguito il peso aumenta e la femmina pesa 3,4 g, per arrivare a 3,6 g verso il ventiquattresimo giorno. In una quindicina di giorni soltanto, l'animale ha quindi aumentato il proprio peso del 75%. Il peso massimo raggiunto da una femmina gestante \u00e8 di 3,62 g.\nSviluppo dei piccoli.\nI piccoli appena nati sono interamente nudi, con la pelle color rosa carico, piena di rughe. I padiglioni delle orecchie sono chiusi, come pure le palpebre. Gli occhi si vedono, in trasparenza, come puntini neri. Le dita dei piedi sono saldate tra loro. Anche le zampe danno l'impressione di essere attaccate al corpo. Questi minuscoli animali, dall'aspetto di larve, alla nascita non pesano che da 0,18 a 0,27 g, mentre la loro lunghezza va da 14,2 a 15,4\u00a0mm; si accrescono in maniera molto rapida. Verso il tredicesimo giorno aprono gli occhi e tra il ventesimo e il ventiduesimo giorno raggiungono la grandezza adulta. \u00c8 allora che diventano indipendenti dai genitori. La loro lunghezza varia da 42,3 a 43,9\u00a0mm.\nCiclo vitale.\nIl mustiolo etrusco ha una vita brevissima. R. Fons, che ha allevato centinaia di questi animali in cattivit\u00e0, dice che la maggior parte delle femmine vive da 10 a 19 mesi. Una femmina visse 26 mesi e 27 giorni, mentre un'altra mor\u00ec di vecchiaia a 22 mesi e 17 giorni. I maschi hanno una durata della vita di poco inferiore. Ma il primato \u00e8 detenuto da un maschio, il quale visse in cattivit\u00e0 19 mesi e 11 giorni. R. Fons ritiene che la longevit\u00e0 potenziale di questi micromammiferi sia di circa 2 anni.\nConservazione.\nIl \"Suncus etruscus\" \u00e8 una specie tutelata ai sensi della Legge 11/02/1992, n. 157 e protetta dalla Convenzione di Berna.\nLa Lista rossa IUCN classifica questa specie come a basso rischio di estinzione."}
{"id": "339257", "revid": "1798099", "url": "https://it.wikipedia.org/wiki?curid=339257", "title": "Itanos", "text": "Itanos () \u00e8 un ex comune della Grecia nella periferia di Creta (unit\u00e0 periferica di Lasithi) con 2.514 abitanti secondo i dati del censimento 2001.\n\u00c8 stato soppresso a seguito della riforma amministrativa, detta programma Callicrate, in vigore dal gennaio 2011 ed \u00e8 ora compreso nel comune di Sitia.\nSi estende sull'estremo lembo Nord Est dell'isola di Creta. Vi si trovano innumerevoli vestigia dell'epoca minoica.\nGeografia fisica.\nTerritorio.\n\u00c8 prevalentemente montuoso con brevi tratti pianeggianti lungo le coste. Queste sono molto frastagliate e formano innumerevoli golfi e baie sia sulla costa nord lambita dal mare di Karpathos sia sulla costa orientale che si affaccia sul Mar Libico. Al comune di Itanos appartiene la smilza penisola di Sidero le cui coste sono ugualmente articolate nonostante le ridotte dimensioni.\nClima.\nIl clima \u00e8 di tipo mediterraneo con caratteristiche tropicali lungo le coste orientali. Gli inverni sono assai miti, le precipitazioni scarse e le estati torride, temperate solo nei giorni in cui soffiano i venti meltemi.\nEconomia.\nL'economia del comune di Itanos si fonda soprattutto su agricoltura e turismo. Una voce importante dell'economia locale \u00e8 la produzione di olio di oliva, come attestano le grandi distese di oliveti e i numerosi frantoi dislocati sul territorio e che lavorano a pieno ritmo nella stagione della raccolta.\nItanos raccoglie una piccola percentuale dei turisti diretti a Creta ma fra qualche anno sar\u00e0 una meta del turismo di massa; la societ\u00e0 Investor Minoan Group dar\u00e0 inizio, nel corso del 2009 ai lavori per la costruzione di un gigantesco complesso alberghiero nella penisola di Sidero che comprender\u00e0 5 villaggi turistici ed un porto privato, con una capacit\u00e0 ricettiva di 5000 posti letto.\nSempre nel corso del 2009, un investitore di Cipro inizier\u00e0 i lavori per la costruzione di altro complesso alberghiero di 1000 posti letto sul litorale di Paleocastro\nCentri abitati.\nPaleocastro.\nPaleocastro \u00e8 la sede del municipio. \u00c8 il villaggio pi\u00f9 popoloso della zona situato nel mezzo di una piccola piana costiera della costa orientale, ricca di testimonianze della civilt\u00e0 minoica.\nZakros.\nZakros \u00e8 un villaggio di 800 abitanti, il secondo per numero di abitanti dopo il capoluogo cui \u00e8 unito da una carrozzabile di 20\u00a0km. Da qui una strada di 8\u00a0km conduce al sito archeologico di Kato Zakros. La sua economia si fonda sulla produzione ed esportazione di olio d'oliva.\nSiti archeologici.\nIl comune di Itanos \u00e8 un territorio assai ricco di vestigia archeologiche anche se poche sono state oggetto di esplorazioni sistematiche.\nKato Zakros.\nKato Zakros \u00e8 di gran lunga il sito archeologico pi\u00f9 interessante del comune. Si tratta di un palazzo minoico, quarto per estensione, le cui rovine si estendono sulla riva del mare, in un golfo protetto della costa orientale, ai confini con il comune di Lefki. I reperti trovati, oggetti in avorio, monete, attestano un commercio lucroso con i paesi del Vicino Oriente. Il primo palazzo fu costruito intorno al 1900 a.C. ed un altro pi\u00f9 recente nel 1600 a.C. Fu distrutto ed abbandonato nel 1450 a.C. come avvenne per il pi\u00f9 famoso Palazzo di Cnosso. Il palazzo di Kato Zakros era il centro amministrativo, religioso e finanziario; Intorno all'aula centrale sono stati rinvenuti le vestigia della sala dei banchetti e della sala del tesoro. La citt\u00e0 si estendeva all'intorno. Gli scavi hanno un'estensione di 8\u00a0km.\nNella vicina \"gola dei morti\", percorsa dalla strada che dall'altopiano scende a Kato Zakros sono state scoperte nelle grotte dei monti circostanti tombe di epoca coeva al palazzo. Queste, come le rovine del palazzo erano state visitate dall'ammiraglio inglese Thomas Spratt nella prima met\u00e0 del XIX secolo che ne lasci\u00f2 un'ampia descrizione nel suo libro \"Viaggi e ricerche a Creta\", che fu poi pubblicato nel 1853. Grazie alle sue testimonianze la scuola archeologica inglese inizi\u00f2 gli scavi nel 1901 sotto la guida di D. G. Hogarth. La squadra non riusc\u00ec ad individuare il palazzo che fu trovato invece 60 anni pi\u00f9 tardi da una missione successiva finanziata dall'americano H. Pomerance. Tutti gli oggetti rinvenuti nella zona sono esposti al museo archeologico di Iraklio.\nItanos.\nItanos \u00e8 un antico porto che aveva contatti soprattutto con l'Egitto. Le rovine si trovano a 27\u00a0km da Sitia vicino al palmeto di Vai, in localit\u00e0 Ermoupoli. La citt\u00e0 \u00e8 menzionata da Erodoto. Le sue origini per\u00f2 sono molto pi\u00f9 antiche e risalgono alla preistoria. Il suo porto costituiva una tappa sulle vie commerciali tra Occidente e paesi del vicino e Medio Oriente. Oggetto del commercio erano le spugne, la porpora e il vetro. Itanos dominava la parte orientale di Creta. Il commercio arricch\u00ec la citt\u00e0 cos\u00ec come i proventi che le assicurava il tempio di Zeus Diktaios che si trovava a Paleocastro. In epoca ellenistica si trov\u00f2 in contrasto con altre citt\u00e0 di questa zona come Ieraptina, l'odierna Ierapetra. Almeno in due fasi, nel III e II secolo a.C., gli abitanti di Itanos fecero ricorso al supporto dei sovrani d'Egitto, Tolemeo II Filadelfo e Tolemeo VI, per assicurarsi protezione sull'isola in cambio della concessione di un appoggio navale strategico per i Tolemei. Una guarnigione tolemaica \u00e8 attestata a Itanos sotto Tolomeo IV e Tolemeo VI, dopo la morte del quale le truppe tolemaiche si ritirarono dall'isola. Le dispute fra le varie citt\u00e0 cretesi cessarono quando Creta fu conquistata dai Romani nel 67 a.C. Roma concesse alla citt\u00e0 alcuni privilegi come quello di coniare monete proprie. Fu abbandonata in epoca bizantina sicuramente a causa dei pirati che infestavano l'Egeo. Fu popolata per un breve periodo nel XVI secolo al tempo del dominio veneziano, come mostra il fatto che il suo nome appare nei censimenti dell'epoca.\nRoussolakos.\nRoussolakos e un sito di epoca minoica all'estremit\u00e0 meridionale del litorale di Paleocastro. Era una citt\u00e0 densamente popolata ma priva di mura. Fior\u00ec soprattutto nel tardo periodo minoico ma vi sono stati trovate tracce del primo e medio periodo minoico. Come i palazzi di Cnosso, Kato Zakros, Festo anche questa citt\u00e0 fu abbandonata dai suoi abitanti intorno al 1450 a.C. Fu ripopolata nell'ultimo periodo minoico. A Nord Est della citt\u00e0 fu individuato il santuario di Zeus Dikteo che fu poi sotto la giurisdizione della citt\u00e0 di Itanos e il cui culto dur\u00f2 fino al IV secolo d. C. Un'iscrizione con il testo dell'inno a Zeus fu trovata nei pressi del santuario. I reperti furono portati al museo di Sitia Tra questi spicca una statuetta di Kouros in avorio ed oro.\nElia.\nElia vicino al litorale di Chionia, 2\u00a0km dal capoluogo Paleocastro \u00e8 un altro sito di epoca minoica. Vi sono stati rinvenuti numerose monili, vasi e statuine che sono esposti al museo archeologico di Sitia\nMagasa.\nMagasa \u00e8 un villaggio montano situato nella parte orientale dell'isola di Creta. Collocato a poca distanza dal centro abitato di Palekastro, \u00e8 un importante sito archeologico risalente al periodo neolitico.\nSecondo gli storici gli antichi abitanti di Magasa provenivano dalle coste della Grecia o della Turchia. L'etimologia del nome \u00e8 sconosciuta, per qualcuno deriverebbe dal nome di una famiglia.\nIn un censimento risalente alla dominazione veneziana del 1583 il villaggio di Magasa non \u00e8 citato, forse perch\u00e9 distrutto dalle frequenti incursioni dei pirati turchi. In ogni caso \u00e8 riportato sulle carte geografiche del tempo e, sicuramente, nel censimento turco del 1670 dove \u00e8 indicato come Mankasa con 17 nuclei famigliari soggetti a \"harec\" (doveri) militari e fiscali.\nGli scavi archeologici iniziati nel 1905 dal ricercatore scozzese Richard M. Dawkins della \"British School of Archaeology at Athens\" misero in luce i resti di una grande abitazione composta da numerose stanze, lame di ossidiana, pietre levigate, assi di pietra, una macina, ossa umane e frammenti di ceramica grossolana appartenenti a una equivalente stadio di cultura riscontrato nella grotta di Gezer in Palestina.\nI lavori furono poi continuati da L. H. Sackett e M. R. Popham nel 1962-1963, e da J.A.MacGillivray, L.H.Sackett, J.M.Driessen sino al 1983.\nLocalit\u00e0 turistiche.\nVai.\nVai \u00e8 un breve litorale contornato da un palmeto molto frequentato nei mesi estivi. La leggenda vuole che le palme siano state piantate al tempo del dominio arabo da un dominatore locale che tent\u00f2 cos\u00ec di attutire la nostalgia per la sua patria.\nKouremenos.\nKouremenos \u00e8 una localit\u00e0 del litorale vicino Paleocastro, apprezzata dai turisti che praticano il windsurfing per via dei venti che vi soffiano impetuosi d'estate, in media dai 20 ai 40 nodi quasi tutti i giorni."}
{"id": "339312", "revid": "834", "url": "https://it.wikipedia.org/wiki?curid=339312", "title": "Curling su sedia a rotelle", "text": ""}
{"id": "339316", "revid": "30909", "url": "https://it.wikipedia.org/wiki?curid=339316", "title": "Dottor Denam", "text": ""}
{"id": "339322", "revid": "12290", "url": "https://it.wikipedia.org/wiki?curid=339322", "title": "Professor Abbard", "text": ""}
{"id": "339326", "revid": "1590006", "url": "https://it.wikipedia.org/wiki?curid=339326", "title": "Disequazione irrazionale", "text": "Una disequazione irrazionale \u00e8 una disequazione nella quale l'incognita si trova anche, o soltanto, sotto il segno di radice, ossia \u00e8 una disequazione del tipo formula_1 oppure del tipo formula_2.\nPoich\u00e9 le radici di indice pari e dispari hanno propriet\u00e0 differenti, per risolvere queste disequazioni \u00e8 necessario distinguere quelle in cui l'incognita si trova sotto una radice di indice pari (indicato con formula_3, formula_4) e quelle dove si trova sotto una radice di indice dispari (indicato con formula_5).\nDisequazioni con radice di indice pari.\nSolitamente disequazioni di questo tipo si risolvono tramite sistemi di disequazioni: bisogna infatti tenere conto che una radice a indice pari esiste se il suo radicando \u00e8 maggiore o uguale a formula_6.\nDisequazioni con solo radicali.\nPer le disequazioni nella forma:\nla soluzione equivale a mettere a sistema le condizioni di esistenza delle radici con la potenza 2n-esima di entrambi i membri.\nDisequazioni con radicale relazionato a polinomio.\nQueste disequazioni sono equivalenti all'unione di due sistemi di disequazioni:\nInfatti, nel primo sistema si impone l'esistenza della radice (prima disequazione), si considera il caso che formula_13 sia positivo (seconda disequazione), e si eleva entrambi i membri alla formula_3, in modo da eliminare la radice (terza disequazione). Nel secondo sistema, si pone l'esistenza della radice e si considera il caso che formula_13 sia negativo. In questo caso non si possono elevare entrambi i membri alla formula_3, perch\u00e9 i due termini hanno segno discorde, ma non \u00e8 necessario, perch\u00e9 se la radice esiste e formula_17, essendo la radice positiva, la disequazione di partenza \u00e8 verificata.\nIl primo sistema si pu\u00f2 ridurre a due disequazioni, considerando che la prima condizione viene sempre \"assorbita\" dalla terza perch\u00e9 se formula_18 \u00e8 maggiore di una potenza con indice pari, che \u00e8 sempre maggiore di zero, allora \u00e8 sicuramente maggiore di zero.\nI due sistemi si possono quindi ridurre a:\nEsempio: risolvere la disequazione formula_22:\nIl primo sistema \u00e8 impossibile; il secondo sistema ha come soluzione: formula_29; la soluzione \u00e8 quindi formula_29.\nIn questo caso bisogna risolvere un unico sistema di tre disequazioni in cui:\nformula_13 sia maggiore di formula_6,\nformula_18 sia maggiore uguale di formula_6,\nla radice di formula_18 elevata alla formula_3 sia minore di formula_13 elevato alla formula_3.\nIl secondo sistema che appare nelle disequazioni con il segno di \"maggiore\" o \"maggiore o uguale\" in questo caso si pu\u00f2 omettere poich\u00e9 se formula_17, si dovrebbe porre formula_18 (che \u00e8 positivo) minore di formula_13 (che per\u00f2 \u00e8 negativo) e quindi il sistema non avrebbe soluzioni.\nEsempio: risolvere la disequazione formula_44\nLa soluzione del sistema \u00e8 quindi formula_46\nDisequazioni con radice di indice dispari.\nUna disequazione irrazionale con radice di indice dispari non necessita di una discussione come per quelle di indice pari, perch\u00e9 la radice ammette come radicando qualunque numero. Basta quindi, per risolvere la disequazione, elevare entrambi i membri a un'opportuna potenza che consenta di eliminare ogni radice.\nEsempio: formula_47\nSi risolve, senza porre condizioni, elevando tutti e due i membri alla terza potenza, ottenendo:\nformula_48."}
{"id": "339329", "revid": "287204", "url": "https://it.wikipedia.org/wiki?curid=339329", "title": "Vina del Mar", "text": ""}
{"id": "339337", "revid": "767487", "url": "https://it.wikipedia.org/wiki?curid=339337", "title": "Energia magnetica", "text": "In fisica, in particolare in elettromagnetismo, l'energia magnetica \u00e8 l'energia associata al campo magnetico. Insieme all'energia potenziale elettrica, essa costituisce l'energia del campo elettromagnetico.\nL'energia potenziale di un magnete con momento magnetico formula_1 in un campo magnetico formula_2 \u00e8 definita come il lavoro della forza magnetica (il momento meccanico) nel ri-allineare il momento di dipolo magnetico, ed \u00e8 pari a:\ndove nel caso di una spira di vettore area formula_4 percorsa da corrente formula_5 si ha formula_6. L'energia immagazzinata in un induttore di induttanza formula_7 percorso da corrente formula_5 \u00e8 invece formula_9.\nDefinizione.\nNel caso di materiali in cui la relazione tra formula_2 e formula_11 sia lineare, l'energia magnetica contenuta in un volume formula_12 \u00e8 data da:\ndove:\n\u00e8 la densit\u00e0 di energia magnetica.\nPer un circuito percorso da corrente la densit\u00e0 di energia magnetica pu\u00f2 essere definita a partire dal potenziale vettore formula_4 del campo magnetico ed il vettore densit\u00e0 di corrente:\nCircuito RL.\nPer ricavare l'espressione della densit\u00e0 di energia del campo magnetico \u00e8 possibile considerare il caso di un circuito RL nel quale sia presente un solenoide infinito ideale di induttanza formula_7 e un resistore di resistenzaformula_18. Per la geometria del solenoide, in cui formula_19 \u00e8 la sezione e formula_20 il numero di spire, si procede del seguente modo:\nL'equazione che governa il circuito \u00e8:\nSostituendo in quest'ultima la prima e moltiplicando per formula_23:\nNotiamo come l'energia somministrata all'induttanza in un tempo formula_25, che \u00e8 interpretata come l'energia necessaria ad aumentare l'intensit\u00e0 del campo di formula_26, \u00e8:\ndove formula_28 \u00e8 la lunghezza del solenoide e formula_29 la densit\u00e0 di spire. Dividendo per il volume del solenoide formula_30:\nTale relazione ha validit\u00e0 generale, ma per l'esatto calcolo dell'energia \u00e8 necessario conoscere la relazione tra formula_2 e formula_11, cio\u00e8 la curva di isteresi. Nel caso di materiali diamagnetici e paramagnetici, in cui la relazione \u00e8 approssimativamente lineare:\ndove formula_35 \u00e8 la permeabilit\u00e0 magnetica del materiale. L'energia \u00e8 facilmente calcolabile tramite un'espressione analoga a quella del campo elettrico:\ndove:\n\u00e8 la pressione magnetica.\nInduttore.\nL'energia magnetica pu\u00f2 essere definita attraverso un induttore a partire dal fenomeno dell'autoinduzione: dalla legge di Faraday-Neumann-Lenz deriva che se il flusso del campo magnetico concatenato con il circuito varia nel tempo si produce nel circuito stesso una forza elettromotrice data dalla derivata rispetto al tempo del flusso del campo di induzione magnetica cambiata di segno. La corrente che attraversa il circuito per via della forza elettromotrice indotta \u00e8 data:\nViceversa tutte le volte che facciamo circolare la corrente che percorre il circuito produciamo una forza elettromotrice indotta e questo \u00e8 il fenomeno dell'autoinduzione. In questo modo si vede che il flusso formula_39 \u00e8 proporzionale alla corrente secondo la:\ndove formula_7 \u00e8 detto \"coefficiente di autoinduzione\" e si misura in formula_42.\nSi conclude che l'energia associata al campo magnetico generato da una corrente elettrica che circola in un circuito \u00e8 data da:\nUna forma alternativa dell'energia magnetica \u00e8 quella di considerare la sua densit\u00e0, ovvero la pressione magnetica:\nmisurata in Pa."}
{"id": "339364", "revid": "399", "url": "https://it.wikipedia.org/wiki?curid=339364", "title": "Scienze sociali", "text": "Le scienze sociali o scienze umane sono quell'insieme di discipline che si occupano di studiare l'essere umano e la societ\u00e0 attraverso l'impiego del metodo scientifico. Ad ogni modo \u00e8 necessario specificare che quello delle scienze umane \u00e8 un ambito composito, all'interno del quale rientrano tante differenti discipline che studiano l'uomo da prospettive differenti. Tra queste discipline il tipo specifico di metodologie applicate pu\u00f2 variare, alcune di queste discipline si servono anche di strumenti di natura statistica o di metodi quali il metodo osservativo e dell'osservazione partecipante, mentre altre prediligono il metodo sperimentale o il metodo modellistico-simulativo. Chiaramente l'utilizzo di un tipo specifico di uno di questi metodi, non esclude necessariamente gli altri.\nTra le discipline che rientrano nelle scienze umane: psicologia, sociologia, antropologia culturale, scienze dell'educazione e della formazione.\nScienze umane e scienze sociali.\nSebbene il termine \"scienze sociali\"\",\" nell'uso comune sembrerebbe essere maggiormente diffuso \u00e8 necessario specificare che quest'ultimo non sia in realt\u00e0 direttamente sovrapponibile a al termine \"scienze umane\". Difatti mentre le scienze sociali includono quella serie di discipline che si occupano dello studio dell'uomo in societ\u00e0, nonch\u00e9 della societ\u00e0 stessa, escludendo dalla trattazione quell'insieme di saperi scientifici che non si occupano propriamente dello studio della societ\u00e0, ma che sono invece sono maggiormente fondati sullo studio dell'uomo nei propri processi individuali (es. psicologia e scienze dell'educazione e della formazione), le scienze umane includono invece sia le discipline gi\u00e0 incluse nelle scienze sociali che quelle discipline maggiormente focalizzate sullo studio dei processi umani individuali.\n\u25cf Esempio di scienze sociali: sociologia, antropologia culturale, scienze storiche, scienze politiche, economia, economia politica, geopolitica ecc.;\n\u25cf Esempio di scienze umane: psicologia, scienze dell'educazione e della formazione, pedagogia ecc.\nDetto questo, non sempre i confini tra scienze umane e sociali sono netti, e come detto le scienze umane includono al loro interno le scienze sociali, anche se le scienze sociali non includono al loro interno alcune discipline incluse nelle scienze umane.\nLe scienze umane inoltre vengono spesso etichettate anche con il termine di \"soft science\" (scienze molli) in quanto, a livello epistemologico, non tutte queste discipline applicano in toto il metodo scientifico tipico delle cosiddette scienze dure, sebbene a ben vedere siano a tutti gli effetti definibili come scienze in quanto corpo di conoscenze logicamente strutturate e metodologicamente rigorose.\nLe discipline umanistiche.\nLe discipline umanistiche, come quelle filosofiche, convenzionalmente non rientrerebbero tra le scienze propriamente dette, neppure sociali e/o umane, in quanto vengono studiate per lo pi\u00f9 in modo analitico e speculativo, quindi non misurabile secondo le metodologie affermatesi prevalentemente in ambito di \"hard science\". \"Tra questi procedimenti manca un denominatore comune; o, se ce n\u2019\u00e8 uno, esso \u00e8 soltanto negativo \u2013 l\u2019assenza di una verifica sperimentale diretta. Ci\u00f2 non autorizza tuttavia a istituire una dicotomia tra scienze capaci di verifica e scienze prive di possibilit\u00e0 di verifica, facendo coincidere quest\u2019ultime con le scienze \u201cumane\u201d. Il rapporto tra ipotesi e dimostrazione sperimentale si configura in maniera diversa secondo il procedimento impiegato: non soltanto il grado, ma anche il tipo di prova risulta variabile. Una verifica diretta non si ottiene neppure in tutte le scienze (cosiddette) naturali \u2013 del resto, come ci ha insegnato W.V.O. Quine, tutte le teorie scientifiche sono empiricamente sotto-determinate: alla sua assenza le scienze \u201cumane\u201d suppliscono in vario modo, con forme di controllo dei risultati le quali mutano da una disciplina all\u2019altra\". La storia, intesa come \"scienza storica\", \u00e8 la disciplina convenzionalmente ritenuta \"umanistica\" che pi\u00f9 si avvicina per metodo e per obiettivi alle scienze sociali propriamente dette. \nEpistemologia.\nSecondo Bachtin il fine delle scienze umane e sociali non pu\u00f2 essere l\u2019accuratezza di una conoscenza oggettiva, come si verifica per le scienze naturali, poich\u00e9 esse, le scienze sociali, comprendono, trasmettono e interpretano i discorsi di altri, ovvero hanno a che fare con una conoscenza costruita nelle interazioni e nei dialoghi. \"Nella realt\u00e0 della vita quotidiana l\u2019accuratezza della conoscenza di cui disponiamo non va intesa allora nei termini di un\u2019esattezza oggettiva, ma va riportata a questo contesto dialogante e argomentativo che la traduce, secondo Bachtin, nel superamento dell\u2019estraneit\u00e0 della cognizione dell\u2019altra persona attraverso la comprensione attiva e il controllo dell\u2019ambiente sociale. Nella prospettiva dialogica l\u2019accuratezza e la precisione della conoscenza fanno riferimento all\u2019elaborazione congiunta dei punti di vista da parte di due differenti individui che, dialogando, li mettono a confronto\".\nLa critica di Rorty, invece, \"si estende anche alla plausibilit\u00e0 della distinzione metodologica tra scienze naturali e scienze sociali. (...) Le scienze naturali sono sicuramente caratterizzate da una relativa stabilit\u00e0 e dall\u2019adozione dello schema di previsione e controllo: ma l\u2019adozione di tale schema \u00e8 frutto di una decisione storicamente contingente. In questo quadro, assumiamo un atteggiamento da scienziato naturale (che Rorty chiama \u00abepistemologico\u00bb) quando sappiamo/vogliamo trattare gli eventi in modo sistematico e quando siamo indotti a confidare nella verit\u00e0 del nostro vocabolario. Assumiamo invece un atteggiamento da scienziato sociale (che Rorty chiama \u00abermeneutico\u00bb) quando troviamo anomalo quello che succede, quando non riusciamo a descriverlo adeguatamente con i vocabolari di cui disponiamo. La distinzione importante, pertanto, non \u00e8 quella tra le procedure di indagine delle cause fisiche e le procedure di indagine degli uomini, bens\u00ec quella, mai definitiva, tra il campo di analisi nei confronti del quale siamo certi di avere a disposizione un vocabolario stabile, e il campo nei confronti del quale siamo invece relativamente incerti sul vocabolario a disposizione. Questa distinzione tra vocabolari consolidati, \u00abnormalizzati\u00bb, e vocabolari incerti, preparadigmatici e rivoluzionari, per applicare i termini di Thomas Kuhn alla distinzione di Rorty, al momento coincide grosso modo con la distinzione tra il campo delle scienze sociali ed il campo delle scienze naturali. Ma si tratta di una coincidenza storica, chiarisce Rorty. (...) La demarcazione tra scienze sociali e scienze naturali \u00e8 dunque fittizia nella misura in cui pretende di assegnare a ciascun ambito cognitivo un metodo specifico ed una specifica relazione con la realt\u00e0, ed \u00e8 un\u2019asserzione storicamente contingente nella misura in cui si riconosce che la differenza di fatto sussiste\"."}
{"id": "339376", "revid": "125158681", "url": "https://it.wikipedia.org/wiki?curid=339376", "title": "Alessandro Farnese", "text": "Per lungo tempo al servizio della Spagna come comandante dell'Armata delle Fiandre, fu tra i massimi condottieri del XVI secolo grazie alle sue vittorie che diedero forma all'assetto politico dell'Europa moderna.\nBiografia.\nNascita e battesimo.\nAlessandro Farnese nacque a Roma il 27 agosto del 1545 dal nobile Ottavio Farnese (1524-1586), nipote di papa Paolo III (1534-1549), e da Margherita d'Austria (1521-1586), figlia naturale, successivamente legittimata, di Carlo V d'Asburgo (1500-1558) e della sua amante fiamminga Giovanna van der Gheynst (1500-1541).\nFu battezzato, insieme al gemello Carlo, morto prematuramente, nella basilica di Sant'Eustachio alla presenza di 19 cardinali e dello stesso Papa. Il padrino fu Carlo V e la madrina la regina di Francia; al corteo dei Reali, da palazzo Madama alla basilica, si aggiunse una seconda processione, dei trecento invitati che festeggiarono presso le terme di Caracalla.\nInfanzia ed educazione.\nAlessandro trascorse i primi anni della sua vita a Parma dove, tra il 1551 e il 1552, fu testimone della guerra tra le truppe francesi e ducali contro quelle pontificie e imperiali. Nella cosiddetta guerra di Parma ebbe modo di ammirare la tenacia e l'abilit\u00e0 militare del padre e di vedere all'opera il commissario alla guerra e all'artiglieria del ducato Francesco De Marchi (1504-1576), grande esperto di fortificazioni e di tecnologie militari.\nDurante il periodo trascorso a Parma gli fu impartita un'educazione eccellente, tanto che all'et\u00e0 di 10 anni fu capace di scrivere una lettera in latino allo zio il cardinale Alessandro Farnese (1520-1589).\nRagazzo di precoce ingegno, Alessandro ebbe come precettori Giuliano Ardinghelli, commendatore dell'Ordine di Malta, Francesco Paciotto e il Salomone per le materie scientifiche, mentre Francesco Luisino d'Udine si occup\u00f2 della sua cultura letteraria anche se il principe anteponeva l'esercizio fisico a quello mentale.\nAlla corte di Spagna.\nDopo la guerra di Parma, Ottavio segu\u00ec una politica sempre pi\u00f9 filospagnola, rinnegando l'amicizia francese. Come conseguenza del trattato di Gand del 15 settembre 1556, occorso tra Filippo II di Spagna (1527-1598) e il Duca Ottavio, Alessandro venne invitato - anche come ostaggio - alla corte spagnola, che si trovava a Bruxelles, dove, nel dicembre dello stesso anno, fu accompagnato dalla madre, sorellastra di Filippo. L'accoglienza dello zio fu calorosa e Alessandro ne conquist\u00f2 presto la stima, divenendo suo accompagnatore in ogni attivit\u00e0.\nIl 21 settembre 1558 mor\u00ec Carlo V, cos\u00ec Filippo dovette rientrare in Spagna, lasciando Margherita a governare le Fiandre, portando con s\u00e9 Alessandro.\nOltre a Filippo, Alessandro conobbe un altro figlio naturale, poi legittimato, di Carlo V, suo zio, Don Giovanni d'Austria con il quale, anche per via della comune et\u00e0, strinse una forte e duratura amicizia, destinata a durare per tutta la vita.\nAlla corte spagnola Alessandro venne iniziato ai principi della scienza politica e venne educato a rispettare l'autorit\u00e0 legittima e la religione. Segu\u00ec i corsi di filosofia e di scienze esatte all'universit\u00e0 di Alcal\u00e1 de Henares.\nMatrimonio.\nAlessandro rimase in Spagna per circa sei anni. Nel frattempo il padre voleva farlo sposare con una Medici o con una Este, ma Filippo II era contrario a questo matrimonio tra italiani, per cui decise di farlo sposare con una sua figlia, ma Margherita d'Austria non fu d'accordo. Si opt\u00f2 allora per la infanta Maria d'Aviz (1541-1577), figlia maggiore dell'Infante Duarte d'Aviz, figlio a sua volta di Manuele I del Portogallo.\nIl matrimonio fu celebrato in Belgio l'11 novembre 1565. Nel 1567 gli sposi si trasferirono a Parma. Qui, quell'anno, nacque la primogenita Margherita; due anni dopo nacque l'erede al trono ducale Ranuccio. Nonostante ci\u00f2 Alessandro mal sopportava la vita oziosa a cui era costretto. Per cercare di passare al meglio il tempo, il Farnese si dedic\u00f2 all'equitazione, alla scherma e allo studio dell'arte militare.\nA Parma.\nMentre Alessandro languiva a Parma, il pericolo turco si faceva sempre pi\u00f9 pressante. Nel luglio del 1570 gli Ottomani assalirono Cipro, conquistandone quasi subito Nicosia, ma trovando problemi con la roccaforte veneziana di Famagosta. Scosso da questi avvenimenti papa Pio V (1566-1572) fece appello all'intera Cristianit\u00e0 per la formazione di una lega che potesse combattere contro la flotta turca, che stava diventando padrona del Mediterraneo.\nBattaglia di Lepanto.\nIl 20 maggio 1571 si giunse ad un accordo. Comandante supremo della flotta sarebbe stato don Giovanni d'Austria, lo zio e amico fraterno di Alessandro, che, immediatamente, lo volle al suo fianco.\nPer Alessandro era un'opportunit\u00e0 da non lasciarsi sfuggire. Radun\u00f2 intorno a s\u00e9 numerosi esponenti di famiglie parmensi e piacentine e part\u00ec con un primo piccolo contingente, che si un\u00ec all'esercito di don Giovanni, imbarcandosi a Genova il 26 luglio 1571.\nAltri soldati s'imbarcarono alla Spezia nel mese di agosto.\nIl contingente parmense era formato da 24 gentiluomini e 300 soldati.\nA causa della diversit\u00e0 delle componenti della flotta cristiana, presto iniziarono a crearsi numerose difficolt\u00e0 di convivenza. Tali difficolt\u00e0 erano accentuate dal fatto che anziani ed esperti ammiragli erano costretti a stare alle dipendenze di un ventiquattrenne senza alcuna esperienza marinaresca.\nIl 1\u00ba ottobre la situazione esplose. Se Alessandro non fosse riuscito a placare l'ira dello zio ed a ristabilire l'ordine tra gli ammiragli, la flotta spagnola e quella veneziana sarebbero giunte ad uno scontro. Per questo intervento Alessandro venne personalmente elogiato dal papa stesso.\nIl 7 ottobre, sei giorni dopo questo avvenimento, la flotta cristiana e quella turca si scontrarono nelle acque del golfo di Lepanto, in Grecia.\nLa battaglia fu violentissima ed Alessandro si distinse ancora una volta per il suo coraggio e la sua perizia militare: la sua nave fu attaccata da tre galere turche, egli si lanci\u00f2 da solo all'arrembaggio della pi\u00f9 grossa di queste facendo strage di turchi col suo spadone a due mani, inizialmente fu seguito dal solo valoroso soldato spagnolo D'Avalos, ma poi incoraggiati anche gli altri si lanciarono nella mischia e la nave fu infine conquistata per scoprire che si trattava dell'ammiraglia in cui era contenuto niente meno che il tesoro del sultano turco.\nL'esito dello scontro fu favorevole alla Lega Santa, che sbaragli\u00f2 la flotta turca, assai pi\u00f9 numerosa, liber\u00f2 15.000 schiavi cristiani impiegati come rematori e pose termine all'espansionismo turco.\nAl ritorno da Lepanto, Alessandro torn\u00f2 alla vecchia vita che conduceva a Parma: raccontano i suoi biografi che per spezzare l'odiosa monotonia della vita di corte, Alessandro era solito aggirarsi da solo e travestito, di notte, per le strade di Parma, e sfidare a duello le bande di tagliagole e bravacci che infestavano la citt\u00e0. Nel 1573 la coppia fu allietata dalla nascita di Odoardo, futuro cardinale.\nL'8 luglio 1577 mor\u00ec la principessa Maria di Portogallo. Questa morte tronc\u00f2 l'ultimo legame che univa Alessandro al ducato.\nNelle Fiandre.\nIl 1577 fu anche l'anno dell'arrivo, dietro invito di Filippo II e su richiesta di don Giovanni, di Alessandro nelle Fiandre. Il 15 dicembre attravers\u00f2 le Alpi per non far pi\u00f9 ritorno in Italia.\nLa Spagna, nonostante la legittimit\u00e0 delle sue pretese, a causa del malgoverno del precedente governatore, Fernando \u00c1lvarez de Toledo, duca d'Alba, rischiava di essere scacciata dalla fazione protestante guidata dal principe Guglielmo d'Orange-Nassau (1533-1584) e spalleggiata dal Regno d'Inghilterra.\nLa prima preoccupazione di Alessandro fu quella di riorganizzare l'esercito, operazione che diede i suoi frutti il 31 gennaio 1578, quando le truppe spagnole sconfissero quelle orangiste nei pressi di Gembloux. La vittoria avvenne grazie ad un'audace azione del Farnese che si lanci\u00f2 alla carica del fianco sinistro della cavalleria avversaria, alla guida di pochi lanceri, causandone la rovinosa ritirata che port\u00f2 il caos tra le file nemiche permettendo a don Giovanni d'Austria di sfondare per via centrale. Farnese ag\u00ec di sua iniziativa, rischiando la vita e contravvenendo agli ordini. A vittoria ottenuta don Giovanni lo rimprover\u00f2 amichevolmente, ma subito dopo lo abbracci\u00f2 davanti ai soldati.\nDopo questa battaglia le sorti della guerra volsero in favore delle forze imperiali, tanto che gli orangisti furono costretti a chiedere aiuto al cattolico Francesco Ercole di Valois, duca d'Angi\u00f2 (1554-1584), che li sosteneva in funzione antispagnola.\nAll'et\u00e0 di 32 anni, il 1\u00ba ottobre 1578, mor\u00ec don Giovanni d'Austria, cos\u00ec Filippo II, ritenendo Alessandro uno dei suoi pi\u00f9 abili e fidati collaboratori, lo design\u00f2 governatore generale delle Fiandre e di Borgogna e capitano generale dell'esercito.\nLa situazione delle Fiandre non era delle migliori, ma Alessandro si impegn\u00f2 con tutte le sue forze per venirne a capo. La sua moderazione si contrappose agli eccessi calvinisti, che trasformarono le guerre indipendentistiche in guerre di religione. Grazie a queste sue qualit\u00e0 egli divent\u00f2 un elemento di aggregazione sia per i cattolici che per i protestanti moderati, che apprezzavano la sua lealt\u00e0, la sua moderazione e la disciplina delle sue truppe che non si davano mai al saccheggio ed alla depredazione, al contrario delle truppe orangiste e francesi.\nIl 17 maggio 1579 con la firma del trattato di Arras, le province cattoliche riconobbero Alessandro Farnese quale governatore rinunciando alle loro aspirazioni indipendentistiche in cambio di ampie garanzie al termine delle ostilit\u00e0. A questo enorme successo diplomatico segu\u00ec, il 29 giugno la conquista di Maastricht.\nI due anni che seguirono furono caratterizzati dalla seconda nomina di Margherita d'Austria a governatrice delle Fiandre, nomina mai gradita da Alessandro, che la considerava lesiva del proprio prestigio e pericolosa per la sua opera di pacificazione del paese. Filippo II revoc\u00f2 la nomina il 13 dicembre 1581. Nel frattempo il duca d'Angi\u00f2 cercava continuamente di conquistare la regione, ma veniva costantemente rintuzzato da Alessandro, che continuava a fungere da polo d'attrazione per tutti i moderati.\nIl 13 luglio 1584 venne ucciso Guglielmo d'Orange, il capo carismatico dei protestanti. Da qui in poi i successi furono ininterrotti: il 17 settembre 1584 conquist\u00f2 Gand e, nel marzo 1585 Bruxelles e Nimega. Il 17 agosto 1585 cadde anche Anversa, per bloccare la quale, dalla parte del mare, fu costruito un ponte lungo 720 metri.\nPer questa impresa Alessandro Farnese ricevette le insegne dell'Ordine del Toson d'oro, e la restituzione formale della citt\u00e0 di Piacenza, fino ad allora in mani spagnole, che gli consent\u00ec di ristabilire l'integrit\u00e0 territoriale del suo ducato.\nNegli anni che seguirono Alessandro fu impegnato nella preparazione della guerra all'Inghilterra, impresa vanificata dall'annientamento della flotta spagnola (Invincibile Armata) nel 1588.\nDuca di Parma.\nAlla morte del padre Ottavio, nel 1586, Alessandro divenne duca di Parma, ma non govern\u00f2 mai il suo paese, nominando reggente il figlio diciassettenne Ranuccio (1569-1622).\nNegli ultimi anni della sua vita fu costretto da Filippo II a prendere parte alle guerre di religione che si svolgevano in Francia.\nNel settembre del 1590 liber\u00f2 Parigi dall'assedio degli ugonotti guidati da Enrico di Borbone (1553-1610), re di Navarra, in seguito torn\u00f2 nelle Fiandre per combattere contro Maurizio di Nassau (1567-1625), figlio e successore di Guglielmo.\nIl 20 aprile 1592 liber\u00f2 Rouen dall'assedio di Enrico di Navarra e, durante un'ispezione nei pressi di Caudebec, fu ferito ad una mano.\nLa ferita min\u00f2 ancora di pi\u00f9 la sua salute gi\u00e0 precaria e fu costretto a chiamare il figlio Ranuccio per prendere il comando delle truppe. Rientrato nelle Fiandre si dichiar\u00f2 pronto a riprendere le operazioni in Francia, ma alla corte di Madrid, gelosa dei suoi successi, fu accusato di slealt\u00e0 nei confronti del re, che lo rimosse dall'incarico di governatore.\nMorte.\nLa sua salute peggior\u00f2 rapidamente e, nella notte tra il 2 e il 3 dicembre, nel monastero di San Waast, mor\u00ec confortato dai sacramenti.\nI suoi resti mortali furono rivestiti dell'abito cappuccino, traslate a Parma e inumate nella chiesa dei cappuccini, accanto alla tomba della moglie. In seguito, i suoi resti mortali vennero traslati nella cripta della Basilica della Madonna della Steccata, dove si trovano tutt'oggi. La morte gli risparmi\u00f2 di vedere il provvedimento con cui veniva sollevato dall'incarico di governatore.\nAlessandro Farnese sanc\u00ec con le sue vittorie la definitiva separazione delle Fiandre tra i Paesi Bassi calvinisti che ottennero finalmente l'indipendenza nel 1648, e le province del sud che rimasero nell'orbita cattolica prima degli Asburgo di Spagna, poi degli Asburgo d'Austria, pur se con numerose amputazioni territoriali a favore della Francia. Tali province andarono in seguito a formare l'odierno Belgio.\nNel gennaio 2020 \u00e8 stata riesumata la salma del duca e sottoposta a ricognizione, per appurare le cause della morte.\nL'indagine ha dissipato ogni dubbio escludendo l'avvelenamento ed attribuendo la morte a polmonite.\nDiscendenza.\nDalla consorte, Maria d'Aviz, Alessandro ebbe:\nDopo la morte di sua moglie, Alessandro ebbe una figlia naturale dalla dama fiamminga Catherine de Roquoi: \nCuriosit\u00e0.\nLa morte di Alessandro \"offusc\u00f2 la forte visibilit\u00e0 degli italiani nell\u2019esercito multinazionale ispanico e fece scomparire quei favori che il Farnese era stato accusato di elargire con eccessiva generosit\u00e0 ai propri connazionali al punto che, dopo la sua morte gli spagnoli si permisero nei confronti dei soldati italiani un\u2019eccessiva licenza che non avevano potuto adoperare quando il duca di Parma era in vita\".\nNel 1950 venne creato a \"Villa Sanjurjo\" (oggi \"Alhucemas\"), in Marocco, il quarto \"Tercio\" (reggimento) della Legione Spagnola cui venne dato il nome, per volont\u00e0 dello stesso Francisco Franco, di Alessandro Farnese (\"Alejandro Farnesio\" in spagnolo). Il \"tercio\" onor\u00f2 il nome che portava e si impose, negli anni cinquanta e sessanta del novecento, come una delle unit\u00e0 di punta della Legione, guadagnandosi la stima e l'affetto delle popolazioni arabe e berbere negli antichi possedimenti spagnoli del Marocco e del deserto del Sahara."}
{"id": "339390", "revid": "37401", "url": "https://it.wikipedia.org/wiki?curid=339390", "title": "Mariazzo", "text": "Il mariazzo o mariazo (ma anche maridazo o mogliazzo) \u00e8 un componimento tipico del teatro veneto. \nIn forma di commedia, il mariazzo aveva un canovaccio fisso. Il tema portante \u00e8 centrato sulla celebrazione delle nozze: lo stesso nome \u00e8, infatti, una parola della lingua veneta che significa \"maritaggio\", ovvero \"sposalizio\". In genere si sviluppava intorno alla celebrazione di un matrimonio: concordato quest'ultimo, durante o subito prima accadeva un fatto che ne determinava la crisi, quasi sempre con lo scoppio di una lite, successivamente dipanata; tratto esemplare del mariazzo era il contrasto comico fra i villani, una tipologia drammatica che proveniva dalla nascita del volgare e in particolare quello della scuola siciliana di Jacopo da Lentini e in seguito anche dei contrasti di Cielo d'Alcamo. \nPi\u00f9 che per i risultati scenici, questo componimento ha un rilevante valore antropologico. \nDifatti, nel mariazzo viene descritta accuratamente la ritualit\u00e0 nuziale, con attenzione alle sue modalit\u00e0, agli invitati, al prima ed al dopo il matrimonio, per cui abbiamo una ricostruzione dettagliata delle usanze al riguardo dalla met\u00e0 del '400 fino alla met\u00e0 del secolo successivo. I componimenti, inoltre, forniscono un importante documento sulla e della cultura popolare e dei temi in essa affrontati.\nIl mariazzo ci \u00e8 pervenuto per lo pi\u00f9 in componimenti anonimi di chiara origine popolare, ma va citato il poeta Francesco di Vannozzo, che sino dal 1300 aveva composto dei mariazzi per il divertimento della corte scaligera, e Ruzante che ha composto, messo in scena e scritto due mariazzi, le commedie \"La Betia\" e \"Fiorina\".\nLa maggior parte dei mariazzi ci sono giunti in forma anonima come:"}
{"id": "339392", "revid": "278830", "url": "https://it.wikipedia.org/wiki?curid=339392", "title": "Boda Valker", "text": ""}
{"id": "339404", "revid": "305330", "url": "https://it.wikipedia.org/wiki?curid=339404", "title": "Mirmillone", "text": "Il mirmillone (in latino: \"murmillo\", \"myrmillo\" o \"mirmillo\", in greco: \"mormyros\") era una delle categorie gladiatorie che si esibivano negli anfiteatri in epoca romana. \nNella categoria dei mirmilloni venivano infatti arruolati i lottatori dal fisico pi\u00f9 possente. Sul capo i mirmilloni portavano un grosso elmo che copriva interamente il volto, decorato con figure marine, dovute alla simbologia mitologica a cui ogni classe gladiatoria era legata. Erano poi equipaggiati con un largo, pesante scudo rettangolare ricurvo (lo \"scutum\", simile ad una tegola), molto simile a quello in dotazione alla fanteria romana; questo scudo schermava l'intero corpo, ad eccezione del volto e delle gambe, queste ultime protette da un solo schiniere (\"ocrea\"). Portava, come unica arma d'attacco una corta spada, il gladio.\nDurante la lotta, il mirmillone si teneva al riparo dietro il vasto scudo, esponendo solo volto e gambe, a loro volta corazzate, scostando lo scudo solo per brevi attacchi con il gladio. Da questo punto di vista il mirmillone era per l'avversario una fortezza inespugnabile, di fronte; l'unica possibilit\u00e0, per il suo nemico, spesso il pi\u00f9 agile trace, era trovare il modo di attaccarlo lateralmente, dove era vulnerabile, facendo affidamento sulla relativa lentezza del mirmillone."}
{"id": "339406", "revid": "436907", "url": "https://it.wikipedia.org/wiki?curid=339406", "title": "A Year and a Half in the Life of Metallica", "text": "A Year and a Half in the Life of Metallica \u00e8 il terzo album video del gruppo musicale statunitense Metallica, pubblicato il 17 novembre 1992 dalla Elektra Records.\nDescrizione.\nProdotto da Juliana Roberts e diretto da Adam Dubin, il filmato ripropone una testimonianza video della registrazione del quinto album omonimo del gruppo. I vari spezzoni selezionati mostrano le prime fasi di creazione e il successivo sviluppo di alcuni brani diventati famosi, tra i quali \"Enter Sandman\" o \"Nothing Else Matters\" che prendono forma sotto la supervisione dell'allora nuovo produttore Bob Rock.\nProprio Rock creer\u00e0 pi\u00f9 volte attrito durante le sessioni di registrazione (famosa la scena in cui, dopo un assolo, rivolgendosi a Kirk Hammett, lo invita a fare sul serio, considerando quindi la precedente sua performance un riscaldamento). L'antagonismo tra i vari membri del gruppo (soprattutto tra Lars Ulrich e Jason Newsted) permette di rendersi conto di quali siano le problematiche da affrontare nella produzione di un disco (altrettanto famosa la scena di Ulrich che, dopo una giornata di prove in sala d'incisione, rivolgendosi alla videocamera, dice \"Potete cancellare tutto il lavoro degli ultimi due giorni\")."}
{"id": "339423", "revid": "4711", "url": "https://it.wikipedia.org/wiki?curid=339423", "title": "Erich von Ludendorff", "text": ""}
{"id": "339427", "revid": "1986605", "url": "https://it.wikipedia.org/wiki?curid=339427", "title": "Trace (gladiatore)", "text": "Il Trace (latino: \"Thraex\") era una delle tipologie di gladiatore presenti nell'antica Roma e che si rifaceva ai guerrieri della Tracia. Dal fisico leggero e agile, era protetto da uno scudo rettangolare portato al braccio sinistro, fasce di cuoio o un braccio armato alla destra, schinieri che arrivavano al di sopra del ginocchio, e un elmo decorato solitamente con un grifone. Era armato con una spada ricurva (\"sica supina\") molto caratteristica, utilizzata infatti per colpire l'avversario alle spalle o al collo con un fendente dall'alto.\nNei combattimenti era spesso opposto al Mirmillone."}
{"id": "339429", "revid": "484362", "url": "https://it.wikipedia.org/wiki?curid=339429", "title": "Francesco I delle Due Sicilie", "text": "Biografia.\nInfanzia come \"Duca di Calabria\".\nNato nel Palazzo Reale di Napoli il 19 agosto 1777, era il secondo figlio maschio di Ferdinando IV di Napoli e di Maria Carolina d'Austria. Dopo la morte prematura del fratello maggiore Carlo Tito nel dicembre 1778 Francesco divenne di conseguenza erede al trono di Napoli e Sicilia. Insignito del titolo di Duca di Calabria, ricevette, a differenza del padre, un'adeguata e accurata istruzione, sotto la guida di qualificati precettori, come il fisico pugliese Giuseppe Saverio Poli o il cardinale Domenico Orsini d'Aragona, duca di Gravina. Al giovane erede al trono fu instillato l'interesse per le scienze naturali, oltre che la storia, mentre mostr\u00f2 scarso interesse per il latino e le altre materie umanistiche; appassionato di botanica, scrisse, stando al poeta napoletano Giulio Genoino, due trattati sull'argomento: \"Istruzione per la coltura della pianta del cartamo\" e \"Memoria sulla coltura ed uso dell'erba dell'abbondanza\".\nQuando, nel 1795, ebbe compiuto 18'anni, Francesco fu ammesso a partecipare alle riunioni del Consiglio di Stato: di carattere debole e indeciso, durante il suo periodo da principe ereditario, non si mise mai in urto coi genitori, assecondando sempre tutte le direttive sia della madre, donna decisa e autoritaria, sia della volont\u00e0 regia del padre. Per questo accett\u00f2 il matrimonio, voluto da Maria Carolina, con l'arciduchessa Maria Clementina d'Austria, figlia dell'imperatore Leopoldo II e cugina di Francesco. Le nozze si svolsero a Foggia il 25 giugno 1797 e rientravano nell'ottica di alleanza tra il Regno di Napoli e la corte viennese, proprio quando in Europa si stavano espandendo i germi della Rivoluzione francese. Il contratto nuziale era stato stipulato nel 1790, ma venne differito proprio per i fermenti rivoluzionari che stavano mettendo a soqquadro l'Europa: solo nell'anno del matrimonio, in un periodo di relativa calma tra Napoli e Parigi, Maria Clementina pot\u00e9 raggiungere la sua nuova patria.\nNel dicembre 1798 il Duca di Calabria partecip\u00f2 col padre alla spedizione napoletana che doveva abbattere la Repubblica romana, instaurata a Roma dai francesi, per restaurare il potere temporale del papa, che si concluse per\u00f2 in un disastro militare. La conseguenza fu l'invasione del Regno da parte delle truppe francesi del generale Championnet nel gennaio 1799: Ferdinando, di fronte all'avanzata francese, prefer\u00ec abbandonare la capitale e imbarcarsi su una nave inglese per rifugiarsi in Sicilia, seguito da tutta la famiglia reale, Francesco incluso, mentre a Napoli fu proclamata la Repubblica Partenopea. A Palermo il principe, contrariamente alle aspettative della madre, non si occup\u00f2 di politica, rifuggendo la vita di corte e occupandosi solo della campagna e della famiglia (nel 1801 mor\u00ec la moglie Maria Clementina, mentre pochi mesi prima era spirato anche il figlio primogenito della coppia, Ferdinando). Non partecip\u00f2 attivamente alla riconquista di Napoli, malgrado le esortazioni dei genitori e del cardinale Fabrizio Ruffo, organizzatore dell'Esercito della Santa Fede, protagonista della lotta contro i francesi e i repubblicani. Rientr\u00f2 a Napoli nel 1801, in qualit\u00e0 di luogotenente di Ferdinando, ancora in Sicilia, rimanendovi fino al giugno 1802, quando il padre riprese le sue funzioni. Dopo il periodo di vedovanza, Francesco decise di risposarsi con Maria Isabella di Borbone-Spagna, figlia di re Carlo IV di Spagna. Ferdinando IV di Napoli e Carlo IV di Spagna erano fratelli, entrambi figli di Carlo III di Spagna, e dunque Maria Isabella e Francesco I erano cugini. Le nozze si celebrarono per procura il 6 luglio 1802 a Madrid, mentre i due sposi celebrarono la cerimonia di persona il 6 ottobre a Barcellona: i festeggiamenti durarono fino al 12 ottobre, finch\u00e9 Maria Isabella e Francesco ripartirono per Napoli. Questo matrimonio fu voluto dal sovrano napoletano per rinnovare l'alleanza tra Napoli e Madrid, i cui rapporti si erano raffreddati, malgrado la parentela dinastica, a causa delle manovre di Maria Carolina di far entrare il Regno napoletano nell'orbita della corte di Vienna.\nNel 1806, dopo una seconda fuga forzata della famiglia reale da Napoli a Palermo a causa dell'invasione francese, Francesco fu nominato dal padre vicario e non volle seguirlo in Sicilia; anzi, cerc\u00f2 invano di organizzare la rivolta popolare in Basilicata e in Calabria, finch\u00e9 dovette riparare sull'isola col resto delle forze realiste. Sul trono di Napoli ascese il fratello di Napoleone, Giuseppe Bonaparte, il quale, dopo due anni di governo, assunse il titolo di re di Spagna, mentre a Napoli sal\u00ec come sovrano Gioacchino Murat, cognato dell'imperatore francese.\nReggente del Regno di Sicilia.\nDurante il secondo periodo d'esilio, Francesco continu\u00f2 a dedicarsi alle sue attivit\u00e0 preferite, ovvero la botanica e l'agricoltura, impiantando nella sua tenuta di Boccadifalco una villa agricola modello, dove si sperimentavano nuovi sistemi di coltura, irrigazione e allevamento. Dal punto di vista politico, il clima era molto teso: la Sicilia era difesa militarmente dalla flotta inglese, mentre i nobili e il popolo siciliano erano scontenti dei sovrani, perch\u00e9 irritati dal fatto di non aver voluto, nel primo periodo d'esilio, mantenere la corte a Palermo. Di conseguenza, sia la nobilt\u00e0, colpita nei suoi privilegi, che i popolani rifiutavano di pagare ulteriori tasse e gabelle per mantenere la corte borbonica. Nell'isola i Borbone contavano sulla protezione dell'inviato inglese in Sicilia, lord William Bentinck.\nFerdinando quindi convoc\u00f2 nel 1810 il Parlamento siciliano, formato dai tre tradizionali \"bracci\" della nobilt\u00e0, del clero e delle citt\u00e0 demaniali, cercando di ottenere da esso il tradizionale \"donativo\" per mantenere le forze armate e contribuire alla sicurezza del regno. Di fronte al rifiuto, il re impose una nuova tassa sulle entrate senza l'approvazione dell'assemblea. Francesco partecip\u00f2 a questa decisione quando, nel 1811, presiedendo un Consiglio di Stato, si deliber\u00f2 di arrestare e deportare i capi dell'opposizione aristocratica in diverse isole, facendo esplodere nell'isola una rivolta. Oltre a questo si stavano guastando i rapporti con gli inglesi, anche per via delle trame della regina, che avversava le riforme proposte da Bentinck.\nNon volendo cedere al parlamento, il 16 gennaio 1812 Ferdinando III nomin\u00f2 il figlio luogotenente generale del Regno, per governare la Sicilia in sua vece, mentre egli stesso si ritir\u00f2 nella sua tenuta da caccia, a Ficuzza presso Corleone, dove rest\u00f2 fino al 1815.\nIl Principe Francesco venne affiancato da un governo presieduto interamente da esponenti della nobilt\u00e0 siciliana, con a capo un Consigliere di Stato anziano, mentre il comandante in capo delle forze militari siciliane sarebbe stato lo stesso Bentinck, che aveva in mente di dare alla monarchia siciliana un impianto costituzionale sul modello inglese. Fu invece elaborata una nuova Costituzione ispirata a quella di Cadice, che prevedeva la separazione dei poteri tra il re e il suo governo, che avrebbero tenuto quello esecutivo; il Parlamento, diviso ora in una Camera dei Pari e una dei Comuni, cui sarebbe spettato il potere legislativo; la magistratura, formalmente indipendente, che avrebbe gestito quello giudiziario. Quindi, nella qualit\u00e0 di Vicario reggente, Francesco il 12 luglio 1812 promulg\u00f2 la prima costituzione siciliana, di ispirazione spagnola e adattata alle esigenze locali.\nNella qualit\u00e0 di reggente per\u00f2 Francesco dovette barcamenarsi tra il desiderio di non contraddire il genitore e la necessit\u00e0 di accondiscendere al volere dell'alleato inglese, senza la cui flotta la difesa della Sicilia era impossibile. Per questo dovette accettare, nel giugno del 1813, l'allontanamento da Palermo della madre Maria Carolina che fu inviata a Vienna, dove mor\u00ec pochi mesi dopo.\nDopo che la coalizione anti-napoleonica riusc\u00ec a battere Napoleone nel luglio 1814, suo padre pot\u00e9 introdurre delle riforme nella Costituzione che in pratica l'annullavano, stavolta non osteggiato dall'alleato inglese, anche perch\u00e9 l'inflessibile Bentinck era stato richiamato a Londra. \nQuando poi nel maggio 1815 Ferdinando decise di tornare a Napoli, lasci\u00f2 suo figlio a Palermo come luogotenente del Regno, carica che mantenne fino al 1820: in tale veste deluse tuttavia le aspettative dei siciliani, che speravano restaurasse l'impianto costituzionale del 1812, anzi, approv\u00f2 la manovra di Ferdinando di incorporare i due regni di Napoli e Sicilia nel neonato Regno delle Due Sicilie e assumendo il nome di Ferdinando I delle Due Sicilie (16 dicembre 1816), in ossequio ai dettami del Congresso di Vienna. Francesco assunse quindi il titolo di duca di Calabria, reintrodotto per l'occasione. Durante la sua esperienza luogotenenziale ebbe anche dei meriti, come la riforma dei comandi militari siciliani e degli istituti d'educazione femminile e il miglioramento della rete stradale intorno a Palermo.\nMoti carbonari.\nTornato a Napoli il 2 luglio 1820, Francesco si trov\u00f2 alle prese con i moti del 1820: il padre gi\u00e0 il 6 luglio Ferdinando I accett\u00f2 di affidare la reggenza a Francesco, che espresse un atteggiamento benevolo verso la nuova Costituzione, concessa gi\u00e0 il 7 luglio e subito ratificata dal re. Cominci\u00f2 cos\u00ec il periodo politicamente pi\u00f9 attivo del principe ereditario prima della sua salita al trono: fu infatti Francesco che nomin\u00f2 i nuovi ministri (Zurlo agli Interni, Carrascosa alla Guerra, Macedonio alle Finanze) il 9 luglio, indisse le elezioni in agosto - settembre e l'inaugurazione del Parlamento il 1\u00ba ottobre.\nContemporaneamente ai moti napoletani, scoppi\u00f2 a Palermo un moto separatista che chiedeva il ripristino della Costituzione del 1812 e la riconvocazione del Parlamento. Il nuovo governo liberale tuttavia decise di reprimere la rivolta, affidando la spedizione punitiva al generale Florestano Pepe, il quale, dopo aver riconquistato Palermo il 7 ottobre, concesse una convenzione che riconosceva ai siciliani una parte delle loro richieste, subito rigettata dal governo napoletano, che sostitu\u00ec Pepe con Pietro Colletta. Francesco continu\u00f2 ad occuparsi attivamente della questione siciliana fino al febbraio 1821, quando le potenze della Santa Alleanza (Austria, Russia e Prussia) riunite nel Congresso di Troppau (novembre 1820) e nel Congresso di Lubiana del gennaio 1821, decisero di intervenire in Italia per sedare i moti carbonari scoppiati a Napoli e a Torino. Ferdinando chiese di poter partecipare al congresso di Lubiana per far valere le ragioni dei costituzionalisti napoletani, e Francesco riusc\u00ec a convincere il Parlamento a concedere al re il permesso di partire. Ma, giunto al congresso, il re delle due Sicilie, invece di parteggiare per i costituzionalisti, richiese l'intervento armato austriaco, abbattendo cos\u00ec il veto francese e inglese di intervento militare diretto, temendo un eccessivo rafforzamento di Vienna. Francesco in questa occasione tent\u00f2 di resistere, convocando il Parlamento per la dichiarazione di guerra e ordinando la mobilitazione generale dell'esercito napoletano, che per\u00f2, agli ordini di Pepe, fu sconfitto il 7 marzo 1821 a Rieti dagli austriaci, guidato dal generale Frimont. Dopo la sconfitta dei liberali, l'entrata delle truppe austriache a Napoli e la soppressione della Costituzione, Francesco si ritrov\u00f2 nell'ambigua posizione sia dell'erede legittimo che di rappresentante del deposto regime, e da allora si tenne piuttosto defilato dalla politica, pur accettando alcuni incarichi di rilievo, come la partecipazione alle commissioni per le riparazioni di guerra, il tentativo di mitigare le pene inflitte dal nuovo ministro della Polizia, il principe di Canosa, ad esponenti politici carbonari e la breve presidenza del Consiglio di Stato dal settembre 1822 all'agosto 1823 durante l'assenza del re suo padre, recatosi nel Nord Italia per il congresso di Verona e poi in Austria per un lungo soggiorno.\nRe delle Due Sicilie.\nIl 4 gennaio 1825 Ferdinando I mor\u00ec per un colpo apoplettico a 73 anni, dopo ben 66 anni di regno. A succedergli fu il principe ereditario, che sal\u00ec al trono con il nome di Francesco I. Subito il nuovo sovrano, rinnegando i suoi timidi trascorsi costituzionali, mostr\u00f2 le sue inclinazioni pi\u00f9 conservatrici e reazionarie, mantenendo in gran parte inalterata la politica paterna.\nSecondo l'Ulloa, il nuovo sovrano si interess\u00f2 poco del governo, che lasci\u00f2 nelle mani di suoi delegati e consiglieri: tra questi si ricordano Caterina De Simone, cameriera personale della regina, e Michelangelo Viglia, suo valletto personale, che grazie alla loro influenza e alla vicinanza ai sovrani, instaurarono un giro di corruzione grazie alla vendita di prebende, onori e cariche amministrative. Per tutta la durata del suo regno, il governo del Paese rimase nelle mani del Primo ministro, Luigi de' Medici di Ottajano, che aveva anche i dicasteri delle Finanze e degli Esteri, di tendenze moderatamente concilianti coi liberali, mentre negli ultimi anni prefer\u00ec vivere circondato da soldati, con la paura costante di venire assassinato. (come la costruzione del Palazzo dei ministeri e della rete stradale in Calabria e i lavori di bonifica di alcuni laghi), mentre una relativa stasi si ebbe sul piano politico. Infatti principale obiettivo della polizia borbonica, in quegli anni, fu la lotta contro le sette politiche carbonare presenti nel Regno, contro le quali furono intentati duri processi, che per\u00f2 spesso emanavano sentenze mitigate per espressa volont\u00e0 regia. Al tempo stesso, il 24 maggio 1826 il re promulg\u00f2 a Portici un decreto che inaspriva le pene per i perturbatori dell'ordine pubblico e i sovvertitori dello Stato. Sempre in funzione anti-settaria, Francesco I istitu\u00ec a Napoli e a Palermo due Commissioni supreme per i reati di Stato, composte da quattro giudici e due ufficiali ciascuna, mentre in ogni capoluogo di provincia furono create commissioni militari le cui sentenze dovevano essere subito eseguite, quelle delle Corti supreme rimesse alla volont\u00e0 reale. Nel settembre di quell'anno un rescritto reale imponeva ai dignitari pubblici di fare atto di fedelt\u00e0 al re e di denunciare coloro che erano in sospetto di settarismo, pena la destituzione e la condanna a morte. Mentre all'interno si inasprivano le misure illiberali, Francesco I e il suo ministro Medici riportarono un successo in politica estera, riuscendo, nel febbraio del 1827 a far richiamare in patria il corpo di spedizione austriaco stazionato nel Regno dal 1821, le cui spese di mantenimento erano a carico del governo borbonico (infatti l'occupazione austriaca cost\u00f2 alle casse pubbliche napoletane ben 85 milioni di ducati). \nPer ridurre il disavanzo, furono ritenute parte degli stipendi dei pubblici magistrati e introdotte nuove tasse sui generi di consumo, specialmente quella sul macinato, sul pesce salato e sull'esercizio di alcune professioni e mestieri: questo port\u00f2 all'erario la cifra di 2.870.000 ducati. Poco tempo dopo, scoppi\u00f2 nel Regno l'unica crisi rivoluzionaria del regno di Francesco I, i moti del Cilento del 1828, abortiti per mancanza di seguito popolare e repressi duramente dal marchese Del Carretto, un ex liberale che ordin\u00f2 di cannoneggiare il villaggio di Bosco, che aveva ospitato e rifornito i rivoltosi; per questa sua azione fu ricompensato dal re col titolo di marchese, la fascia dell'Ordine di San Gennaro e la nomina a maresciallo di campo. Una nota innovativa del regno di Francesco I fu l'istituzione, con regio decreto del 28 settembre 1829, del Reale ordine di Francesco I per il merito civile, che premiava i letterati, gli uomini di scienze e i benemeriti per virt\u00f9 civili; in questo senso, quest'ordine cavalleresco fu il precursore dei moderni ordini civili al merito.\nNello stesso periodo re Francesco I part\u00ec per la Spagna, insieme al suo ministro Medici, per assistere al matrimonio della figlia Maria Cristina col re Ferdinando VII di Spagna, suo zio materno, celebrato a Madrid l'11 dicembre 1829. Fu durante il soggiorno madrileno che il 25 gennaio 1830 si spense il suo ministro Medici. Proprio nello stesso periodo scoppi\u00f2 a Parigi la Rivoluzione che port\u00f2 all'abdicazione di re Carlo X di Francia e alla salita al trono di Luigi Filippo d'Orleans: alla caduta del ramo francese dei Borbone molti monarchi espressero pubblicamente il proprio timore per una monarchia \"rivoluzionaria\", ma alla fine, vedendo le inclinazioni moderate del nuovo monarca, accondiscesero a riconoscerlo come re di Francia, tra cui anche Francesco I.\nMorte.\nQuesti infine, malato da tempo, mor\u00ec l'8 novembre 1830 a Napoli, poco dopo il ritorno dalla Spagna: si dice che, nell'ultimo delirio prima di morte, il morente abbia gridato: \"Che cosa sono queste voci? il popolo vuole la costituzione? dategliela!\". Sul trono gli successe il figlio primogenito Ferdinando, come re Ferdinando II delle Due Sicilie.\nDiscendenza.\nEbbe numerosi discendenti che si legarono a molte delle case regnanti del XIX secolo. Francesco I ebbe anche figli illegittimi dalle sue amanti, anche occasionali o popolane.\nDalla prima moglie, Maria Clementina d'Austria, ebbe:\nDalla seconda moglie, Maria Isabella di Spagna, ebbe:\nEbbe anche dei figli naturali fra i quali Don Pasquale al quale fu dato il cognome de Servis (fu riconosciuto dal farmacista di Portici Romolo De Servis) e gli fu conferita la Croce di Cavaliere del Reale ordine di Francesco I di Borbone."}
{"id": "339457", "revid": "1543377", "url": "https://it.wikipedia.org/wiki?curid=339457", "title": "Scrittura tifinagh", "text": "Tifinagh (\u2d5c\u2d49\u2d3c\u2d49\u2d4f\u2d30\u2d56, \"Tifina\u0263\") \u00e8 la scrittura dei tuareg, popolazione berbera del Sahara. La scrittura discende dalle pi\u00f9 antiche forme di alfabeto libico-berbero, gi\u00e0 attestate nelle iscrizioni libiche del I millennio a.C.; propriamente, \"tifinagh\" \u00e8 il plurale di \"tafineqq\", termine di uso pi\u00f9 raro, che indica una sola lettera di tale alfabeto.\nOrigini, storia.\nSull'origine del nome di questo alfabeto non vi \u00e8 unanimit\u00e0 di consensi, ma la maggioranza degli studiosi \u00e8 propensa a ritenere che in origine vi fosse un termine latino \"punica\", o \"punicae (litterae)\", che avrebbe fatto allusione non tanto ad un'origine fenicia dell'alfabeto (che sembra alquanto improbabile) quanto ad un uso scrittorio \"alla cartaginese\". Oggi tra i militanti della rivendicazione culturale berbera \u00e8 molto diffusa un'etimologia affascinante ma poco probabile, a partire da un'espressione berbera \"tifin-negh\" \"il nostro ritrovato\", \"la nostra invenzione\".\nComunque sia, \u00e8 certo che questo alfabeto proviene da una lunga tradizione. Oltre alle iscrizioni libiche dall'antichit\u00e0, che risalgono anche al I millennio a.C., vi sono anche numerose \"iscrizioni sahariane\" antiche, di non facile interpretazione, che sembrano attestare una fase intermedia tra questa antica e la fase attuale. Un aspetto interessante della \"riscoperta\" della propria cultura da parte di molti Berberi di oggi \u00e8 poi la creazione di nuove variet\u00e0 di alfabeto per meglio trascrivere i dialetti berberi moderni diversi dal tuareg: le \"neo-tifinagh\".\nIscrizioni sahariane.\nLe iscrizioni sahariane contengono un alfabeto \"tuareg antico\", in cui vi sono alcuni segni non presenti nelle tifinagh odierne, come il tratto verticale per notare la vocale finale /a/.\nNon \u00e8 ben chiaro a che epoca risalgano, ma sembra che le iscrizioni pi\u00f9 recenti arrivino a un paio di secoli fa. Le modalit\u00e0 di passaggio dal libico al sahariano ci sono ignote. Non si sa se questi alfabeti fossero contemporanei delle forme libiche o successivi.\nCon tutte queste incognite, non \u00e8 ben chiaro come abbia fatto Charles de Foucauld ad ottenere il valore fonetico dei loro segni, che registr\u00f2 e trasmise nei suoi studi sulla lingua dei Tuareg.\nCaratteristiche dell'alfabeto \"tifinagh\".\nNel vasto territorio occupato dai tuareg \u00e8 possibile rilevare numerose variet\u00e0 dell'alfabeto. Anche se un buon numero di segni restano invariati, ogni regione ha le proprie peculiarit\u00e0. In genere, comunque, i testi sono abbastanza intelligibili anche da parte di tuareg di altre regioni, dal momento che la maggior parte delle differenze grafiche hanno a che fare con le differenze fonetiche dei vari dialetti, che in generale sono ben note ai parlanti.\nSenso di scrittura, ordine alfabetico.\nTradizionalmente non esiste un senso di scrittura obbligatorio. Statisticamente \u00e8 molto frequente il senso verticale dal basso verso l'alto, ma sono diffusi anche quello orizzontale da sinistra a destra o da destra a sinistra. Spesso poi la scrittura si sviluppa \"bustrofedicamente\", cio\u00e8 senza andare a capo per riprendere a scrivere all'inizio della riga, ma semplicemente continuando a scrivere, arrivati alla fine della riga, ripartendo nella riga successiva in senso inverso alla precedente e \"girando\" le lettere.\nDiverse lettere si modificano a seconda della direzione della scrittura, e possono apparire dunque speculari o ruotate di 90\u00ba rispetto alla forma \"base\". Per esempio, la lettera \"m\" si scrive [ se il senso \u00e8 da sinistra a destra, ma ] se la scrittura va da destra a sinistra. Esiste inoltre una breve formula, \"awa nekk\" \"questo sono io...\" che viene tradizionalmente posta all'inizio di ogni scritta, rendendo immediatamente chiaro dove comincia il testo.\nNon esiste neppure un \"ordine alfabetico\", anche se molti autori ricordano una formula \"mnemotecnica\" che \u00e8 considerata un pangramma contenente se non tutti, gran parte dei segni dell'alfabeto: \u00ab \"Fad\u00eemata ult Ughnis, aghebbir-nnit ur itweddis, taggalt-nnit m\u00e4raw iyes\u00e2n d sed\u00ees\" .\u00bb (\u00abFadimata, figlia di Ughnis: le sue anche non si toccano, (e se vuoi farlo), la sua dote \u00e8 di sedici cavalli.\u00bb)\nConsonanti, vocali, segni \"biconsonantici\".\nL'alfabeto \"tifinagh\", come gi\u00e0 l'alfabeto libico, \u00e8 essenzialmente consonantico (quello che viene definito un abjad), vale a dire non \"trascrive\" i suoni vocalici.\nIn realt\u00e0, come gi\u00e0 si osserva nelle iscrizioni sahariane, questo alfabeto dispone di un segno (per la precisione un punto, detto \"teghrit\") usato solo per notare le vocali finali. Nelle regioni dell'Ahaggar, di Ghat e dell'Adrar, questo segno si usa solo per la vocale \"a\". Le vocali \"i\" e \"u\" vengono notate con i segni corrispondenti alla semivocali \"y\" e \"w\". Gli altri dialetti lo impiegano per tutte le vocali finali (e, secondo Ch. de Foucauld, anche per quelle iniziali), senza distinzioni.\nTra le trib\u00f9 marabuttiche della regione di Timbuct\u00f9, si \u00e8 osservato l'impiego dei segni dell'arabo per indicare le vocali brevi.\nUn altro aspetto caratteristico di questa scrittura \u00e8 l'esistenza di segni \"biconsonantici\", che si usano per trascrivere due consonanti successive che non siano separate da una vocale. Questi segni biconsonantici variano da regione a regione, ma sono presenti quasi dovunque per indicare gruppi che finiscono per \"t\" (per esempio \"st\", \"rt\", ecc.), oppure che iniziano per \"n\" (per esempio \"nk\", \"nd\", ecc.)\nAnche i nomi delle lettere variano da regione a regione. A Ghat, la pronuncia \u00e8 del tipo \"ya\"+valore consonantico (per esempio /b/ si legge \"yab\", /d/ \"yad\", ecc.) Nell'A\u00efr e presso gli Iwellimmiden, si ha invece \"e\"+valore consonantico (geminato)+\"a\": /b/ \"ebba\"; /d/ \"edda\", ecc. Pi\u00f9 a sud si ha una variante con \"a\": \"abba\" al posto di \"ebba\".\nUsi della scrittura.\nA parte rari casi di utilizzo per la scrittura di testi di una certa lunghezza, le \"tifinagh\" dei tuareg sono di solito usate per iscrizioni su oggetti (monili, armi, tappeti, ecc.), oppure per giochi enigmistici (spesso a scopo amoroso) e per epitaffi.\nSembra che un uomo su tre e una donna su due siano in grado di scrivere con questo alfabeto senza esitazioni. Negli ultimi tempi la grafia tifinagh ha cominciato ad essere impiegata come supporto pedagogico nelle campagne contro l'analfabetismo.\nIl \"Neo-tifinagh\".\nSul finire degli anni Sessanta, nacque a Parigi un'associazione culturale, l'Accademia berbera (AB), che si prefisse, tra l'altro, lo scopo di elaborare un alfabeto standard, a base tifinagh, per trascrivere anche i parlari berberi del Marocco e del nord dell'Algeria. A tale scopo era necessario sia creare dei simboli per le vocali sia creare dei segni che rendessero quei suoni dei parlari berberi del nord che non esistono nel sistema fonologico tuareg (in molti casi si tratta di suoni tipici dell'arabo, lingua alla quale i parlari del nord hanno attinto una grande quantit\u00e0 di prestiti, e che invece ha avuto un impatto molto minore sulla lingua dei tuareg).\nDopo questo primo tentativo, numerosi altri sistemi di alfabeti analoghi sono stati creati, vuoi da associazioni culturali (per esempio la rivista marocchina \"Tifinagh\" o l'associazione \"Afus Deg Wfus\" di Roubaix) vuoi da parte di singoli studiosi (per esempio Salem Chaker), il che ha finito per complicare il panorama delle neo-tifinagh rendendo sempre pi\u00f9 ardua una scelta.\nRecentemente il Marocco ha creato un ente destinato a farsi carico del rilancio della cultura \"amazigh\" nel paese (IRCAM, \"Istituto Reale della Cultura Amazigh\"), e una delle prime decisioni dell'IRCAM \u00e8 stata quella di optare, per la scrittura del berbero, per un alfabeto neo-tifinagh di propria invenzione, che avendo l'avallo di un ente statale \u00e8 diventato un autorevole standard di riferimento, che \u00e8 stato successivamente integrato nello standard Unicode."}
{"id": "339460", "revid": "486946", "url": "https://it.wikipedia.org/wiki?curid=339460", "title": "Libreria (informatica)", "text": ""}
{"id": "339464", "revid": "37401", "url": "https://it.wikipedia.org/wiki?curid=339464", "title": "Cimmeria", "text": ""}
{"id": "339470", "revid": "768068", "url": "https://it.wikipedia.org/wiki?curid=339470", "title": "Violone", "text": "Il violone \u00e8 uno strumento musicale antico del gruppo dei cordofoni, appartiene alla famiglia degli strumenti ad arco ed alla sottofamiglia delle viole. Con questo termine nei secoli XV - XVIII venivano identificati vari strumenti musicali di questo tipo.\nSignificati del termine.\nIn genere col termine violone si identificano strumenti antichi con tagli a \"C\", accordati per intervalli di quarta e terza, con corde in numero variabile da tre, a sei-sette o pi\u00f9. Nella sottofamiglia delle viole, il violone \u00e8 quello che ha le maggiori dimensioni e che possiede la tessitura pi\u00f9 grave. \u00c8 uno strumento a sei corde (anche se esistono alcuni modelli che hanno 5 o pi\u00f9 raramente 4 corde) con tasti, accordato in genere una quinta o un'ottava sotto il basso di viola. Il violone pu\u00f2 essere definito uno strumento contrabbasso perch\u00e9 la sua tessitura comprende suoni pi\u00f9 gravi di quelli della tessitura del basso di una famiglia di strumenti.\nIl termine \"violone\" \u00e8 in alcuni casi utilizzato per riferirsi al moderno contrabbasso, ibrido fra la famiglia della viola da gamba e quella del violino: infatti il contrabbasso ha le spalle spioventi, il fondo nella maggior parte dei casi \u00e8 bombato e l'accordatura \u00e8 assai spesso (ma non sempre) realizzata per quarte anzich\u00e9 quinte. Ma il contrabbasso, a differenza dell'originario violone (e similmente al violino), \u00e8 uno strumento senza 'tasti'.\nInoltre con questo termine nei secoli XV - XVIII venivano identificati vari strumenti musicali di questo tipo, e gli studiosi pensano inoltre che in Italia, fino al XVIII secolo, con la dicitura \"violone\" ci si riferisse agli antenati del violoncello.\nStoria.\nDopo il declino degli altri strumenti della famiglia della viola da gamba, il violone continu\u00f2 ad avere il suo posto nella musica orchestrale e, per esempio, Bach compose delle cantate in cui, al basso, era previsto il violone quale strumento di contrabbasso. Esso venne poi soppiantato in orchestra dal contrabbasso.\nUso.\nIl violone compare di solito in luogo del contrabbasso in ensemble musicali che suonano musica antica con un repertorio che copre il periodo rinascimentale e proto-barocco. Soltanto un numero molto ridotto di musicisti si specializza in questo strumento. Normalmente, in concerto si preferisce usare riproduzioni moderne piuttosto che originali esemplari antichi.\nCompositori.\nTra i compositori di brani per violone troviamo Giovannino del Violone."}
{"id": "339474", "revid": "298055", "url": "https://it.wikipedia.org/wiki?curid=339474", "title": "Kadaj", "text": ""}
{"id": "339483", "revid": "838137", "url": "https://it.wikipedia.org/wiki?curid=339483", "title": "Make", "text": "Il make \u00e8 un'utility, sviluppata sui sistemi operativi della famiglia UNIX, ma disponibile su un'ampia gamma di sistemi, che automatizza il processo di creazione di file che dipendono da altri file, risolvendo le dipendenze e invocando programmi esterni per il lavoro necessario.\nTale gestione delle dipendenze \u00e8 molto semplice, e si basa sulla data e ora di ultima modifica dei file interessati.\nL'utility \u00e8 usata soprattutto per la compilazione di codice sorgente in codice oggetto, unendo e poi linkando il codice oggetto in programmi eseguibili o in librerie. Esso usa file chiamati \"makefile\" per determinare il grado delle dipendenze per un particolare output, e gli script necessari per la compilazione da passare alla shell. Il termine \"makefile\" deriva dal nome dato tipicamente al file di input di make.\nOrigine.\nOra ci sono delle utilities per la verifica delle dipendenze, ma 'make' \u00e8 effettivamente l'utility pi\u00f9 utilizzata, principalmente per la sua inclusione dei sistemi operativi Unix. \u00c8 stato creato da Stuart Feldman nel 1977 nei laboratori Bell (Bell Labs). Nel 2003, il Dr. Feldman ha ricevuto il premio: ACM, per l'invenzione di questo importante tool.\nPrima dell'invenzione di make il sistema di build di UNIX consisteva semplicemente in \"make\" e \"install\", che erano dei semplici shellscript, insieme al codice sorgente di un programma. Poter mischiare i comandi / istruzioni per diversi target in un singolo file e poter astrarre la verifica e il tracking delle dipendenze, \u00e8 stato un importante passo avanti per i pi\u00f9 avanzati ambienti di building.\nVersioni moderne.\nMake \u00e8 stato riscritto pi\u00f9 volte e in alcuni casi sono state scritte delle varianti da zero, che utilizzano lo stesso format dei file e lo stesso algoritmo base. Tre versioni riscritte di make pi\u00f9 comuni e tradizionali sono:\nPOSIX include la standardizzazione delle feature basilari e operazioni di make, grazie a questo \u00e8 possibile usare semplici Makefiles in pi\u00f9 varianti di make, alcune versioni di GNU e BSD make, cercheranno rispettivamente prima i file GNUmakefile e BSDmakefile.\nUtilizzo e critiche.\nMake ha la sua porzione di fan e non. Sono emersi molti problemi quando si \u00e8 tentato di usare make con moderni o grandi progetti, ma molte persone hanno comunque sottolineato che make funziona effettivamente molto bene, \u00e8 semplice da utilizzare e molto potente. \u00c8 utilizzato per compilare e gestire (quasi) ogni sistema operativo, e molti sostituti moderni sono molto simili al funzionamento del \"vero\" make. Allo stesso modo, molti linguaggi di programmazione moderni, hanno dei loro modi specifici di rilevare le dipendenze.\nCon l'avvento degli Ambienti di Sviluppo Integrati (IDE), specialmente sulle piattaforme non-UNIX, molti programmatori non fanno manualmente il tracking e la gestione delle dipendenze, o anche la lista dei file che fanno parte del progetto, lasciano fare queste cose al loro ambiente di sviluppo automatizzato.\nStruttura di un makefile.\nUn makefile consiste in linee di testo che definiscono un file (o un gruppo di file) oppure il nome di una regola dipendente dal gruppo di file. I file generati sono contrassegnati come i loro file sorgenti, mentre i file sorgenti sono contrassegnati a seconda dei file inclusi internamente. Dopo che ogni dipendenza \u00e8 dichiarata, pu\u00f2 seguire una serie di linee indentate (da tabulazioni) che definiscono come trasformare i file di ingresso nei file d'uscita, se il primo \u00e8 stato modificato pi\u00f9 di recente rispetto al secondo. Nel caso in cui tali definizioni sono presenti, queste sono riferite a dei script di compilazione e sono passate alla shell per generare i file target.\nLa struttura base \u00e8:\ntarget: dipendenze\n comando 1\n comando 2\n .\n comando n\nUn makefile pu\u00f2 anche contenere definizioni di variabili e inclusioni di altri makefile. Le variabili nei makefile possono essere sovrascritte dagli argomenti passati all'utility make dalla riga di comando. Questo permette all'utente di specificare differenti comportamenti degli script di compilazione e come invocare i programmi oltre ad altre cose. Per esempio la variabile \"CC\" \u00e8 frequentemente usata nei makefile per riferirsi al compilatore C e l'utente potrebbe fornire una alternativa al compilatore da usare.\nEsempio di un makefile.\nSotto \u00e8 riportato un esempio di un makefile che compila un sorgente chiamato \"helloworld.c\" usando cc, un compilatore C. Il tag PHONY \u00e8 un tecnicismo che dice al make che un particolare nome di target non produce un file. I simboli $@ e $&lt; sono due di quelle che sono chiamate variabili automatiche e rappresentano il nome del target. Ci sono altre variabili automatiche.\nSi noti che nel target \"clean\", un meno precede nel comando, dicendo al make di ignorare gli errori durante l'esecuzione del comando; make normalmente esce se l'esecuzione di un comando fallisce in qualsiasi punto. Nel caso del target di pulizia, chiamato tipicamente \"clean\", si vuole rimuovere ogni file generato nel processo di compilazione, senza uscire se i file da cancellare non esistono. Con l'aggiunta del tag PHONY al clean, si previene che make si aspetti un file dal target. In questo particolare caso, il prefisso meno nel comando \u00e8 ridondante e in casi comuni, l'opzione -f o \"force\" aggiunta a rm previene che rm esca a causa della non esistenza di un file.\nSHELL=/bin/sh #Shell da utilizzare per l'esecuzione dei comandi\nCC=cc #Compilatore da utilizzare\nOBJECTS=helloworld.o #File oggetto\nSRCS=helloworld.c #File sorgente\nhelloworld: $(OBJECTS)\n $(CC) -o $@ $&lt;\nhelloworld.o: $(SRCS)\n $(CC) -c -o $@ $&lt;\nclean:\n rm -f helloworld helloworld.o\n.PHONY: clean\nTool simili.\nMake \u00e8 sicuramente il tool pi\u00f9 conosciuto per l'automazione del project-building, ma esistono anche altri tool, simili a make:"}
{"id": "339501", "revid": "767487", "url": "https://it.wikipedia.org/wiki?curid=339501", "title": "Con me o contro di me", "text": "Con me o contro di me \u00e8 il trentesimo album del gruppo musicale Nomadi, pubblicato nel 2006.\nDescrizione.\nL'album contiene la canzone \"Dove si va\", che ha vinto nella categoria gruppi alla 56\u00aa edizione del Festival di Sanremo. Oltre al succitato brano viene estratto un secondo singolo solo per la programmazione radiofonica, \"Occhi aperti\"."}
{"id": "339510", "revid": "123466366", "url": "https://it.wikipedia.org/wiki?curid=339510", "title": "Nicola Campogrande", "text": "Biografia.\nSi \u00e8 diplomato in composizione presso i Conservatori di Milano (con Azio Corghi) e di Parigi.\nAutore di musica cameristica e sinfonica, \u00e8 anche particolarmente attento alle nuove possibilit\u00e0 del teatro musicale: nei suoi lavori destinati al palcoscenico - da \"Macchinario\" a \"Lego\" a \"Cronache animali\" a \"Quando piovvero cappelli a Milano\" ad \"Alianti\" - fa spesso coabitare la grande tradizione classica e il jazz, canzoni, esplorazioni elettroniche e memorie. \nLa sua musica, eseguita da alcuni dei maggiori interpreti internazionali (da Lilya Zilberstein a Mario Brunello, da Gauthier Capu\u00e7on all'Orchestre National d'\u00cele-de-France...) \u00e8 regolarmente eseguita in molti paesi, incisa su pi\u00f9 di trenta dischi monografici e collettivi ed \u00e8 pubblicata dalla Breitkopf &amp; H\u00e4rtel (in esclusiva dal 2017), da Universal, da Ricordi, dalla Casa Musicale Sonzogno e da RaiTrade. La sua musica per il cinema \u00e8 invece edita dalla Cam.\n\u00c8 stato direttore artistico dell'Orchestra Filarmonica di Torino (2005-2016) e direttore del mensile \"Sistema Musica\" (2001-2016). Conduce per la RAI la trasmissione radiofonica \"Radio3 Suite\" e per Classica HD la trasmissione televisiva \"Contrappunti\". \u00c8 autore di alcune voci dell'Enciclopedia del cinema Treccani, insegna alla Scuola Holden tecniche della narrazione ed \u00e8 stato professore a contratto dell'Universit\u00e0 di Roma Tor Vergata. Collabora con il Corriere della Sera sulle pagine de \"La Lettura\".\nSu un recente testo pubblicato dal Teatro alla Scala\" Massimo Venuti ha annotato: \"Il coraggio di Campogrande, che ha scritto anche melodrammi come \"Opera italiana\", \"Macchinario\", \"Lego\" e \"Alianti\", e musica per quasi trenta Cd prodotti da varie case discografiche, \u00e8 supportato e ben riposto nel suo stile personale fondato da elementi di natura \"classica\" rock e jazz usati variamente e con prezioso garbo. Tale sintesi sviluppa sorprese e suggestivi incontri per mezzo d'inediti vocabolari che l'ascoltatore attento avverte; in ci\u00f2 il motivo della sua crescente fortuna\". \nDal 2016 Nicola Campogrande \u00e8 il nuovo direttore artistico del festival MITO SettembreMusica (Torino Milano - Festival Internazionale della Musica).\nHa pubblicato \"100 brani di musica classica da ascoltare una volta nella vita\" (BUR Rizzoli, 2018) e \"Occhio alle orecchie. Come ascoltare musica classica e vivere felici\" (Ponte alle grazie, 2015; TEA, 2018)."}
{"id": "339535", "revid": "767487", "url": "https://it.wikipedia.org/wiki?curid=339535", "title": "Qa (cirillico)", "text": "La \u04a0, miunscolo \u04a1 chiamata qa, \u00e8 una lettera dell'alfabeto cirillico, usata nella versione modificata per la lingua baschira. Questa lettera \u00e8 una \u041a con una barretta orizzontale in alto a sinistra. Rappresenta il suono consonantico ."}
{"id": "339562", "revid": "536103", "url": "https://it.wikipedia.org/wiki?curid=339562", "title": "Gabriele Paolini", "text": "Biografia.\nNato a Milano ma cresciuto a Roma, dal 2012 \u00e8 nel Guinness dei primati per le sue apparizioni di disturbo sul piccolo schermo, con la motivazione: \u00ab\"he regularly sabotages journalist and presenter links on national TV in Italy, encouraging the use of condoms, as part of his civil battle against AIDS\"\u00bb (\u00absabota regolarmente i collegamenti di giornalisti e presentatori su TV nazionali in Italia, incoraggiando l'uso del preservativo come parte della propria battaglia civile contro l'AIDS\u00bb).\nAutodefinitosi \"inquinatore televisivo\", Paolini inizia la sua attivit\u00e0 di disturbatore nel 1996, dopo che, a seguito della morte dell'amico per AIDS, decide di intraprendere una sua personale campagna a favore dei profilattico. Irrompe in programmi televisivi che eseguono collegamenti in diretta all'aperto: si tratta generalmente di telegiornali, ma anche di trasmissioni di attualit\u00e0. Apparendo alle spalle degli inviati, espone spesso cartelli con brevi messaggi provocatori di varia natura, fa gesti scurrili come le corna, rivolge insulti a politici o a personaggi dello spettacolo e, in generale, disturba l'attivit\u00e0 degli inviati, costringendo spesso ad interrompere il collegamento oppure a inviare immagini di copertura.\nCelebre fu la volta in cui, durante il Campionato mondiale di calcio 1998, il giornalista Paolo Frajese, inviato del TG1, lo prese a calci in diretta da Marsiglia. La sequenza, divulgata anche dal programma di Rai 3 \"Blob\", che contribu\u00ec a renderla pi\u00f9 celebre, \u00e8 stata riproposta in decine di trasmissioni televisive, anche fuori dall'Italia (ad esempio dalla CNN e da Channel 4).\nFino alla fine del 2006 ha pubblicato tramite internet materiale pornografico nel quale mostrava se stesso intento in atti sessuali espliciti di natura estrema.\nNel 2012 gir\u00f2 il film porno \"Storie di un italiano vero\" per la regia di Max Bellocchio. Il 7 marzo 2013 usc\u00ec il film \"I soliti noti\", una compilation di spezzoni pornografici presentata da Sara Tommasi. Protagonisti degli spezzoni, oltre a Paolini che vi appare in una breve scena, sono la stessa Sara Tommasi, Rocco Siffredi, Franco Trentalance, Remo Nicolini, l'ex tronista di \"Uomini e donne\" Fernando Vitale e l'ex concorrente della trasmissione \"La pupa e il secchione\" Luca Tassinari.\nProcedimenti giudiziari.\nUna sentenza della Corte di cassazione dell'8 marzo 2006 riconobbe a suo carico il reato di molestie e stalking per un'azione durante un collegamento televisivo Rai del 28 marzo 2002 in diretta da palazzo Chigi, nel corso del quale Paolini si era posto alle spalle di un giornalista con un cartello giudicato offensivo del decoro del presentatore Pippo Baudo. Confermando la condanna a tre mesi di reclusione, la Cassazione defin\u00ec le intrusioni di Paolini nelle dirette televisive molestie determinate da un'azione di disturbo che \u00abaltera le normali condizioni di tranquillit\u00e0\u00bb delle persone che stanno lavorando \u00abattraverso un'azione impertinente, indiscreta, invadente, senz'altro riconducibile nella nozione di petulanza\u00bb.\nIl 5 dicembre 2006 la Polizia postale di Roma, su richiesta del Pubblico ministero Maiorano, pose sotto sequestro i siti che Paolini usava per pubblicare il proprio materiale pornografico come elemento relativo al procedimento penale che lo coinvolgeva, intrapreso dal critico cinematografico Robert Bernocchi per le dichiarazioni presenti sul sito a lui indirizzate. Il 19 ottobre 2010 il tribunale di Roma condann\u00f2 Paolini a due anni e otto mesi di reclusione per tentata estorsione, calunnia, diffamazione e molestie ai danni di Robert Bernocchi. Il 12 maggio 2012 il Tribunale di Roma lo condann\u00f2 a 6 mesi di carcere e ad un risarcimento di 30.000 euro per molestie nei confronti di tre giornalisti di Mediaset. La sua attivit\u00e0 di disturbatore l'ha portato inoltre a ricevere dei fogli di via della durata di 3 anni dai comuni di Fiumicino e Milano, rispettivamente nel settembre 2008 e agosto 2011.\nIl 10 novembre 2013 fu arrestato con l'accusa di induzione e sfruttamento della prostituzione minorile. Il successivo 28 novembre ottenne gli arresti domiciliari su decisione del Tribunale del riesame che accolse il ricorso dei suoi difensori. Il 24 ottobre 2014 fu rinviato a giudizio dal GUP, dopo aver respinto in precedenza la richiesta di rito abbreviato, con l'accusa di induzione alla prostituzione (avrebbe pagato 5 minorenni per far sesso), produzione di materiale pedo-pornografico e tentata violenza sessuale. Il 13 luglio 2015 torn\u00f2 libero con obbligo di firma due volte a settimana; nel contempo neg\u00f2 di voler tornare a fare il disturbatore televisivo e afferm\u00f2: \"voglio pensare solo alla mia biografia, al cinema visto che dalla biografia nascer\u00e0 un film, e alla pittura\".\nIl 14 luglio 2015 la procura di Roma lo rinvi\u00f2 a giudizio per violenza sessuale aggravata e interruzione di pubblico servizio in occasione di una diretta durante la quale aveva palpeggiato una giornalista impedendole di continuare la trasmissione. Il 9 giugno 2017 viene condannato a 5 anni di reclusione per produzione di materiale pedopornografico e tentata violenza sessuale su minore. L\u2019anno seguente il tribunale di sorveglianza lo affida in prova ai servizi sociali per scontare la pena di 2 anni, 5 mesi e 15 giorni per via delle condanne che ha accumulato nel tempo. Il 25 maggio 2021 la Corte di Cassazione ha confermato la sentenza emessa nel settembre precedente dalla Corte d'appello di Roma nei confronti del disturbatore per l'accusa di induzione alla prostituzione minorile, produzione di materiale pedopornografico e tentata violenza sessuale su minori. La condanna a 5 anni di reclusione diventa, cos\u00ec, definitiva. Per cumulo di pene, pari a 8 anni di detenzione, in esecuzione delle sentenze dal 21 giugno 2021 \u00e8 detenuto presso il carcere di Rieti."}
{"id": "339586", "revid": "1431838", "url": "https://it.wikipedia.org/wiki?curid=339586", "title": "Frequenza di taglio", "text": "La frequenza di taglio \u00e8 un parametro di definizione delle propriet\u00e0 dei filtri elettrici passa basso e passa alto (vedi anche la voce larghezza di banda). Spesso \u00e8 anche definita come la frequenza alla quale il rapporto fra l'ampiezza del segnale di uscita e quello di ingresso (o attenuazione) vale ~ 0,707, ovvero formula_1.\nDefinizione.\nLa frequenza di taglio \u00e8 quella frequenza per la quale sussiste la seguente relazione fra il modulo del segnale di uscita formula_2 e quello di ingresso formula_3, che sono funzioni nell'insieme dei numeri complessi:\ndove \nIl rapporto definisce la funzione risposta in frequenza formula_8 che \u00e8 la funzione di trasferimento formula_9 (s \u00e8 la variabile complessa) dove si \u00e8 posto formula_10 (solo la parte immaginaria) e formula_11, dove formula_12 \u00e8 la frequenza espressa in hertz e formula_13 \u00e8 la pulsazione espressa in radianti/s\nLa frequenza di taglio \u00e8 quella frequenza che impone a un segnale di uscita, rispetto a quello di entrata, uno sfasamento pari a 45\u00b0 o una attenuazione di formula_14 essendo la condizione per cui la parte reale della formula_15 \u00e8 uguale alla parte immaginaria, quindi \"Tg\" angolo sfasamento \u00e8 uguale a 1\nPer esempio, un filtro passa basso, data una frequenza di taglio, lascia passare solo le frequenze inferiori a questa, attenuando quelle superiori; un filtro passa alto, data una frequenza di taglio, lascia passare solo le frequenze superiori a questa, attenuando quelle inferiori.\nLa parte in cui l'uscita non risulta attenuata viene detta \"banda passante\", e nel caso di un filtro passa basso si identifica con la sua frequenza di taglio (ad esempio si dice \"banda di X hertz\").\nCome unit\u00e0 di misura per la funzione di trasferimento \u00e8 spesso utilizzato il dB (decibel): in questo modo la frequenza di taglio \u00e8 definita essere la frequenza ove l'attenuazione del sistema \u00e8 pari a 3\u00a0dB (vedi decibel). Si parla infatti anche di banda a -3\u00a0dB (la funzione inversa di -3\u00a0dB \u00e8 formula_16 circa uguale a formula_17), riferendosi alla banda passante del sistema, il che si traduce concretamente con una riduzione dell'ampiezza del segnale pari al 30% (quindi rimane solo il 70% del segnale rispetto al segnale in banda passante). Notare che la riduzione \u00e8 invece del 50% se si tratta di potenze (vedi definizione di decibel)."}
{"id": "339591", "revid": "638792", "url": "https://it.wikipedia.org/wiki?curid=339591", "title": "Gary Oak", "text": ""}
{"id": "339598", "revid": "1953061", "url": "https://it.wikipedia.org/wiki?curid=339598", "title": "Centena", "text": "La centena \u00e8 una divisione amministrativa usata storicamente nei paesi nordici e germanici per dividere una regione pi\u00f9 grande in unit\u00e0 geografiche pi\u00f9 piccole.\nIl nome \u00e8 derivato dal numero cento. Era un sistema usato tradizionalmente dai popoli germanici descritto fin dal 98 da Tacito (\"centeni\").\nInghilterra.\nIn Inghilterra la centena (\"hundred\") era la divisione fatta a scopi amministrativi, militari e giudiziari di una contea (\"shire\"). Originalmente, ai tempi in cui fu introdotta dai Sassoni, la centena era un territorio in cui si supponeva potessero vivere cento nuclei familiari diretti da un \"hundred-man\" o \"hundred eolder\". Le centene erano ulteriormente divise in \"tithings\", che contenevano 10 nuclei familiari.\nSopra la centena vi era lo \"shire\" controllato da uno \"shire-reeve\" (\"Sheriff\"). Bench\u00e9 non vi sia mai stata una formale abolizione delle centene, esse caddero progressivamente in disuso nel XIX secolo.\nScandinavia.\nNei paesi scandinavi le centene sono state usate in Svezia, in Norvegia ed in Danimarca. In Danimarca, Norvegia e nel G\u00f6taland il nome della suddivisione era \"herred\", in Svezia era inizialmente usato il termine \"h\u00e6ra\u00fe(-e)\" da cui \u00e8 derivato, in seguito, lo svedese moderno \"h\u00e4rad\". In Islanda il termine usato era invece \" h\u00e9ra\u00f0\".\nFa eccezione il Norrland, dove a causa della popolazione scarsa le centene non furono introdotte.\nStati Uniti d'America.\nLa centena \u00e8 stata usata come divisione della contea in alcune delle colonie inglesi in America del Nord e in particolare nel Delaware, New Jersey e Pennsylvania. Permangono solo nel Delaware dove furono usate come distretti fiscali ed elettorali fino agli anni sessanta, attualmente ne rimangono i nomi ma non hanno alcuna funzione amministrativa."}
{"id": "339608", "revid": "6923", "url": "https://it.wikipedia.org/wiki?curid=339608", "title": "Mirmilloni", "text": ""}
{"id": "339611", "revid": "465169", "url": "https://it.wikipedia.org/wiki?curid=339611", "title": "Mohammad Ali Jinnah", "text": "Inizialmente fu un nazionalista indiano induista poi un nazionalista islamico nell'India britannica.\nConosciuto in Pakistan con gli appellativi di \"Quaid-i-Azam\" (in urdu: \u0642\u0627\u0626\u062f \u0627\u0639\u0638\u0645, \"Grande Leader\") e \"Baba-i-Qaum\" (in urdu: \u0628\u0627\u0628\u0627\u0626\u06d2 \u0642\u0648\u0645, \"Padre della Nazione\"), gli anniversari della sua nascita e della sua morte sono feste nazionali in Pakistan.\nBiografia.\nGiovent\u00f9.\nJinnah nacque a Karachi, nella regione del Sindh (al secolo facente parte dei dominii del \"Raj\" britannico), il 25 dicembre del 1876 in una ricca famiglia di mercanti khoja (un gruppo religioso islamico di ceppo ismailita) originaria del Gujarat. I suoi primi studi li comp\u00ec presso la Sindh Madrasatul Islam, e in seguito presso la Christian Mission School. Nel 1892 and\u00f2 in Gran Bretagna per studiare Giurisprudenza presso il Lincoln's Inn. Dopo la laurea inizi\u00f2 ad esercitare la professione a Bombay, dove divenne presto un noto e affermato avvocato.\nIngresso in politica.\nNel 1905 entr\u00f2 formalmente in politica aderendo all'Indian National Congress. Nello stesso anno accompagn\u00f2 Gopal Krishna Gokhale nel Regno Unito, assieme a una nutrita delegazione, con lo scopo di perorare la causa dell'autogoverno dell'India. Grazie al suo carisma e alle sue capacit\u00e0 organizzative fece carriera velocemente, divenendo nel 1910 membro dell'Imperial Legislative Council.\nLega musulmana.\nNel 1913 ader\u00ec alla Lega Musulmana Panindiana (\"All India Muslim League\"), divenendone, in pochi anni, uno dei principali esponenti. Prima della pubblicazione del \"Nehru Report\" nel 1928, Jinnah fu sempre un forte sostenitore dell'unit\u00e0 ind\u00f9-musulmana. Nel \"Nehru Report\" si delineavano le linee guida di un'India post-britannica. A parere di Jinnah, tale documento era in parte discriminatorio per la minoranza musulmana. Deluso dalla situazione politica, si trasfer\u00ec a Londra.\nNel 1934, sotto forte pressione della Lega musulmana, torn\u00f2 in India assumendone la carica di Presidente. Riorganizz\u00f2 la Lega dotandola di un'efficiente e capillare struttura che, nelle elezioni del 1937, le permise di ottenere 108 dei 485 seggi parlamentari.\nNascita del Pakistan.\nJinnah, profondamente ispirato da Atat\u00fcrk e dalla sua Turchia laica, espose gi\u00e0 nel 1894, presso l'annuale riunione della Lega, l'idea di una nazione islamica indiana, denominata Pakistan. \nL'idea non piacque all'Indian National Congress e, in particolare, al Mahatma Gandhi, il quale, per evitare la separazione in due Stati, al momento dell'indipendenza propose a Jinnah di diventare Primo ministro dell'India unita. La proposta fu per\u00f2 aspramente criticata da buona parte del Congresso Nazionale Indiano, il che convinse ancor di pi\u00f9 Jinnah dell'impossibilit\u00e0, per i musulmani, di convivere alla pari in una nazione prevalentemente ind\u00f9.\nIl 14 agosto 1947 nacque il Pakistan.\nJinnah, per\u00f2, non visse abbastanza a lungo da poter fare da guida alla nuova nazione. Mor\u00ec infatti di infarto a Karachi il 11 settembre 1948. La sua grandissima collezione di libri \u00e8 conservata nell'Universit\u00e0 di Karachi."}
{"id": "339630", "revid": "1318658", "url": "https://it.wikipedia.org/wiki?curid=339630", "title": "Liane de Pougy", "text": "Biografia.\nIl padre era ufficiale e la madre faceva parte dell'alta nobilt\u00e0 terriera, e quindi ricevette un'educazione religiosa nel convento dei Gesuiti di Auray e fu data in sposa, a sedici anni, a un uomo brutale, il tenente di vascello Henri Pourpre, le cui percosse le lasceranno delle cicatrici che conserver\u00e0 per tutta la vita. Secondo alcune fonti, egli arriv\u00f2 addirittura a spararle con la sua pistola, avendola trovata a letto con un altro. Lei gli doner\u00e0 un figlio, il pilota Marc Pourpre, che morir\u00e0 durante la Prima guerra mondiale nel 1914, e dopo due anni di maltrattamenti Liane de Pougy fugge a Parigi; raggiunti i diciotto anni, divorzi\u00f2, sollevando scandalo nella sua famiglia.\nIncontr\u00f2 successivamente l'autore drammatico Henri Meilhac che rimase folgorato dal suo \"charme\" e la lanci\u00f2 nel mondo del teatro, facendola ingaggiare alle \"Folies Berg\u00e8re\". Prese lezioni di danza sotto l'egida di Mariquita e, con lo pseudonimo di Liane de Pougy, intraprese una carriera di ballerina di cabaret lanciandosi anche alla cortigianeria, sotto la protezione di Valtesse de la Bigne. Affascin\u00f2 innumerevoli celebrit\u00e0, da Maurice de Rotschild a Lord Carnarvon, da Jean Lorrain al conte polacco Roman Potocki. Il celebre Edmond de Goncourt arriv\u00f2 a definirla \"la donna pi\u00f9 bella del secolo\".\nApertamente bisessuale, ebbe amanti di entrambi i sessi che la coprirono di gioielli e le fornirono tutto il necessario per una cortigiana dell'epoca. La rivalit\u00e0 con \"La Bella Otero\" contribu\u00ec alla celebrit\u00e0 di entrambe.\nNel 1899, Liane de Pougy incontr\u00f2 la scrittrice statunitense Natalie Clifford Barney. La loro relazione sconvolger\u00e0 le cronache ma Natalie Barney non era fatta per un rapporto duraturo e non tard\u00f2 a tradire l'amante. Liane raccont\u00f2 per\u00f2 quest'esperienza nel libro \"Idylle saphique\" (1901), presentato come un romanzo, che ebbe un grande successo di pubblico.\nNel 1908, al culmine della carriera, Liane de Pougy conobbe il principe Georges Ghika, nobile d'origine rumena caduto in disgrazia, che la spos\u00f2 due anni pi\u00f9 tardi. Il matrimonio fu felice per sedici anni, fino a quando Georges non la lasci\u00f2 per una donna molto pi\u00f9 giovane (Manon Thiebaut, inizialmente amante di Liane). Per consolarsi, la principessa ebbe molte amanti, esclusivamente donne, fedele alla promessa che aveva fatto al marito di non intrattenere pi\u00f9 relazioni con persone di sesso maschile. Il principe fin\u00ec col tornare da lei pochi mesi dopo, ma la relazione divent\u00f2 tormentata e caotica.\nUna vocazione religiosa premeva sempre di pi\u00f9 dentro di lei, memore dell'infanzia passata presso un convento di St-Anne d'Auray, e divenne ancor pi\u00f9 forte dopo la visita di un orfanotrofio per disabili di Grenoble, dove incontr\u00f2 una suora che le cambi\u00f2 la vita. Decise di rimanere vicino al marito nell'ottica di un sacrificio cristiano.\nDopo la morte del consorte, avvenuta nel 1945, la principessa entr\u00f2 come novizia nel Terzo Ordine di San Domenico e lavor\u00f2 nel suddetto orfanotrofio, l'Asilo Saint-Agn\u00e8s, pentendosi totalmente della sua \"vita dissoluta\" del passato. Fin\u00ec i suoi giorni in preghiera, a Losanna.\nSulla sua morte Andr\u00e9 de Fouqui\u00e8res scrisse queste righe: "}
{"id": "339632", "revid": "1318658", "url": "https://it.wikipedia.org/wiki?curid=339632", "title": "\u00d6land", "text": "\u00d6land \u00e8 un'isola situata nel mar Baltico al largo della costa svedese dello Sm\u00e5land.\nHa una superficie di 1.342\u00a0km\u00b2 ed \u00e8 per estensione la seconda isola della Svezia dopo Gotland. Lo stretto di Kalmar la separa dalla terraferma a cui dal 1972 \u00e8 collegata attraverso il ponte di \u00d6land, lungo 6\u00a0km.\nDa un punto di vista amministrativo fa parte della Contea di Kalmar (\"Kalmar l\u00e4n\") in passato era una delle province della Svezia (\"landskap\") ed era chiamata \u00d6land o talvolta nella forma latina \"Oelandia\".\n\u00d6land \u00e8 il tradizionale luogo di vacanza della famiglia reale, vi si trova il Castello di Borgholm, fatto edificare nel 1669-1681 dalla regina Hedvig Eleonora su progetto di Nicodemus Tessin il Vecchio. Nei suoi pressi si trova il palazzo di Solliden, residenza estiva della famiglia reale.\nIl panorama agricolo della parte meridionale dell'isola \u00e8 stato inserito nella lista del Patrimonio dell'umanit\u00e0 dell'UNESCO, caratteristici sono i numerosi mulini a vento e l'area geologica chiamata alvar.\nGeografia fisica.\nA sud di Gotland, \u00d6land, \u00e8 un'isola lunga 137\u00a0km e larga 16; la massima elevazione si trova a Hogsrum 55\u00a0m s.l.m., quindi \u00e8 interamente pianeggiante con immense pianure e lunghe spiagge candide. Il lago pi\u00f9 grande \u00e8 il Mockelmossen. La si raggiunge dalla citt\u00e0 di Kalmar tramite il ponte di \u00d6land, inaugurato nel 1972. In estate l'isola \u00e8 presa d'assalto dai turisti. Nel sud dell'isola si trova Alvaret, altopiano in pietra calcare compreso nella lista del Patrimonio Mondiale dell'Unesco grazie all'unicit\u00e0 dei suoi valori naturali, con un gran numero di specie rare di orchidee e altre piante. Il faro di L\u00e5nge Erik e la stazione ornitologica di Ottenby, a capo sud, costituiscono una destinazione apprezzata dagli ornitologi di tutta la Svezia e anche del resto dell'Europa. Il capoluogo \u00e8 la piccola e pittoresca cittadina di Borgholm. In estate \u00e8 un'apprezzata meta turistica grazie alle sue spiagge bianche e alla mitezza del suo clima, tanto che viene definita la \"riviera svedese\": se in inverno il mare spesso gela e la temperatura media \u00e8 intorno ai -7\u00b0, d'estate si possono sfiorare i 30\u00b0 e la temperatura del mare sale oltre i 20\u00b0, permettendo lunghi e rinfrescanti bagni in mare.\nUn altro punto molto interessante dal punto di vista turistico \u00e8 la foresta dei troll (Trollskogen in svedese) situato nell'estremit\u00e0 nord dell'isola. In questa foresta gli alberi colpiti dal vento che soffia costantemente hanno preso forme molto strane e alcuni sembrano appunto troll.\n\u00d6land storicamente era divisa in una citt\u00e0, Borgholm e cinque centene.\nOggi invece \u00e8 divisa nelle citt\u00e0 di:"}
{"id": "339635", "revid": "712828", "url": "https://it.wikipedia.org/wiki?curid=339635", "title": "Genoharadan", "text": ""}
{"id": "339636", "revid": "1913206", "url": "https://it.wikipedia.org/wiki?curid=339636", "title": "Bruce Marshall", "text": "Nacque ad Edimburgo nel 1899. Comp\u00ec i suoi studi in materie economiche frequentando il Trinity College e l'Universit\u00e0 di Edimburgo e, secondo la sua espressione, nel 1926 fu pronto a fare il \"ragioniere\".\nDurante la Prima guerra mondiale rimase gravemente ferito: gli fu perci\u00f2 amputata una gamba. Nel 1917 si convert\u00ec al cattolicesimo.\nPer guadagnarsi da vivere cominci\u00f2 a fare il ragioniere ma cominci\u00f2 anche a scrivere romanzi.\nMalgrado la sua menomazione partecip\u00f2 anche alla Seconda guerra mondiale, non solo come scritturale ma anche come uno dei riferimenti della Resistenza francese e facente parte dei servizi segreti britannici. Infatti, prima della guerra, si era trasferito in Francia per lavoro e risult\u00f2 utile la sua conoscenza delle persone e dell'ambiente.\nDopo la guerra alcuni suoi romanzi ebbero successo e pot\u00e9 lasciare l'attivit\u00e0 di ragioniere per dedicarsi alla scrittura di romanzi a tempo pieno.\nL'esperienza della guerra si ritrova in molti suoi romanzi."}
{"id": "339637", "revid": "6789", "url": "https://it.wikipedia.org/wiki?curid=339637", "title": "Publio Stazio", "text": ""}
{"id": "339638", "revid": "345405", "url": "https://it.wikipedia.org/wiki?curid=339638", "title": "Natalie Clifford", "text": ""}
{"id": "339639", "revid": "92723", "url": "https://it.wikipedia.org/wiki?curid=339639", "title": "Diocesi di Acireale", "text": "La diocesi di Acireale (in latino: \"Dioecesis Iaciensis\") \u00e8 una sede della Chiesa cattolica in Italia suffraganea dell'arcidiocesi di Catania, appartenente alla regione ecclesiastica Sicilia. Nel 2020 contava 229.400 battezzati su 233.375 abitanti. \u00c8 retta dal vescovo Antonino Raspanti.\nTerritorio.\nLa diocesi comprende 18 comuni nella parte settentrionale della citt\u00e0 metropolitana di Catania: Acireale, Aci Bonaccorsi, Aci Castello, Aci Catena, Aci Sant'Antonio, Calatabiano, Castiglione di Sicilia, Fiumefreddo di Sicilia, Giarre, Linguaglossa, Mascali, Milo, Piedimonte Etneo, Randazzo, Riposto, Sant'Alfio, Santa Venerina (escluso il quartiere di Bongiardo) e Valverde.\nSede vescovile \u00e8 la citt\u00e0 di Acireale, dove si trova la cattedrale di Maria Santissima Annunziata.\nIl territorio si estende su una superficie di ed \u00e8 suddiviso in 112 parrocchie, raggruppate in 6 vicariati.\nBasiliche e santuari.\nIn diocesi si trovano sette basiliche minori: la cattedrale, Santi Pietro e Paolo e San Sebastiano martire ad Acireale; San Filippo d'Agira ad Aci Catena; San Giacomo e Maria Santissima della Catena a Castiglione di Sicilia; Santa Maria Assunta a Randazzo; San Pietro a Riposto.\nInoltre comprende sette santuari: Maria Santissima di Loreto ad Acireale, Santa Maria della Vena a Vena (frazione di Piedimonte Etneo), Maria Santissima a Valverde, Beata Maria Vergine del Carmelo a Randazzo, Maria Santissima della Catena ad Aci Catena, San Gerardo Maiella a Piedimonte Etneo, e Santa Maria della Strada a Giarre.\nStoria.\nLa storia della diocesi acese \u00e8 molto travagliata. Gi\u00e0 a partire dal XVI secolo erano molto forti le istanze del clero e della popolazione locale che, abituata ad essere direttamente soggetta ai regnanti e godere quindi di diversi benefici perch\u00e9 appunto \"reale\" (nel senso di demaniale), era allora nel territorio del potente abate-vescovo di Catania. La costruzione di un maestoso tempio nella piazza Duomo, inizialmente come chiesa matrice dedicata a Maria Santissima Annunziata e che poi diverr\u00e0 cattedrale, pu\u00f2 essere portato ad esempio pi\u00f9 emblematico del desiderio della citt\u00e0 di aver un suo vescovo.\nTuttavia si dovette attendere sino al 1838, quando Ferdinando II di Borbone, in visita in segno di riconoscenza per la fedelt\u00e0 dimostrata nei tumulti anti-borbonici del 1820 e del 1837, emise il primo decreto istitutivo della diocesi. Il pontefice Gregorio XVI il 27 giugno 1844, con la bolla \"Quodcumque ad catholicae religionis incrementum\", eresse canonicamente la diocesi: essa doveva comprendere cinque comuni estrapolati dalla diocesi di Catania e nove comuni dell'arcidiocesi di Messina.\n\u00abTuttavia diverse circostanze, talune previste, altre decisamente avverse, ritardarono di ben 28 anni l'esecuzione delle Lettere Apostoliche di erezione della Diocesi\u00bb. Infatti la bolla \"Quodcumque ad catholicae\", a causa dell'opposizione manifestata dalle due diocesi da cui veniva ricavato il territorio di Acireale, conteneva espressamente la clausola che l'erezione della nuova diocesi doveva avere effetto solo dopo la morte dei vescovi di Catania (Felice Regano) e di Messina (Francesco di Paola Villadecani). Questi morirono entrambi nel 1861, ma a causa delle difficolt\u00e0 intercorse fra Italia e Santa Sede dopo l'unit\u00e0, l'esecuzione della bolla pontificia fu ritardata di altri anni.\nFinalmente il 19 marzo 1872 la Congregazione Concistoriale nomin\u00f2 Giovanni Battista Guttadauro di Reburdone, vescovo di Caltanissetta, esecutore della bolla di erezione, che venne pubblicata ad Acireale il 3 giugno successivo con il decreto esecutoriale: da questo momento inizia ufficialmente la vita della diocesi. Il 22 luglio con il decreto \"Nova constituta\" della Congregazione Concistoriale fu dichiarata diocesi immediatamente soggetta alla Santa Sede ed il 29 luglio papa Pio IX procedeva alla nomina del primo vescovo, il giovane sacerdote agrigentino Gerlando Maria Genuardi, che fece il suo ingresso solenne in diocesi il 10 novembre.\nIl vescovo Genuardi visit\u00f2 la diocesi nel 1875, in seguito pubblic\u00f2 \u00abla \"Constitutio prosynodalis\" con l'intento di avviare le strutture organizzative essenziali, mettendo ordine nella vita ecclesiale diocesana\u00bb; la sua principale opera fu l'istituzione, nel 1881, del seminario diocesano, nel quale furono formati diversi futuri vescovi, tra cui i suoi due immediati successori, Giovanni Battista Arista (1907-1920) e Salvatore Bella (1920-1922); quest'ultimo, nel 1921, istitu\u00ec 42 nuove parrocchie, mettendo fine a quella prassi, ereditata dalla diocesi di Catania, di considerare il vescovo l'unico parroco della diocesi. Durante il lungo episcopato di Salvatore Russo (1932-1964) fu celebrato il primo sinodo diocesano (1957).\nDal 2 dicembre 2000, in forza della bolla \"Ad maiori consulendum\" di papa Giovanni Paolo II, la diocesi \u00e8 diventata suffraganea dell'arcidiocesi di Catania.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 233.375 persone contava 229.400 battezzati, corrispondenti al 98,3% del totale."}
{"id": "339646", "revid": "77358", "url": "https://it.wikipedia.org/wiki?curid=339646", "title": "Contea di Sebenico e Knin", "text": ""}
{"id": "339649", "revid": "32698", "url": "https://it.wikipedia.org/wiki?curid=339649", "title": "Singleton (matematica)", "text": ""}
{"id": "339651", "revid": "73843", "url": "https://it.wikipedia.org/wiki?curid=339651", "title": "Polaroid", "text": "Polaroid Corporation \u00e8 una multinazionale statunitense, fondata nel 1937 da Edwin H. Land e specializzata in fotografia.\nStoria dell'azienda, brevetti e prodotti.\nFiltri polarizzatori.\nLa Polaroid Corporation in origine ha brevettato e prodotto uno speciale foglio di materiale plastico utilizzato per polarizzare la luce.\nIl supporto iniziale, il cui brevetto venne registrato nel 1929 (Brevetto 1918848) e sviluppato successivamente nel 1932 da Edwin H. Land, consiste in una serie di microscopici cristalli di iodiochinina solfato o herapatite immersi in un film polimerico trasparente di nitrocellulosa. Durante il processo di fabbricazione i cristalli aghiformi sono allineati mediante l'applicazione di un campo magnetico. Tale foglio \u00e8 dicroico: tende ad assorbire la luce polarizzata parallelamente alla direzione dell'allineamento dei cristalli, lasciando passare la luce perpendicolare ad essi. Questo materiale viene pertanto usato come polarizzatore.\nQuesto materiale conosciuto anche come \"J-Sheet\", (in italiano \"Foglio-J\"), venne sostituito e migliorato dall\"'H-Sheet\" Polaroid, inventato da Land nel 1938. L'H-sheet \u00e8 un polimero composto da alcool polivinilico impregnato di iodio. Durante la lavorazione, le catene polimeriche PVA vengono allungate come un elastico in modo da formare un vettore lineare di molecole. Lo iodio utilizzato come droga si attacca alle molecole di PVA rendendole conduttrici lungo la catena. La luce polarizzata parallelamente alla catena viene assorbita, mentre quella perpendicolare passa attraverso il materiale. Un altro tipo di Polaroid \u00e8 il polarizzatore \"K-sheet\"; consiste di catene allineate di polivinilene. Questo materiale polarizzante \u00e8 particolarmente resistente all'umidit\u00e0 e al calore.\nTutti i fogli (sheets) Polaroid vengono usati negli schermi a cristalli liquidi, nei microscopi ottici e negli occhiali da sole. \nLa prima collezione di occhiali da sole Polaroid fu firmata dalla stilista italo-australiana Carla Zampatti negli anni '70. Una raccolta storica degli occhiali da sole si trova presso la Collezione Privata Safilo e, in numero minore, presso il MIT di Boston e il MOMA di New York.\nPellicole autosviluppanti e fotocamere istantanee.\nPolaroid \u00e8 una marca utilizzata per identificare una serie di prodotti della Polaroid Corporation, famosa soprattutto per la macchina fotografica istantanea con pellicole autosviluppanti. \nNegli anni settanta anche la Kodak inizia la produzione di pellicole simili. Tali pellicole autosviluppanti denominate Kodak Instant, a differenza delle Polaroid, erano rettangolari e l'immagine sulla superficie misurava 9 x 6,8\u00a0cm. Dopo aver perso una battaglia di brevetti con la Polaroid Corporation, Kodak ha lasciato il business Instant Camera il 9 gennaio 1986.\nUn sistema di fotocamere istantanee e pellicole autosviluppanti simile a quello Polaroid \u00e8 prodotto dalla Fujifilm col marchio Instax.\nNel 2010 la cantautrice americana Lady Gaga viene nominata direttrice creativa dell'azienda.\nLe macchine fotografiche istantanee analogiche.\nLa Polaroid Corporation ha creato una vasta serie di macchine fotografiche istantanee con pellicole autosviluppanti, le quali non usano tutte lo stesso tipo di carte sensibili. La maggior parte utilizza pellicole SX-70 o 600. La Polaroid ha smesso di produrre qualsiasi tipo di pellicola analogica, anche se ha sviluppato con Fuji, su modello della instax mini8 della casa nipponica, una macchina fotografica istantanea analogica e le sue relative pellicole (compatibili con il formato Fuji Instax mini8), denominata Polaroid 300. Le vecchie pellicole prodotte (formato 600, SX-70 e Spectra) sono tuttora reperibili, a prezzi non proprio modici, online. Nuove pellicole sia di tipo SX-70 sia Spectra che 600 vengono prodotte da \"The Impossible Project\": un team di appassionati che si \u00e8 cimentato nel riparare alla decisione della Polaroid di smettere la produzione delle pellicole per le fotocamere tradizionali. Costoro inoltre hanno prodotto una fotocamera istantanea analogica denominata Impossible I-1, che utilizza sia pellicole formato 600, sia pellicole specifiche I-type.\nLe macchine fotografiche istantanee digitali.\nNell'inverno 2014 viene presentato un dispositivo Android che permette di scattare foto con una fotocamera da 14 MegaPixel, visualizzarle su di un display da 4,5\" e di stamparle direttamente con una stampante interna al dispositivo in formato 2\" x 3\". inoltre \u00e8 capace di connettersi via wifi e bluetooth, la macchina \u00e8 stata chiamata Socialmatic; un altro modello \u00e8 prodotto, di dimensioni pi\u00f9 piccole, che si chiama Snap.\nApp per smartphone.\nNel 2016 Polaroid Corporation ha rilasciato una app per iPhone chiamata Polaroid Swing. Questa app permette di creare dei brevi video a partire da delle foto che possono essere personalizzate e visualizzate nel classico formato Polaroid.\nNel 2016 Polaroid Corporation ha collaborato con Cheerz, una app che offre un servizio di stampa online, alla realizzazione di un prodotto che permette di stampare e ricevere a casa le foto fatte con uno smartphone in un formato che ripropone i materiali e il formato delle originali istantanee.\nVendita del settore occhiali alla Safilo.\nNel 2011 la divisione aziendale che commercializza occhiali con marchio Polaroid \u00e8 stata venduta al gruppo italiano Safilo.\nCreazione settore e vendita dei tablet.\nNel 2013 la Polaroid presenta due nuove proposte nel mercato dei tablet, con il nome di (M) che \u00e8 il nome della serie dei due device e M7 ed M10 i dispositivi, entrambi dotati di sistema Android."}
{"id": "339657", "revid": "110157", "url": "https://it.wikipedia.org/wiki?curid=339657", "title": "Collombey-Muraz", "text": "Collombey-Muraz (, toponimo francese) \u00e8 un comune svizzero di 8\u00a0863 abitanti del Canton Vallese, nel distretto di Monthey.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nA Collombey ha sede una raffineria acquisita dalla Tamoil nel 1990, rifornita con petrolio proveniente da Genova tramite oleodotto.\nInfrastrutture e trasporti.\nCollombey-Muraz \u00e8 servito dalla stazione di Collombey, sulla ferrovia Saint-Gingolph-Saint-Maurice, e dalla stazione di Collombey-Muraz, sulla ferrovia Aigle-Ollon-Monthey-Champ\u00e9ry.\nIl canale Stockalper, lungo 14\u00a0km, unisce Collombey-Muraz al Lago di Ginevra. Il canale fu voluto da Kaspar Jodok von Stockalper intorno al 1650 per facilitare i propri commerci di sale, in quanto ne deteneva il monopolio in qualit\u00e0 di \"ma\u00eetre du sel\" per il Vallese.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "339660", "revid": "4106", "url": "https://it.wikipedia.org/wiki?curid=339660", "title": "Collombey", "text": ""}
{"id": "339664", "revid": "226458", "url": "https://it.wikipedia.org/wiki?curid=339664", "title": "Cash flow matching", "text": "Cashflow matching \u00e8 un processo di copertura degli squilibri finanziari multiperiodo. Consiste nel far corrispondere (tecnicamente immunizzare) ogni uscita di cassa attesa - la maturity - (usi di risorse) con entrate di cassa (fonti di risorse) tali da fornire copertura finanziaria per ciascuna maturity.\nSi attua partendo dall'impegno di cassa pi\u00f9 distante nel tempo e si ricercano le fonti per la sua copertura, lavorando cos\u00ec a ritroso per ciascuna uscita di cassa.\nTramite questo esercizio la societ\u00e0 emetter\u00e0 ( o ricercher\u00e0) strumenti di finanziamento per fare fronte ad impegni programmati e, viceversa, ricerchera' impegni per la cassa generata in ciascun periodo.\nMatematicamente essa \u00e8 rappresentabile dalla equazione\nformula_1\ndove per ciascuna coppia \nformula_2"}
{"id": "339665", "revid": "486946", "url": "https://it.wikipedia.org/wiki?curid=339665", "title": "Scrittura brahma", "text": ""}
{"id": "339669", "revid": "122110722", "url": "https://it.wikipedia.org/wiki?curid=339669", "title": "Fede (divinit\u00e0)", "text": "Fede (latino: \"Fides\") \u00e8 la personificazione romana della lealt\u00e0.\nLa dea fa la sua comparsa nel pantheon romano nel III secolo a.C. quando un tempio sul Campidoglio le viene dedicato dal console Aulo Atilio Calatino; si tratta per\u00f2, probabilmente, di un tempio costruito su di un precedente santuario gi\u00e0 a lei dedicato; infatti secondo la tradizione il suo culto fu stabilito dal re Numa Pompilio. Inoltre la vicinanza del suo tempio a quello di Giove fa ritenere che il suo culto fosse pi\u00f9 antico.\nNel suo tempio sul Campidoglio venivano custoditi i trattati stipulati dal Senato romano con i regni stranieri in modo che la dea potesse proteggerli.\nFides veniva raffigurata come una vecchia dai capelli bianchi, pi\u00f9 vecchia dello stesso Giove, a simboleggiare che il rispetto della parola data \u00e8 il fondamento di ogni ordine sociale e politico.\nAlla dea venivano offerti sacrifici con la mano destra avvolta in un panno bianco.\nNel suo tempio si sacrificava solennemente il primo d'ottobre. Il sacrificio veniva compiuto dai Flamini, forse dai tre Flamini maggiori: i sacerdoti di Giove, Marte e Quirino che si recavano al tempio su una biga coperta.\nIl suo culto venne abbandonato per buona parte del I secolo a.C. ma venne probabilmente restaurato da Augusto. Divenne una divinit\u00e0 importante per gli imperatori che ricercavano, celebrandola, la \"fides militum\", la lealt\u00e0 dei soldati.\nFides: condizione di fiducia in qualcuno, tutela, garanzia, senso del dovere verso gli altri, lealt\u00e0.\nNell'antica Roma la FIDES abbraccia tutti i campi interazionali, privati e pubblici, dalla famiglia, alla politica, all'amicizia.\nRapporti di parentela e amicizia.\nLa FIDES \u00e8 alla base dei rapporti che presuppongono reciprocit\u00e0 sul piano paritario. FIDES \u00e8 un valore cardine del mos maiorum ed \u00e8 fondamento dei IURA, \u00e8 parola data e qualora venga meno provoca la mancanza di lealt\u00e0 e di mutuo scambio nei rapporti interpersonali, tanto da esser considerato mal costume dilagante. La stessa Res publica si regge sui valori di Fides, Virtus, Honos, Concordia, Libertas e Pietas e da fine IV-III secolo a.C. vengono personificati come divinit\u00e0.\nIl valore cardine della societ\u00e0 romana \u00e8 la Fides che unisce la sfera privata e pubblica in quanto da un lato \u00e8 qualit\u00e0 personale innata del civis romano, dall'altra \u00e8 fatto sociale che lega i privati con le comunit\u00e0 e le comunit\u00e0 tra loro.\nClientela e rapporti politici.\nIL rapporto di FIDES pu\u00f2 esplicarsi anche nel rapporto patrono- cliente. La FIDES \u00e8 una virt\u00f9 aristocratico-patronale ed \u00e8 intesa come \u201c fiducia\u201d e \u201c protezione\u201d non solo da parte di una minoranza politica ma anche dalla maggioranza sottomessa e amorfa; infatti \u00e8 basata su fiducia reciproca che non presuppone gerarchia sociale ma entrambi i contraenti (patrono/cliente) devono rispettare i termini del patto allo stesso modo. Il popolo romano affida al magistrato la salus rei publicae e se stesso, attraverso un tacito patto sancito al momento del voto sulla Fides e il magistrato diviene intermediario tra legge e popolo.\nFIDES \u00e8 una nozione specificatamente romana ed ha un'importanza capitale nel sistema politico dei Romani.\nL'uomo politico incarna lo Stato Romano e stabilisce uno stretto rapporto di PATRONATO con i popoli sottomessi suggellato dalla FIDES.\nL'emblema di questo processo sar\u00e0 raggiunto negli anni 68-69 durante i quali gli eserciti acclamano i propri imperatori scelti tra i loro comandanti nei quali ripongono tutta la loro FIDES. Infatti l'acclamazione delle legioni diviene un atto essenziale di fatto preliminare all'investitura. Con le vicende del 69 le legioni avevano in mano le successioni mentre il senato svolgeva solo un ruolo di ratifica per\u00f2 mantenere costante la fides nei confronti del principe poteva diventare pericoloso in quanto le truppe, come riporta Tacito nelle Historiae: \u201c fluxam per discordias militum fidem\u201d, tendevano a tradire i rapporti di fides. Secondo Tacito la fides \u00e8 capacit\u00e0 di credito politico e qualifica il buon principe.\nIn seguito l'OBSEQIUM prende il posto della Fides; inizialmente i due termini erano antitetici poi passano ad essere collegati tra loro poich\u00e9 si connotano di sopporti pubblici divenendo MUNUS da assolvere nei confronti dello Stato e nei confronti del principe. \nPlinio nel Panegirico a Traiano indica chiaramente il ruolo della fides e le relazioni col nuovo obseqium: l'epistola 10,3b \u00e8 significativa in quanto il principe Traiano elogia l'obseqium mantenuto da Plinio nei confronti della decisione del senato di affidargli la difesa dei provinciali africani in occasione del processo intentato al loro ex governatore Mario Prisco nel 100 d.C.\nA partire da Plinio l'obseqium assume il valore di devozione ad una funzione pubblica assegnata dal Senato, ma che necessita dell'approvazione del principe.\nReligione.\nIL culto di FIDES sembra abbia avuto origine dal secondo re di Roma, Numa Pompilio, in un periodo non anteriore al 754 a.C.\nIl suo tempio \u00e8 situato sul Campidoglio nei pressi di quello di Giove. Il rito legato al suo culto prevedeva che i FLAMINES MAIORES si recassero al suo tempio su un carro coperto tirato da due animali e che il sacrificante dovesse avere la mano coperta da un panno bianco. Il simbolo del culto di FIDES sono due mani coperte che verranno impresse sulle monete di et\u00e0 imperiale."}
{"id": "339673", "revid": "271278", "url": "https://it.wikipedia.org/wiki?curid=339673", "title": "Monthey", "text": "Monthey (toponimo francese) \u00e8 un comune svizzero di 17\u00a0573 abitanti del Canton Vallese, nel distretto di Monthey del quale \u00e8 capoluogo; ha lo status di citt\u00e0.\nStoria.\n, Monthey assunse rilevanza nel XII secolo come signoria savoiarda. In seguito alle franchigie concesse nel 1352 dal conte Amedeo VI di Savoia, la borghesia si arricch\u00ec orientandosi sull'artigianato: nel XIV secolo mulini e le concerie e le tintorie che utilizzavano l'energia creata dalle acque della Vi\u00e8ze contribuirono all'arricchimento di Monthey. Nel 1475-1476 la regione venne conquistata dal Vallese.\nNel 1815 il piccolo borgo di Monthey, rimasto immutato fin dal Medioevo, apr\u00ec le porte della prima industria, una vetreria ; in seguito alcune piccole azienze si ingrandirono portando a un grande sviluppo industriale, con aziende quali la Ciba (chimica) o la Giovanola (metallurgia). Altre aziende erano rappresentate da vari mulini, concerie, , una manifattura di tabacchi, , di zucchero, , di orologi, cave di granito e officine meccaniche, tutte di durata effimera.\nSociet\u00e0.\nEvoluzione demografica.\n\u00c8 la localit\u00e0 pi\u00f9 popolata del distretto di Monthey e la terza del Canton Vallese dopo Sion e Martigny. Nel 1329 il borgo di Monthey contava 182 fuochi e nel 1422, 56; durante il periodo industriale, che inizi\u00f2 nella prima met\u00e0 del XIX secolo, la popolazione aument\u00f2 considerevolmente. L'evoluzione demografica \u00e8 riportata nella seguente tabella:\nTradizioni e folclore.\nMonthey \u00e8 nota per il suo carnevale, uno dei pi\u00f9 importanti della Svizzera, istituito nel 1872.\nCultura.\nTeatro.\nMonthey possiede un importante teatro, il teatro del Crochetan, costruito nel 1989 .\nEconomia.\nMonthey la principale citt\u00e0 industriale del Vallese, comprendente diversi impianti farmaceutici e chimici. Tra le pi\u00f9 note aziende che possiedono un sito a Monthey figurano la Ciba (chimica), la Huntsman (plastiche) e la Syngenta (chimica). .\nInfrastrutture e trasporti.\nMonthey \u00e8 servito dalla stazione di Monthey, sulla ferrovia Saint-Gingolph-Saint-Maurice, e dalle stazioni di Monthey-En Place, Monthey-Ville e Monthey-H\u00f4pital sulla ferrovia Aigle-Ollon-Monthey-Champ\u00e9ry.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nA Monthey hanno sede diverse societ\u00e0 sportive professionistiche: la B.B.C. Monthey (pallacanestro), l'HC Monthey-Chablais (hockey su ghiaccio), il Football Club Monthey (calcio), i Monthey Rhinos (football americano), le Aguilas de Monthey (baseball), l'Ovalie Chablaisienne Monthey (rugby), il CMM (atletica).\nNel 2005 la citt\u00e0 ha ospitato il VII Festival olimpico invernale della giovent\u00f9 europea."}
{"id": "339677", "revid": "34971", "url": "https://it.wikipedia.org/wiki?curid=339677", "title": "Multiperiod immunization", "text": "Multiperiod immunization \u00e8 una strategia di gestione della tesoreria per cui viene creato un portfolio di investimenti in grado di coprire pi\u00f9 passivit\u00e0 in scadenza (data certa) indipendentemente dai movimenti dei tassi di interesse sul mercato."}
{"id": "339679", "revid": "39224", "url": "https://it.wikipedia.org/wiki?curid=339679", "title": "PFC CSKA Sofia", "text": ""}
{"id": "339680", "revid": "767487", "url": "https://it.wikipedia.org/wiki?curid=339680", "title": "Il visone sulla pelle", "text": "Il visone sulla pelle (\"That Touch of Mink\") \u00e8 un film commedia del 1962 diretto da Delbert Mann, interpretato da Cary Grant e Doris Day.\nCome coprotagonisti figurano Gig Young, Audrey Meadows, John Astin e Dick Sargent. Appaiono in un cameo i campioni di baseball Yogi Berra, Mickey Mantle e Roger Maris, che interpretano se stessi.\nTrama.\n\"Cathy Timberlake\", una donna della provincia americana abbastanza ingenua, incontra a New York \"Philip Shayne\", dopo che la limousine Rolls Royce di lui ha schizzato, passando su una pozzanghera, il vestito della donna mentre lei stava andando a un colloquio di lavoro, in una giornata piovosa. Impossibilitata a presentarsi al colloquio a causa della sua povera apparenza, decide di andare all'Ufficio del Lavoro per riscuotere il suo sussidio di disoccupazione. Qui \u00e8 soggetta alle avances di Beasley, il quale non vuol altro che portarla a letto.\nPhilip, che si \u00e8 interessato di rintracciare la ragazza, e ha poi pagato il lavaggio degli abiti di Cathy, le propone una relazione romantica, pur mettendo fuori questione un eventuale matrimonio. A fianco dei due protagonisti, ci sono due personaggi gregari: Roger, il brillante consigliere finanziario di Philip, che \u00e8 in cura da sette anni da uno psicanalista, per il rimorso di aiutare il proprio capo ad agguantare nuove conquiste femminili, e che rimpiange di aver lasciato l'insegnamento; e la compagna di stanza di Cathy, \"Connie Emerson\", una donna scafata che sa quel che vuole Philip. Roger corre a raccontare all'analista dottor Gruber - spesso disinteressato del paziente disteso sul lettino ma che approfitta delle sedute per carpire al paziente informazioni finanziarie riservate - tutti gli eventi appena accadono, dimenticandosi di citare Cathy per nome. Come risultato, Gruber - anche per il fatto di assentarsi, perdendo parti salienti del discorso, mentre Roger parla sdraiato - crede che Roger abbia una relazione omosessuale con Philip.\nIntanto, \u00e8 Philip a invitare Cathy ad uscite e cene a New York. La porta a vedere una partita di baseball dei \"New York Yankees\", ma le rimostranze agitate di lei contro l'arbitro non fanno che portare all'esasperazione questi, che espelle pure i tre giocatori che danno ragione a Cathy dal gioco.\nLa coscienza di Philip gli rimorde: dopo aver invitato inizialmente Cathy alle Isole Bermuda, egli si rimangia l'offerta, ottenendo l'effetto di provocare ancor di pi\u00f9 Cathy nell'accettarlo. Le implicazioni erotiche del viaggio ingenerano nella donna una grande ansia, che si trasforma per reazione in un'eruzione cutanea nervosa. Ci\u00f2 aumenta il suo imbarazzo e la sua frustrazione, non sentendosi all'altezza nell'affrontare la situazione. Il viaggio finisce subito. Ma la vacanza viene ripetuta una seconda volta: Cathy, questa volta decisa a superare la propria insicurezza, finisce per bere molto e infine, aspettando Philip, si ubriaca. In questo stato, cade gi\u00f9 dalla terrazza dell'appartamento sulle tende da sole dell'hotel. Davanti all'affollato pubblico dell'albergo, Cathy, ancora brilla e stordita, viene riportata in camera. Philip fugge e torna a New York.\nConvinta da Roger e Connie, i quali sono sicuri che Philip sia innamorato di lei, spingono Cathy ad andare ad un appuntamento con Beasley, che lei disprezza profondamente, pur di rendere geloso Philip. Il piano ha successo: Philip e Cathy si sposano. Nel loro viaggio di nozze, sar\u00e0 invece Philip ad essere a disagio e presentare stavolta lui un rush cutaneo nervoso.\nIl film finisce con Cathy e Philip al parco, mesi dopo, mentre camminano con il loro neonato nella carrozzella, e Roger assieme a loro. Mentre la coppia lascia solo Roger col bambino, per pochi attimi, arriva il Dottor Gruber, che gli chiede come stiano andando le cose con Philip. Questi gli mostra orgogliosamente il neonato, causando un ennesimo malinteso col suo terapeuta."}
{"id": "339682", "revid": "110157", "url": "https://it.wikipedia.org/wiki?curid=339682", "title": "Collonges (Svizzera)", "text": "Collonges (toponimo francese) \u00e8 un comune svizzero di 750 abitanti del Canton Vallese, nel distretto di Saint-Maurice.\nGeografia fisica.\nNel territorio comunale sorge il Dent de Morcles (2\u00a0969\u00a0m\u00a0s.l.m.). \nStoria.\nIl comune di Collonges \u00e8 stato istituito nel 1816 con la divisione del comune soppresso di Outre-Rh\u00f4ne nei nuovi comuni di Collonges e Dor\u00e9naz; inizialmente comprese anche la frazione di Alesse, nel 1841 assegnata a Dor\u00e9naz.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "339683", "revid": "104458", "url": "https://it.wikipedia.org/wiki?curid=339683", "title": "Collonges", "text": ""}
{"id": "339686", "revid": "486946", "url": "https://it.wikipedia.org/wiki?curid=339686", "title": "Udeur", "text": ""}
{"id": "339689", "revid": "2166186", "url": "https://it.wikipedia.org/wiki?curid=339689", "title": "Fully", "text": "Fully (toponimo francese) \u00e8 un comune svizzero di 8\u00a0622 abitanti del Canton Vallese, nel distretto di Martigny.\nGeografia fisica.\nNel territorio comunale sorge il Dent de Morcles (2\u00a0969\u00a0m\u00a0s.l.m.).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nFully \u00e8 servito dalla stazione di Charrat-Fully, sulla ferrovia Losanna-Briga.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "339691", "revid": "767487", "url": "https://it.wikipedia.org/wiki?curid=339691", "title": "Lavey-Morcles", "text": "Lavey-Morcles (toponimo francese) \u00e8 un comune svizzero di 926 abitanti del Canton Vaud, nel distretto di Aigle.\nStoria.\nIl comune di Lavey-Morcles \u00e8 stato istituito nel 1852 con la fusione dei comuni soppressi di Lavey e Morcles.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nLavey-Morcles \u00e8 una localit\u00e0 turistica e una stazione termale sviluppatasi dagli anni 1830."}
{"id": "339692", "revid": "439868", "url": "https://it.wikipedia.org/wiki?curid=339692", "title": "Lavey", "text": "Lavey (toponimo francese) \u00e8 stato un comune svizzero del Canton Vaud, nel distretto di Aigle.\nStoria.\nNel 1852 \u00e8 stato accorpato all'altro comune soppresso di Morcles per formare il nuovo comune di Lavey-Morcles.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "339694", "revid": "767487", "url": "https://it.wikipedia.org/wiki?curid=339694", "title": "Morcles", "text": "Morcles (toponimo francese) \u00e8 una frazione del comune svizzero di Lavey-Morcles, nel Canton Vaud (distretto di Aigle).\nStoria.\nGi\u00e0 comune autonomo, nel 1852 \u00e8 stato accorpato all'altro comune soppresso di Lavey per formare il nuovo comune di Lavey-Morcles.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "339695", "revid": "124871640", "url": "https://it.wikipedia.org/wiki?curid=339695", "title": "Grande barriera corallina", "text": "La Grande barriera corallina (in inglese \"Great Barrier Reef\") \u00e8 la pi\u00f9 grande estensione di corallo nel mondo, composta da oltre 2\u00a0900 barriere coralline singole e da 900 isole; si estende per 2\u00a0300 km, su una superficie di circa 344\u00a0400 km\u00b2. \u00c8 una delle pi\u00f9 grandi attrazioni turistiche dell'Australia, generando ogni anno un reddito per 5 miliardi di dollari australiani (3,9 miliardi di dollari).\nStoria.\nNel 1768 il navigatore britannico James Cook part\u00ec per il suo primo viaggio nel Pacifico a bordo della HM Bark \"Endeavour\".\nA James Cook fu anche chiesto di scoprire il continente meridionale, o Terra Australis, che secondo gli scienziati doveva esistere per bilanciare la massa terrestre dell'emisfero settentrionale. Cos\u00ec, navigando in direzione sud-ovest da Tahiti, Cook scopr\u00ec la Nuova Zelanda, e impieg\u00f2 sei mesi per disegnarne la mappa.\nProseguendo verso ovest, arriv\u00f2 quindi alla costa sud-orientale dell'Australia, e nell'aprile del 1770 sbarc\u00f2 a Botany Bay, cos\u00ec battezzata da lui e dal naturalista Joseph Banks, suo compagno di viaggio, a causa della flora insolita e affascinante presente sulle sue coste. Virando verso nord, Cook si tenne vicino alla costa per tracciarne con cura la mappa, ma fin\u00ec nei bassi fondali della laguna che separa le barriere coralline della costa, dai 16 ai 160\u00a0km di distanza. Nonostante le precauzioni, la nave ben presto si incagli\u00f2 e dovette essere tirata in secca. Nei due mesi che occorsero per ripararla, Cook ebbe tutto il tempo per studiare la meraviglia della barriera.\nDopo Cook, intere generazioni di esploratori, scienziati e turisti hanno studiato la barriera e le sue meraviglie. Essa si estende per pi\u00f9 di 2.000 km, parallelamente alla linea costiera dell'Australia nord-orientale, seguendo i contorni della piattaforma continentale. Nonostante il suo nome, essa \u00e8 composta da circa 3.000 singoli banchi e isolotti di corallo collegati l'uno all'altro, ognuno a un diverso stadio di sviluppo, e separati da stretti canali tortuosi. In alcuni punti, come al largo di capo Melville, a nord, la barriera corallina \u00e8 una stretta striscia di corallo, mentre vicino a capo Manifold, a sud, misura 320\u00a0km di larghezza. Lungo la barriera si possono trovare gli Wonky hole, delle sorgenti sottomarine di acqua dolce.\nDescrizione.\nSi trova al largo della costa del Queensland, nell'Australia nord-orientale. La Grande Barriera Corallina pu\u00f2 essere vista dallo spazio ed \u00e8 la pi\u00f9 grande struttura fatta di organismi viventi. La struttura \u00e8 composta da miliardi di minuscoli organismi, noti come i polipi del corallo. La barriera ha una grande biodiversit\u00e0, ed \u00e8 stata inclusa come Patrimonio dell'Umanit\u00e0 nel 1981. La CNN l'ha inclusa nelle sue sette meraviglie del mondo.\nUna grande parte della barriera corallina \u00e8 protetta dal Parco Marino della Grande Barriera Corallina, che contribuisce a limitare l'impatto umano, come ad esempio il sovrasfruttamento e il turismo. Altre pressioni ambientali per la barriera corallina e il suo ecosistema sono la qualit\u00e0 delle acque di deflusso, il cambiamento climatico insieme allo sbiancamento dei coralli.\nNel 2016 la Grande barriera corallina, secondo uno studio pubblicato su \"Nature\" nel marzo 2017, ha subito uno sbiancamento senza precedenti a causa di un innalzamento della temperatura del mare di 4 gradi, che ha portato alla morte di pi\u00f9 del 20% dei coralli; al nord, addirittura, ne sono scomparsi i due terzi. David Wachenfeld, coautore della ricerca, ha affermato che \"la Barriera australiana \u00e8 praticamente morta\" e che \"se non si interverr\u00e0 per limitare il riscaldamento globale [...] la sua fine arriver\u00e0 molto presto\".\nFauna marina.\nNella barriera corallina vi sono moltissime specie vegetali e animali marini.\nQuesto \u00e8 un parziale elenco degli animali marini che popolano la Grande barriera corallina:"}
{"id": "339697", "revid": "729019", "url": "https://it.wikipedia.org/wiki?curid=339697", "title": "Timea Vagvoelgyi", "text": "Biografia.\nHa lavorato soprattutto nel cinema pornografico italiano."}
{"id": "339698", "revid": "580197", "url": "https://it.wikipedia.org/wiki?curid=339698", "title": "Pallamano ai Giochi della XXVIII Olimpiade", "text": "I tornei olimpici di pallamano dei Giochi di Atene si sono svolti tra il 14 e il 29 agosto 2004.\nLe gare sono state ospitate dalla Arena Faliro presso il complesso olimpico Faliro e, per le fasi finali, dall'arena olimpica Helliniko di Atene.\nHanno preso parte al torneo 12 formazioni maschili e 10 formazioni femminili.\nIl torneo maschile \u00e8 stato vinto dalla Croazia, mentre il torneo femminile \u00e8 stato vinto per la terza volta consecutiva dalla Danimarca."}
{"id": "339699", "revid": "124104275", "url": "https://it.wikipedia.org/wiki?curid=339699", "title": "Peter Shilton", "text": "Detiene il record di presenze con l' (125). In pi\u00f9 di trent'anni di carriera ha raggiunto il record, tuttora insuperato, di 1005 gare di campionato, con almeno 100 presenze in cinque degli otto club in cui milit\u00f2. Prese parte a tre campionati del mondo (competizione in cui esord\u00ec a 33 anni nel 1982) e vanta un record di 10 incontri di fase finale (su 17 disputati) con la porta inviolata. \u00c8 il giocatore con il maggior numero di incontri ufficiali disputati (1390).\nCarriera.\nClub.\nShilton crebbe nel Leicester, il club della sua citt\u00e0 natale, nel quale entr\u00f2 all'et\u00e0 di 13 anni. Fu presto notato dal portiere titolare Gordon Banks che si accorse subito delle qualit\u00e0 del suo collega pi\u00f9 giovane. Di l\u00ec a quattro anni sarebbe stato proprio Shilton la causa della cessione di Banks: al momento di firmare il suo primo contratto da professionista, infatti, Shilton pose come condizione quella di esser considerato titolare. Banks si trasfer\u00ec allo Stoke City e Shilton divenne il primo portiere, posto che tenne per otto stagioni.\nL'esordio avvenne nel maggio 1966 a 17 anni non ancora compiuti: la performance contro l'Everton fu cos\u00ec positiva che il Leicester non ebbe esitazioni a privarsi di Banks che nell'estate di quell'anno sarebbe diventato campione del mondo con la nazionale inglese. Risale alla sua esperienza con quel club l'unico goal segnato da Shilton nella sua carriera: in una gara di campionato contro il Southampton, nell'ottobre del 1967, il portiere segn\u00f2 direttamente su calcio di rinvio dalla propria porta.\nLa stagione 1968-1969 vide il Leicester retrocedere in Seconda Divisione e, contemporaneamente, raggiungere la finale di Coppa d'Inghilterra, che Shilton \u00e8 tuttora uno dei pi\u00f9 giovani portieri ad aver mai giocato. La partita fu persa 0-1 contro il Manchester City e, singolarmente, nonostante i trofei vinti in seguito, Shilton non gioc\u00f2 mai pi\u00f9 la finale di Coppa d'Inghilterra.\nNonostante la retrocessione - e la decisione di non abbandononare il Leicester in Seconda Divisione - Shilton riusc\u00ec a catturare l'attenzione di sir Alf Ramsey, che lo chiam\u00f2 in Nazionale, dove esord\u00ec nel novembre 1970 contro la (battuta 3-1). Nel 1971, anche grazie a Shilton, il Leicester torn\u00f2 in Prima Divisione. Le stagioni successive videro Shilton sempre pi\u00f9 alla ribalta, per via dell'infortunio con il quale il portiere titolare della Nazionale Gordon Banks perse nel 1972 la vista a un occhio e, con esso, la possibilit\u00e0 di continuare la carriera professionistica ad alto livello.\nNel 1973 Shilton inaugur\u00f2 la tradizione di vestire un'uniforme di gioco bianca. Quando, durante la ripetizione della semifinale dell'edizione 1973-74 di Coppa d'Inghilterra contro il Liverpool, Kevin Keegan segn\u00f2 con un pallonetto al volo dalla media distanza il goal che signific\u00f2 l'eliminazione per il Leicester, un commentatore televisivo osserv\u00f2 che probabilmente Keegan aveva avuto il compito facilitato dal fatto di valutare bene la posizione di Shilton con la coda dell'occhio in virt\u00f9 della sua maglietta ben distinguibile sullo sfondo.\nGiunto a una svolta nella sua carriera professionale dopo otto stagioni di professionismo, Shilton decise di cambiare ambiente e si accas\u00f2 allo Stoke City. In quel periodo inizi\u00f2 anche la competizione con Ray Clemence del Liverpool per il posto di portiere titolare in Nazionale. Gli anni allo Stoke non furono ricchi di soddisfazioni e anche le presenze in Nazionale scarseggiarono (una nel 1975, nessuna nel 1976 e due nel 1977). Quando nel maggio 1977 lo Stoke retrocesse, Shilton cerc\u00f2 una squadra di prestigio per conservare le sue chance di essere considerato anche per la selezione inglese.\nNell'estate di quello stesso anno Shilton pass\u00f2 al Nottingham Forest appena promosso in Prima Divisione, sotto la guida del tecnico Brian Clough. La squadra vinse la Coppa di lega inglese contro il Liverpool in una finale che Shilton salt\u00f2 per infortunio, e fece l'impresa di vincere il campionato da neopromossa. Con i risultati tornarono anche le convocazioni in Nazionale: il nuovo commissario tecnico Ron Greenwood, incapace di scegliere in via definitiva tra lui e Clemence, decise di usarli alternativamente. Nel 1979 arrivarono la seconda Coppa di lega consecutiva e, soprattutto, la Coppa dei Campioni, vinta a Monaco contro gli svedesi del Malm\u00f6 con un goal di Trevor Francis. Nel 1980 arriv\u00f2 la qualificazione ai campionati d'Europa, prima competizione cui la Nazionale inglese partecipava da 10 anni a quella parte e, prima del torneo, anche la seconda Coppa dei Campioni consecutiva per il Forest, vinta 1-0 contro l' a Madrid con un goal di John Neilson Robertson. Shilton fu nominato quell'anno \"Calciatore dell'Anno\" dai suoi colleghi britannici. Lasci\u00f2 il Nottingham nel 1982, alla fine del quinquennio pi\u00f9 ricco di trofei della sua carriera.\nIl trasferimento arrivava al culmine di un periodo turbolento sul piano personale: il vizio del gioco aveva portato Shilton a frizioni familiari e nel frattempo erano sopraggiunte una relazione extraconiugale e un arresto per guida in stato di ubriachezza. Nel pieno di queste vicende, giungeva l'esordio a 32 anni nel campionato del mondo in Spagna del 1982, che Shilton gioc\u00f2 da titolare e fin\u00ec con un solo goal al passivo, anche se l'Inghilterra non raggiunse le semifinali.\nNel luglio 1982 Shilton firm\u00f2 per il Southampton dove gi\u00e0 giocavano Kevin Keegan e James Alan Ball, suoi ex-compagni di nazionale. Il suo momento migliore in quel club fu la semifinale di Coppa d'Inghilterra contro l'Everton, persa per un goal all'ultimo minuto. Nel 1987 si trasfer\u00ec al Derby County, club in cui gioc\u00f2 fino al 1991, anno della retrocessione in Seconda Divisione. Ormai maturo per diventare allenatore, nel 1992 accett\u00f2 l'offerta di diventare tecnico giocatore del Plymouth in Terza Divisione: allenatore a tempo pieno dal 1994, condusse la squadra agli spareggi per la Seconda Divisione ma perse in semifinale contro il Burnley. Convinto a rimettersi in porta, nel febbraio 1995 venne ingaggiato dal - che non lo schier\u00f2 mai in partite di Lega - e successivamente dal Bolton, con il quale gioc\u00f2 un incontro. Senza presenze in Lega anche la successiva esperienza con il West Ham.\nGiunto a 999 partite, ormai Shilton puntava a raggiungere la cifra tonda di mille, cosa che ottenne difendendo i pali del Leyton Orient in Terza Divisione: l'avversario di tale evento speciale, avvenuto il 22 dicembre 1996 fu il Brighton.\nNell'occasione, l'emittente satellitare Sky Sport trasmise l'incontro in diretta come momento culminante di una trasmissione speciale in cui venne presentata un'edizione del \"Guinness dei Primati\" dedicata al record di Shilton. Furono, al termine, 1005 le partite ufficiali di Lega giocate prima del definitivo ritiro all'et\u00e0 di quasi 48 anni.\nNazionale.\nCon la Nazionale prese parte, oltre ai campionati del mondo di , e , anche ai campionati d'Europa di e .\nFu protagonista, sebbene suo malgrado, di uno degli episodi pi\u00f9 controversi e nel contempo pi\u00f9 entusiasmanti della storia dei campionati del mondo di calcio: il 22 giugno 1986 a Citt\u00e0 del Messico, durante il quarto di finale - , sub\u00ec un goal segnato di mano da Diego Maradona che l'arbitro convalid\u00f2 contro ogni evidenza, poi qualche minuto pi\u00f9 tardi ne sub\u00ec uno dallo stesso Maradona dopo uno slalom da centrocampo. Alla fine il goal irregolare di Maradona fu decisivo per il risultato, perch\u00e9 l'Inghilterra segn\u00f2 soltanto una rete con Lineker per un 1-2 finale che significava l'eliminazione inglese dal campionato del mondo.\nIl primo e l'ultimo torneo cui Shilton partecip\u00f2 con la sua nazionale furono entrambi in Italia e, singolarmente, sia la prima che l'ultima partita giocata furono entrambe delle sconfitte contro la nazionale di casa: a Torino, il 15 giugno 1980, l'Italia vinse 1-0 in un incontro valido per il primo turno del campionato d'Europa. A Bari, il 7 luglio 1990, sempre l'Italia vinse 2-1 la finale per il terzo posto del campionato del mondo. La conquista del quarto posto fu il miglior risultato di Shilton con la Nazionale inglese e, nella fattispecie, costitu\u00ec anche la sua 125\u00aa e ultima partita.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "339703", "revid": "834", "url": "https://it.wikipedia.org/wiki?curid=339703", "title": "Agustin Barrios Mangor\u00e9", "text": ""}
{"id": "339704", "revid": "6923", "url": "https://it.wikipedia.org/wiki?curid=339704", "title": "Tremolo (tecnica chitarristica)", "text": "Il tremolo \u00e8 una tecnica chitarristica utilizzata, con differenti modalit\u00e0, sulla chitarra classica e su quella flamenca. Consente di ottenere un effetto che ricorda l'esecuzione contemporanea di due linee melodiche: un arpeggio e una melodia a note ribattute.\nLa tecnica del tremolo nella chitarra classica.\nSulla chitarra classica la tecnica viene solitamente eseguita suonando una quartina di note cos\u00ec ripartite: il pollice suona una singola nota (generalmente sulle corde basse) mentre le altre tre note della quartina sono eseguite, nell'ordine, da anulare, medio e indice. Queste dita suonano tutte la stessa corda, che pu\u00f2 essere la medesima corda suonata dal pollice o - molto pi\u00f9 frequentemente - una corda pi\u00f9 acuta.\nLa diteggiatura viene indicata cos\u00ec:\n p a m i\nTalvolta il tremolo viene eseguito su terzine, nel qual caso pollice e anulare suonano contemporaneamente le rispettive note:\n a m i\n p\nUsi pi\u00f9 complessi e avanzati della tecnica possono prevedere il tremolo doppio, in cui le tre dita (anulare, medio, indice) pizzicano ciascuna un bicordo (su due corde adiacenti) anzich\u00e9 una singola nota, mentre il pollice compie lo stesso lavoro del tremolo semplice.\nLa tecnica del tremolo nella chitarra flamenca.\nNella chitarra flamenca la tecnica del tremolo ha vaghe somiglianze con quella impiegata sulla chitarra classica. Difatti il metro ritmico fondamentale non \u00e8 la quartina, ma la quintina. Il pollice, che suona sempre una singola nota, la esegue per\u00f2 con tocco appoggiato, mentre le rimanenti quattro note vengono suonate da indice, anulare, medio e ancora indice. Di seguito si riporta la diteggiatura:\n p i a m i\nL'uso dell'appoggiato, l'inerente irregolarit\u00e0 della figurazione ritmica e l'inevitabile approssimazione che derivano dalla necessit\u00e0 di usare ripetutamente il dito indice, danno al tremolo flamenco il sapore tipico della musica spagnola, ben diverso da quello ricercato sulla chitarra classica."}
{"id": "339705", "revid": "31886", "url": "https://it.wikipedia.org/wiki?curid=339705", "title": "Personaggi di Rat-Man", "text": "Questa voce include un elenco e una descrizione dei personaggi della serie a fumetti \"Rat-Man\" di Leo Ortolani.\nPer quei personaggi la cui descrizione abbia una particolare estensione \u00e8 presente un rimando alla voce principale corrispondente.\nAlleati e amici di Rat-Man.\nPadre Angelini.\nPadre Angelini \u00e8 il prete della Citt\u00e0 Senza Nome. Ha sposato Brakko e Clara, e confessa spesso sia Brakko che Rat-Man.\n\u00c8 ispirato al sacerdote che ha sposato Ortolani con sua moglie, e che negli anni ha rappresentato un punto di riferimento importante per i dubbi religiosi di Ortolani.\nArcibaldo.\nArcibaldo \u00e8 il fedele maggiordomo di \"Rat-Man\" (o meglio, del suo alter ego milionario), nonch\u00e9 l'unico a conoscerne la vera identit\u00e0.\nTadeus Brakko.\nTadeus Brakko \u00e8 un poliziotto ed \u00e8 il miglior amico di Rat-Man; i due si conoscono quando appare per la prima volta La Gatta.\nTadeus Brakko Jr..\nTadeus Brakko Jr. \u00e8 il figlio di Brakko, o pi\u00f9 probabilmente del postino, e Clara. Viene narrata la sua nascita nella storia \"Il primogenito!\" e successivamente viene cresciuto ascoltando le storie di supereroi da Rat-Man.\nClara Clain.\nClara Clain \u00e8 la moglie bella e infedele di Brakko, comparsa per la prima volta nella storia \"Dimenticati dal tempo!\" (in fotografia) o nella storia \"La sentinella\" (come personaggio attivo).\nAma suo marito, ma proprio non riesce a essergli fedele: avr\u00e0 mille relazioni con altrettanti amanti, tra cui anche colleghi di Brakko, e persino un figlio - il piccolo Tadeus Junior - avuto dal portalettere; il marito, nonostante i medici gli avessero detto che era sterile, non avr\u00e0 quasi mai dei sospetti sulla propria paternit\u00e0, o sui tradimenti della moglie.\nNel finale della storia Clara, che inizialmente aveva abbandonato Tadeus, decide di arrivare in suo soccorso: in una citt\u00e0 devastata e dominata dall'Ombra, Clara si ricicla nella \"Dama\", la seducente e capace comandante di un esercito formato dai propri numerosi amanti, che mette a disposizione di Brakko per lo scontro finale.\nNonostante i suoi tentativi di riunirsi al marito, la sua natura licenziosa ha la meglio, ed i due decidono di separarsi sia pur restando in buoni rapporti.\nNella serie animata \"Rat-Man\", dove \u00e8 doppiata da Alessandra Cassioli, \u00e8 una giornalista ed \u00e8 la fidanzata (non la moglie) di Brakko. La si vede a volte tradire (o lo si deduce) il fidanzato con altri uomini, anche se meno spesso rispetto alla controparte cartacea e in modo meno esplicito.\nCapitano Krik.\nKrik \u00e8 il capitano della polizia della Citt\u00e0 Senza Nome, nonch\u00e9 un agente della \"luce\".\nDoc.\nDoc \u00e8 il medico della polizia della Citt\u00e0 Senza Nome.\nFa la sua prima comparsa nella storia \"Week-end di torrone\". Nella storia \"Dimenticati dal tempo!\", ambientata in un futuro possibile, si vede come Doc muoia \"di vecchiaia\" cercando di disinnescare una bomba (\u00abSe la vecchiaia non mi tradisce l'ho disinnescata! Guarda!...\u00bb).\nCompare anche nella serie animata di \"Rat-Man\" come personaggio ricorrente, dove \u00e8 doppiato da Dante Biagioni. Nell'episodio \"Zero Zero Rat-Man!\" fornisce a Rat-Man una serie di dispositivi tecnologici per la sua missione, un omaggio al personaggio di Q del ciclo di romanzi e film di James Bond.\nJordan.\nJordan \u00e8 un poliziotto alquanto stupido in forza al dipartimento di polizia della Citt\u00e0 Senza Nome, lo si vede spesso in coppia con Brakko, con il quale condivide la mancanza di intelligenza.\nNano.\nNano (o pi\u00f9 correttamente Senso di Nano) \u00e8 un nano dall'umore burbero che viene \"acquistato\" da Rat-Man durante l'Esalogia di New York come nuovo superpotere, ovvero quello di avvisarlo in caso di pericoli (citazione del \"senso di ragno\" dell'Uomo Ragno).\nSono frequenti i battibecchi tra i due personaggi, date le continue battute di Rat-Man sulla statura di Nano e la permalosit\u00e0 di questi.\nNano compare anche nella storia \"Allen\" del 2012, dove fa la parte del robot Oliver (l'equivalente del personaggio di David interpretato da Michael Fassbender nel film \"Prometheus\").\nPiccettino.\nPiccettino \u00e8 un orsacchiotto di pezza che venne regalato al piccolo Deboroh (il vero nome di Rat-Man) quando questo perse tragicamente i genitori durante una svendita in un grande magazzino.\nThea.\nThea \u00e8 una stupenda ragazza e amore perduto di Rat-Man, comparsa per la prima e unica volta (ad eccezione di flashback e storie alternative) nella storia \"La minaccia verde!\"\nApparentemente figlia dello scienziato Donald Denam, aiuta Rat-Man a scappare dal laboratorio dove suo padre lo aveva rinchiuso per utilizzarlo come cavia per i suoi esperimenti. Nelle ultime pagine, Thea muore tra le braccia di Rat-Man ritornando la rosa che era prima di essere trasformata dal professor Denam (come suggerito anche dal profumo di rosa che si sentiva quando compariva). Nonostante non si veda in molti episodi, Thea lascer\u00e0 un ricordo indelebile nel \"Ratto\" (e diventer\u00e0 un personaggio molto amato dai lettori), fungendo anche da monito per molte azioni future del suo innamorato: il ricordo di Thea, ad esempio, lo salver\u00e0 dalla Gatta. Altre Thea inoltre esistono in realt\u00e0 alternative che Rat-Man visita durante gli eventi raccontati nella \"Trilogia del Ragno\": in una di tali realt\u00e0, Rat-Man scopre di essere sposato con Thea, e di aver avuto da lei una dolce bambina. Ortolani non esclude che il personaggio possa tornare anche nella continuity canonica in una storia futura.\nNell'albo \"Star Rats\" (parodia della trilogia originale di \"Guerre stellari\") compare la principessa Theila, unione tra Thea e la Principessa Leila.\nInizialmente Ortolani pensava di chiamarla Rosalinda, ma poi cambi\u00f2 idea \u00abper non dare un indizio troppo esplicito al lettore sulla sua natura di vegetoide\u00bb.\nNella corrente linea temporale Thea \u00e8 rivelata essere un clone di Aima, scienziata incaricata di scoprire i veri poteri del Rat-Man e sinceramente innamorata di Rat-Man stesso. Gli eventi dell'\"Incredibile Ik\" sono rivelati essere una versione romanzata del reale svolgersi degli eventi: nel tentativo di limitare l'esposizione futura di Rat-Man all'Ombra, i due amanti sono stati separati e i ricordi di Rat-Man cancellati dalla mente di Aima.\nCi\u00f2 nonostante, anni dopo Aima si rivela ancora viva, e madre di una figlia avuta dallo stesso Rat-Man, la Thea della corrente linea temporale, una bambina dolce e bella come la madre, ma stralunata come il padre la cui comparsa, come inizialmente previsto dai ricercatori di Altrove con Aima ed il suo clone, riaccende in Rat-Man il sentimento dell'amore (paterno, in questo caso) consentendogli di liberarsi dall'Ombra e rendersi conto che se ha una figlia dolce e bella, allora sua madre deve essere ancora viva.\nCi\u00f2 si verifica, ma la Thea attuale \u00e8 colma di risentimento verso Rat-Man per averla abbandonata per diciassette anni: per tale ragione riesce a legare con Janus Valker, accettandolo senza problemi come il suo caro \"nonnino\", ma non con Rat-Man. Proprio questo consente all'Ombra, come estremo tentativo di sopravvivere alla sconfitta, di legarsi alla giovane Thea, combattendo a morte Rat-Man sotto le sembianze di un mostruoso Topin. Vedere suo padre accettare le percosse smettendo di reagire e proclamando di meritare il disprezzo di una figlia che aveva abbandonato, e le parole di Valker che l'avevano incitata a perdonare suo padre, la spingono ad accettare finalmente Rat-Man nella sua vita, dandogli la forza di reagire e vincere.\nTempo dopo, Aima, Thea e Rat-Man sono diventati una vera famiglia: nonostante tutto, Rat-Man ancora pattuglia la Citt\u00e0 Senza Nome, ma ora con al fianco Thea in una variante femminile del suo costume.\nAima.\nAima \u00e8 la vera identit\u00e0 della Thea di cui era innamorato Rat-Man. Una brillante scienziata dei Laboratori Altrove, viene incaricata di trovare \"Il Rat-Man\", la personalit\u00e0 vigorosa e quasi onnipotente nascosta in Rat-Man, venendo esposta ai diversi lati della personalit\u00e0 di Rat-Man stesso, dai pi\u00f9 grotteschi fino ai pi\u00f9 dolci, come l'amore (rappresentato dall'Incredibile Ik, un \"Rat-Man interiore\" composto di puro amore ed amico fraterno della lussuria del supereroe).\nAima fallisce nel trovare il Rat-Man, ma si innamora perdutamente dello stralunato ma generoso eroe, incontrando l'opposizione del capitano Krik e dei suoi colleghi, che invece cercano di separare i due in modo da poter tenere Rat-Man sotto controllo nel momento in cui l'Ombra, lasciato Janus Valker, cercher\u00e0 di unirsi con lui.\nAima all'inizio si lascia convincere, ma non riesce a resistere all'amore: per questo viene sequestrata dai suoi colleghi e privata dei ricordi, mentre Rat-Man viene percosso a sangue dagli uomini di Denam e convinto mediante un clone che Aima sia ancora viva (vivendo una versione \"seria\" degli eventi della Minaccia Verde). All'interno della sua personalit\u00e0 le sfaccettature del suo essere decidono (ingannate dall'Ombra) di sigillare per sempre Ik, l'amore, che convinto di aver perso Aima sta conducendo alla follia Rat-Man. Privato dell'amore, Rat-Man decide di accantonare anche il sospetto che Aima possa essere ancora viva e che la sua morte sia un inganno di Denam e cessa di cercarla, raccontando invece di aver amato una donna di nome Thea (il nome del lato della personalit\u00e0 di Aima che controlla l'amore) e di averla persa.\nPer questo Aima trascorre 17 anni in solitudine, priva dei ricordi di Rat-Man ma crescendo la figlia avuta da lei nell'unica notte assieme, che chiama Thea, mentre nei Laboratori Altrove viene custodito un secondo suo clone, programmato per amare Rat-Man, da usare per fermare l'Ombra.\nAllo scadere dei diciassette anni dalla nascita di Thea, ed i trent'anni necessari perch\u00e9 l'Ombra si incarni nell'eroe, il secondo clone viene liberato, e subito ucciso dall'Ombra che aveva previsto l'inganno: Walker e Krik rintracciano Aima, chiedendole di lasciar parlare Thea con Rat-Man, mentre i lati della personalit\u00e0 di Rat-Man, con l'aiuto dell'enigmatico Signor T. liberano Ik: Rat-Man riacquista la capacit\u00e0 di amare ed allontana da s\u00e9 l'Ombra, ormai diventata abbastanza potente da essere una minaccia.\nTemendo di non riuscire a sopravvivere, Rat-Man cerca di riallacciare i rapporti con Aima: ma Aima ormai lo considera uno sconosciuto e Thea lo disprezza: nonostante questo, ed i goffi tentativi di Rat-Man di riconquistarla, Aima pian piano si reinnamora dell'eroe, affidandogli la salvezza della loro figlia.\nDopo la vittoria finale, Aima accetta di sposare Rat-Man e costruire una famiglia con lui e Thea, ignara per\u00f2 che Rat-Man e Thea continuano ad agire segretamente come un duo di supereroi anche se l'era degli Eroi si \u00e8 conclusa con la vittoria sull'Ombra.\nSupereroi.\nFulmine.\nFulmine, alias Simon Donner, \u00e8 uno dei bambini che compongono la \"Seconda Squadra Segreta\".\nInsieme a Karpa, Spettro, Tresh e Nottolo, conosciuto successivamente come il Buffone, \u00e8 oggetto, ancora prima di nascere, di un esperimento del dottor Abbard. Lo scienziato infatti, nel 1966, nell'ambito del \"Progetto Rinascita\", che ha lo scopo di creare bambini con superpoteri da utilizzare per la \"Seconda Squadra Segreta\", inganna cinque madri incinte, inserendo all'interno del feto al quinto mese un siero (di nome \"Fattore naturale\") di sua creazione, in grado di potenziare le capacit\u00e0 umane. Alla nascita, poi, il dottor Abbard comunica ai genitori che i loro figli sono nati morti e mantiene i bambini all'interno del progetto, creando la squadra segreta.\nFulmine \u00e8 l'unico a legare col giovane Rat-Boy e ne diviene molto amico. Non vive nella Tana come Tresh e Karpa, ma si \u00e8 stabilito in un appartamento sotto il falso nome di Vincent Cloe.\nViene ucciso da Nottolo che si impadronisce dei suoi occhi per poter avere cos\u00ec accesso alla 'Tana' e uccidere Tresh e Karpa.\nKarpa.\nKarpa \u00e8 una dei cinque bambini selezionati dagli scienziati del progetto \"Seconda Squadra Segreta\". Ingenua e credulona, \u00e8 spesso oggetto degli scherzi degli altri membri del gruppo.\nQuando il lupo tenta di ucciderla, viene salvata da Spettro. Una volta tornata la calma, la ritroviamo \"in borghese\" insieme a Tresh nella stanza di ospedale dove Spettro viene ricoverato in seguito allo scontro con il Lupo. Rinunciando alla vita da supereroina, la vediamo chiedere a Rat-Man la lettera contenente i suoi dati personali.\nLupo.\nLupo (disegnato da Ortolani a imitazione di Sylvester Stallone) faceva parte della \"Prima Squadra Segreta\" insieme a Pipistrello, Saetta, Il Ripulitore, Tr\u00f2teo ed il Fantasma Azzurro. Unitosi a loro pi\u00f9 tardi, era il membro pi\u00f9 giovane del supergruppo. Segretamente affiliato ai Governativi (stessa organizzazione di cui fa parte il malvagio Janus Valker), collabora per eliminare gli altri membri della squadra, i quali rifiutano di essere controllati. Alla fine gli unici sopravvissuti della \"Prima Squadra Segreta\" sono il Lupo e il Pipistrello, dato comunque da tutti per morto.\nIn seguito all'attentato nella Cattedrale Abbandonata e alla creazione della \"Seconda Squadra Segreta\", Lupo, alias Karl Belland, ne diviene il capo, nonch\u00e9 istruttore dei cinque ragazzini. Il Lupo non ha remore nell'utilizzare la pistola e durante una missione uccide Boda Valker, per conto del figlio Joba, al cospetto di tutta la \"Seconda Squadra Segreta\". Questo episodio colpir\u00e0 molto Rat-Boy e gli altri giovani membri della Squadra Segreta.\nAnni dopo il Lupo e Janus Valker hanno intenzione di creare la \"Terza Squadra Segreta\", sotto il diretto controllo dei Governativi, in seguito ai fallimenti delle prime due squadre, ma prima vogliono \"pulire il laboratorio\" nell'unico modo possibile: uccidendo gli eroi. Quindi arruolano il Buffone per eliminare la \"Seconda Squadra Segreta\". Ucciso Fulmine, cercano di eliminare Tresh, Karpa e Rat-Boy. Grazie all'intervento di Spettro, alias Kimmy Belland, la ragazza amata da Rat-Boy e figlia del Lupo, i tre supereroi hanno salva la vita.\nLupo viene ucciso da Janus Valker in seguito al fallimento della missione contro la \"Seconda Squadra Segreta\".\nPipistrello.\nPipistrello (disegnato da Ortolani con le fattezze di Patrick Stewart) era il capo della Prima Squadra Segreta, formata da Lupo, Saetta, Il Ripulitore, Tr\u00f2teo ed il Fantasma Azzurro. Tra le molte imprese compiute, ha salvato il giovane Krik dal bandito Precisino. In seguito all'attentato nella Cattedrale Abbandonata, costato la vita a Saetta, Ripulitore e Tr\u00f2teo, rinunci\u00f2 ad essere un supereroe.\nRitiratosi a vita privata, il Pipistrello dedica i suoi giorni alla scultura, per espiare gli errori commessi (che portarono alla morte dei tre membri della Prima Squadra). Il Pipistrello diviene maestro del giovane Rat-Boy, quando egli si faceva chiamare Marvel Mouse, fino a trasformarlo in Rat-Man. Da parte sua, Rat-Man infonde nuova speranza nel vecchio maestro, che decide di indossare nuovamente il costume del Pipistrello.\nIl Pipistrello verr\u00e0 poi ucciso dal Guardiano, un robot programmato da Valker e dagli scienziati suoi sottoposti per eliminare qualunque supereroe; in seguito a ci\u00f2 Rat-Man erediter\u00e0 la villa in cui da giovane veniva educato dal suo maestro, e anche la societ\u00e0 di cui era a capo, la Fuffa Corporation, diventando un industriale miliardario cos\u00ec come \u00e8 apparso a inizio della serie.\nSpettro.\nSpettro \u00e8 un componente della Seconda Squadra Segreta.\nOdia profondamente il Rat-Boy e continua ad avere un atteggiamento ostile nei suoi confronti fino allo scontro finale con il Lupo, dove, cadendo a terra ferito, perde la maschera e rivela di essere una ragazza, per la precisione Kimmy.\nKimmy Belland, ragazza amata dal Rat-Boy e da lui mai dimenticata, \u00e8 figlia di Karl Belland, il Lupo, da lui inserita nel progetto della \"Seconda Squadra Segreta\". Dopo avere assecondato i loschi piani del padre per anni, quando il Lupo sta per uccidere Rat-Man, Kimmy trova la forza di ribellarsi salvando cos\u00ec l'eroe dalla furia del Lupo.\nDurante la felice riunione della ex-Seconda Squadra Segreta nella stanza di ospedale dove \u00e8 ricoverata, fa l'ingresso Joseph, ciclista e suo aitante fidanzato, che non manca di suscitare la gelosia del Ratto. Il Ratto, sportivamente, augura loro tutto il bene di questo mondo e, fuori dall'ospedale, smonta la bici a Joseph.\nSedici anni dopo, Rat-Man la reincontra alla festa d'addio dell'uomo mosca. Lei gli rivela che, abbandonata la vita della supereroina, avrebbe voluto farsi una famiglia, ma aveva scoperto di essere sterile a causa degli esperimenti di Abbard e per questo Joseph l'aveva lasciata.\nT\u00f2pin.\nT\u00f2pin \u00e8 stata la prima spalla di Rat-Man, comparso nella prima storia, \"Le sconvolgenti origini del Rat-Man\", inserito dall'autore perch\u00e9 gli sembrava divertente l'idea che un adulto potesse mettere in pericolo un ragazzino facendosi aiutare nella lotta contro il crimine.\nQuesto ragazzo uccise i suoi genitori perch\u00e9 visto che altri supereroi erano orfani pensava di diventare anche lui un eroe. Viene rapito dal nemico giurato di Rat-Man, il Buffone, il quale per\u00f2 fa un madornale quanto demenziale errore: chiede il riscatto ai genitori. Rat-Man riesce a salvare il ragazzo (pagando lui il riscatto oltretutto, dopo aver sconfitto gli sgherri del Buffone), e in gesto di gratitudine il ragazzo diventa la sua spalla con il nome di T\u00f2pin. Il ragazzo per\u00f2 non solo rende difficili le imprese del ratto ma crea un equivoco con la stampa trasformando l'accoppiata Rat-Man-T\u00f2pin in una coppia omosessuale (rimandando ad un'accusa mossa, soprattutto negli anni cinquanta e sessanta, da alcuni critici verso la ben pi\u00f9 famosa coppia dei fumetti Batman e Robin).\nTopin abbandoner\u00e0 Rat-Man successivamente e durante il ritrovo dei membri della seconda Squadra Segreta a cui Rat-Man parteciper\u00e0, si scoprir\u00e0 che T\u00f2pin \u00e8 diventato allievo di quel Buffone che lo aveva rapito anni prima, prendendo il nome \"Pagliaccio\". Successivamente si vede dentro l'automobile di Valker, vestito come lui, pronto a diventare suo seguace.\nIl personaggio non compare pi\u00f9 nelle storie fino al 2012, nella cosiddetta \"Trilogia Criminale\", ambientata tre anni dopo l'ultima apparizione e in cui T\u00f2pin \u00e8 ancora il seguace di Valker. Mentre Valker perfeziona una nuova tecnologia in grado di modificare il continuum temporale, cancellando gli eroi, T\u00f2pin sembra apparentemente tradire Valker, venendo sospettato di aver assunto il crudele serial killer Reegar per uccidere il suo nuovo mentore, ed assume tratti sempre pi\u00f9 simili al Valker posseduto dall'Ombra, come la capacit\u00e0 di muoversi non visto tra le ombre, un carattere tetro e crudele ed una crescente attrazione verso il potere dell'Ombra. A tal fine, catturato un clone di Rat-Man per Valker, gli propone di modificare il suo piano originale: laddove Valker avrebbe voluto usare il tracciato mentale di Rat-Man per cancellare la Luce degli eroi dal mondo, T\u00f2pin gli propone di sacrificare invece Kalissa, la sua ex-moglie, per scatenare l'Ombra nel passato.\nOrtolani ha definito T\u00f2pin come probabilmente il personaggio \u00abpi\u00f9 sottovalutato e sottoutilizzato\u00bb del mondo di Rat-Man.\nNella decalogia finale T\u00f2pin viene rivelato essere una delle incarnazioni dell'Ombra, che sta usando le buffe sembianze di un ragazzino-spalla sempre al fianco del suo Eroe per continuare a perseguitare Rat-Man fino al momento in cui potr\u00e0 fondersi con lui: come ultimo atto da T\u00f2pin, quando gli uomini di Altrove massacrano di botte Rat-Man e gli portano via Aima gli concede parte del suo potere per guarire dalle gravi ferite riportate. Rat-Man accetta, ma nel farlo si spoglia della capacit\u00e0 di amare allontanandosi anche dal ricordo di Aima, diventando vulnerabile all'Ombra stessa.\nT\u00f2pin scompare cos\u00ec dalle vicende, riassumendo i panni dell'Ombra, fino a quando non viene a scoprire dell'esistenza di Thea, figlia di Aima e Rat-Man: all'inizio, sempre nei panni del \"Rat-Man\", l'alter ego possente e muscoloso di Rat-Man cerca di uccidere la giovane donna per evitare che Rat-Man possa usare il sentimento di un padre verso la figlia per ritrovare la sua capacit\u00e0 di amare. In seguito, sconfitto, riappare nei panni di un T\u00f2pin dall'aspetto malvagio e corrotto per sfidare Rat-Man un'ultima volta sotto lo sguardo di Thea, con l'obiettivo di accrescere in lei la rabbia per essere stata abbandonata ed ignorata dal suo stesso padre per 17 anni, renderla partecipe della morte del padre e poi ricominciare il ciclo seguendola per trent'anni fino al momento di incarnarsi in lei. Il piano di T\u00f2pin fallisce quando Thea decide di perdonare il padre, dandogli la forza del \"Rat-Man\" per sconfiggere T\u00f2pin.\nAnche cos\u00ec T\u00f2pin continua a resistere, e sotto le sembianze di un uomo nudo, deforme, con le orecchie da topo del costume e spezzato, continua a prendersi beffe di Rat-Man, dichiarando di poter ancora tornare e che non esiste nessuno in grado di ucciderlo ed addossarsi il peso dei suoi peccati: a questo punto Valker appare per dargli il colpo di grazia, ponendo fine a T\u00f2pin per sempre.\nTresh.\nTresh \u00e8 uno dei bambini selezionati per la Seconda Squadra Segreta.\nLa sua fragile psiche \u00e8 sconvolta dal crudo omicidio di Boda da parte del Lupo. Da allora Tresh ha lasciato che la sporcizia si accumulasse sul suo costume fino a renderlo somigliante in tutto e per tutto ad un mucchio di spazzatura ambulante, per sottolineare la \"sporcizia\" morale dei supereroi del suo tempo.\nMolto amico di Karpa, rinuncia anch'egli alla sua vita da supereroe chiedendo la lettera con i suoi dati personali al Rat-Man, tuttavia \u00e8 incapace di adattarsi nuovamente ad una vita normale con la sua vecchia famiglia (e di lavarsi), per cui dopo un lasso di tempo imprecisato ritorna a indossare il costume e a vivere in strada. Aiuter\u00e0 Rat-Man a gestire la scuola dei \"Nuovi Eroi\".\nNemici.\nBoda Valker.\nBoda Valker \u00e8 il padre di Joba e Janus Valker, apparso per la prima volta nella storia \"La squadra segreta\" appartenente alla \"Trilogia del Ritorno\".\nAffiliato all'Ombra, era a capo del progetto governativo che mirava al controllo della Squadra Segreta; era stato inoltre l'ideatore della Seconda Squadra Segreta.\nQuando Janus \u00e8 ancora bambino, la polizia cerca di catturarlo. Per salvare il figlio dall'Ombra che \u00e8 venuto a prendere l'uomo, gli dona gli occhiali dell'Ombra. Il bambino per\u00f2, spinto dalla curiosit\u00e0, torna indietro dal padre e vedendo parte del potere dell'Ombra si trasforma in un albino, instillandosi il germe malefico dell'Ombra in lui.\nViene ucciso dal Lupo durante una missione della Seconda Squadra Segreta, dietro ordine di Joba, anch'egli seguace dell'Ombra. Muore poich\u00e9 abbandonato dall'Ombra, probabilmente a causa dei suoi insuccessi.\nIl Buffone.\nIl Buffone \u00e8 il primo nemico che compare nella serie di Rat-Man, e se Rat-Man \u00e8 nato come una parodia di Batman (il Bat-Man cinematografico in particolare, uscito quello stesso anno), non \u00e8 sorprendente che il primo criminale incontrato sia una parodia della pi\u00f9 grande nemesi del Cavaliere Oscuro, il Joker (non a caso presente anch'egli nel film di Tim Burton). Fisicamente, tuttavia, assomiglia pi\u00f9 al Jester della Marvel Comics.\nDopo aver rapito un bambino per chiedere un riscatto ai genitori (nonostante il bambino fosse orfano), il Buffone viene scoperto da Rat-Man che riesce a liberare il bambino (pagando lui il riscatto nonostante avesse gi\u00e0 sconfitto gli uomini del Buffone), il quale diventer\u00e0 T\u00f2pin, suo fedele braccio destro. Nella trilogia della Squadra Segreta il Buffone si allea con Valker e con il Lupo per eliminare i vecchi membri della Squadra Segreta e poterne formare una nuova, agli ordini del governo. Riesce a uccidere Fulmine e dopo aver convinto T\u00f2pin a passare dalla sua parte, il Buffone si cimenta in una lotta finale contro Rat-Man terminata con la distruzione della Cattedrale in cui si trovavano (lo stato attuale del Buffone \u00e8 quindi ignoto). Si scopre per\u00f2 che il Buffone originariamente avrebbe dovuto far parte della Squadra Segreta nei panni di Nottolo, prima di essere escluso sotto pressione di Valker per fare posto a Rat-Boy (poi diventato Rat-Man) per difenderlo dall'Ombra.\nIl personaggio compare anche nella serie animata di \"Rat-Man\" nell'episodio \"Il mortale Buffone\": in questa storia si scopre che nel test per diventare supereroe della Citt\u00e0 Senza Nome Rat-Man ha scambiato il foglio suo con quello del Buffone, che cos\u00ec non \u00e8 potuto diventare supereroe (ed \u00e8 anzi stato esiliato dalla citt\u00e0); torna dunque in citt\u00e0 per vendicarsi di Rat-Man e di tutta la cittadinanza, facendo cadere sopra l'intera citt\u00e0 una torta gigante che, caso del destino, cadr\u00e0 su s\u00e9 stesso.\nLa Gatta.\nLa Gatta \u00e8 una donna bella e sensuale che uccide gli uomini dopo averli sedotti.\nNella sua prima apparizione Rat-Man e Tadeus Brakko cercano di catturarla, col solo risultato che Rat-Man viene rapito proprio dalla Gatta. Alla fine dell'episodio, si scopre che la Gatta non \u00e8 una semplice donna ma una sorta di creatura sovrannaturale; solo l'intervento di un corpo speciale della polizia, quello dei misteriosi \"Guardiani\", permette di metterla in sicurezza.\nSuccessivamente \u00e8 stata protagonista di un calendario a lei dedicato nel 2001, un \"calendalbo\" in bianco e nero dipinto uscito solo nelle fumetterie che conteneva anche la storia \"Trappola seducente\", prologo della \"Trilogia della Gatta\". In occasione di quella trilogia, Rat-Man, che a causa della sua ossessione per la pornografia sembra avere dimenticato Thea, il suo unico amore scomparso, cade nella trappola della Gatta, che cattura gli uomini tramite il calendario che la raffigura. Si scopre, inoltre, che la Gatta \u00e8 l'incarnazione del desiderio, e viene combattuta dagli uomini dai tempi degli egiziani, quando era chiamata Sekhmet (\u00abI dieci comandamenti furono creati per proteggerci da lei\u00bb). Ratty riuscir\u00e0 a sfuggirle solamente grazie al ricordo di Thea, che continua ad albergare nel suo cuore, e a Cinzia, l'unico \"uomo\" che la Gatta non pu\u00f2 sedurre, e che riesce senza troppi problemi ad eliminarla.\n\u00c8 comparsa inoltre in un episodio della serie animata di Rat-Man (\"La Gatta\"), dove \u00e8 doppiata da Monica Ward.\nIl personaggio ha vinto nel 2002 il Premio INCA per il \"miglior personaggio femminile non protagonista\".\nIl Guardiano.\nIl Guardiano \u00e8 un robot gigante al servizio dell'Ombra, incaricato di uccidere i supereroi rintracciandone i tracciati mentali. Anche il Pipistrello \u00e8 tra le sue vittime.\nFa la sua prima apparizione nella storia \"L'allievo\" appartenente alla cosiddetta \"Quadrilogia del Supereroe\". Viene distrutto in occasione del ritorno di Rat-Man da un calcio volante di Chuck Norris.\nJoba.\nJoba \u00e8 il figlio di Boda e fratello di Janus Valker.\nVenne creato originariamente per la miniserie \"\" di Ortolani e Ade Capone per dare \u00abun tocco di follia e malvagit\u00e0\u00bb; successivamente la serie di Morgan non pot\u00e9 pi\u00f9 continuare, e allora Ortolani decise di riprendere il personaggio nell'universo ratmaniano inserendola nell'\"Esalogia delle origini\" e dando qualche informazione sulle sue origini. Nel tentativo di essere il prossimo contenitore dell'Ombra, muore combattendo contro suo fratello.\nIl Ragno.\nIl Ragno \u00e8 uno dei primi nemici di Rat-Man, essendo comparso in \"Rat-Man\" n. 1 (novembre 1995), e usato da Ortolani come rappresentazione delle iniziative commerciali delle case editrici di quel periodo, in particolare la Marvel, volte a sfruttare la moda delle \"variant cover\" per spingere i lettori a comprare pi\u00f9 copie degli stessi fumetti.\nLa sua storia \u00e8 un rovesciamento di quella dell'Uomo Ragno: ad Altrove, i laboratori segreti degli Uomini Ombra, uno scienziato viene colpito da una raggio radioattivo letale; cadendo a terra, morde un ragno (proveniente da un'altra dimensione) causandone una misteriosa mutazione genetica, a seguito della quale il ragno inizia gradualmente ad acquisire caratteristiche umane: egoismo, avidit\u00e0, spietatezza. Le attivit\u00e0 criminali del Ragno sono truffe, speculazioni, e altre \"bassezze\". Una sua caratteristica peculiare \u00e8 la sua ignoranza nell'uso dei congiuntivi, che puntualmente sbaglia quando viene il momento di inserirli in un discorso.\nIl Ragno diventa uno spietato e ricchissimo editore, capace di pubblicare la sua stessa storia a fumetti in 27 versioni diverse (di cui una con la copertina in teflon) per fare soldi alle spalle dei lettori pi\u00f9 ingenui. Il mondo editoriale gli si rivolta contro, e il Ragno si rifugia in un condominio abbandonato; Rat-Man interviene per catturarlo, ma gli salva la vita quando Valker, leader degli Uomini Ombra, invia un emissario, il Redactor ad ucciderli entrambi. Rat-Man comunque riuscir\u00e0 a sconfiggere il mostro di Valker, che per\u00f2 si autodistrugger\u00e0 facendo perdere le tracce del Ragno (\u00abclassico trucco per poter riutilizzare il personaggio in futuro\u00bb, ammetter\u00e0 successivamente Ortolani).\nAlcuni anni pi\u00f9 tardi, il Ragno rapisce Brakko (trasformandolo temporaneamente nel terribile \"Cover-Man\") per tendere una trappola a Rat-Man, che viene aiutato da due componenti di un \"gruppo di eroi composto da quattro elementi\" alla ricerca di un'anomalia temporale. Il tutto si riveler\u00e0 un paradosso temporale, essendo la loro stessa ricerca la causa del passaggio dimensionale del Ragno, che si riveler\u00e0 essere l'anomalia cercata, ovvero il Ragno di un universo alternativo. Gli eroi per\u00f2, tornati al momento dello scontro tra il Redactor e il Ragno, riusciranno a far materializzare tutti i Valker delle altre dimensioni in Valker stesso grazie ad un malfunzionamento del Sincrodisco usato per i viaggi dimensionali, uccidendolo (o cos\u00ec Ortolani induce a credere; Valker infatti non muore, essendo quella solo una realt\u00e0 alternativa, riscritta grazie al ritorno del Ragno alternativo nel suo universo). I quattro viaggiatori dimensionali potranno infine tornare alla loro dimensione originale.\nIl Ragno diventer\u00e0 il capo di una sorta di associazione/loggia massonica che ha portato al successo tutti i famosi supereroi che (invece di salvare la gente) hanno imparato a fare i film per diventare delle vere icone portando al massimo il proprio successo. Rat-Man entrer\u00e0 nell'associazione per scoprire chi avesse rovinato il suo amico eroe Il Cacciatore, intossicato dal successo, finendo per\u00f2 per rimanere tentato e corrotto dalle lusinghe del successo. Non verr\u00e0 per\u00f2 morso dal Ragno (simbolo del successo) grazie all'intervento dell'amico Cacciatore e della polizia, che cattureranno il Ragno in modo che non possa pi\u00f9 nuocere a nessuno.\nIl Ragno ha un cameo nel finale, nel quale compare come fotografo al matrimonio di Rat-Man, ironicamente chiedendo agli invitati se gradiscono ricevere \"27 copie della foto\".\nIl Ragno compare anche nella storia immaginaria \"Il Signore dei Ratti\" come parodia di Shelob.\nScienziati di Altrove.\nProfessor August Abbard.\nIl dottor August Abbard \u00e8 uno degli scienziati dediti al progetto ed alla creazione della \"Seconda Squadra Segreta\", un gruppo di supereroi uniti al fine di sventare la criminalit\u00e0. Abbard inizier\u00e0 ad utilizzare un siero (di nome \"Fattore naturale\") di sua creazione al fine di creare bambini con superpoteri ma la cosa si riveler\u00e0 fallimentare e creer\u00e0 solo disadattati sociali. Abbard decide cos\u00ec di impiegare i bambini orfani come membri della Seconda Squadra Segreta, allenandoli fin dalla tenera et\u00e0.\nJanus Valker costringer\u00e0 poi Abbard ad inserire un bambino al posto di un altro gi\u00e0 inserito nella squadra con il nome di Nottolo (che vagher\u00e0 negli anni successivi con il nome di Buffone): il bambino \u00e8 Deboroh La Roccia e verr\u00e0 chiamato con il nome di Rat-Boy (il futuro Rat-Man). A guidare la Seconda Squadra Segreta ci sar\u00e0 Lupo, l'unico membro della prima scampato allo sterminio.\nResosi conto della malvagit\u00e0 del progetto e dei loschi piani del Lupo, pochi giorni prima dell'uccisione di Fulmine spedisce le lettere con i dati personali dei cinque supereroi per essere ucciso da dei sicari del Buffone (Nottolo).\nDottor Donald Denam.\nIl Dottor Donald Denam faceva parte, insieme a Kalissa, Janus Valker, Abbard, Pujanof, Patovic, Fij\u00f6rdo e Mung, del gruppo di ricercatori che seguivano la Seconda Squadra Segreta. Distaccatosi dal gruppo per continuare le sue ricerche sul mondo vegetale nel centro di ricerche biologiche Genesis e costruire un futuro migliore, venti anni dopo Denam riesce a creare i vegetoidi: creature viventi formate unendo frutta e verdura al misterioso \"fluido\". Oltre ai molti vegetoidi schiavi, Denam crea anche due vegetoidi superiori, che considera figli: Primus e Thea. Denam raccoglie Rat-Man, ferito gravemente, su richiesta di Thea e con l'intenzione di usarlo per un esperimento. Thea riesce a salvare Rat-Man quando Primus, vegetoide imperfetto dotato di un corpo informe, evade dalla sua prigione per distruggere il \"padre\". Durante la fuga di Thea e Rat-Man dal laboratorio, Denam \u00e8 ucciso da Primus.\nIl personaggio compare poi nei racconti del passato di Rat-Man o in storie ambientate in universi alternativi, come la Trilogia del Ragno o la Trilogia Criminale. In quest'ultima, nella nuova linea temporale creata dagli esperimenti di alterazione del tempo di Janus Valker, Donald Denam \u00e8 apparentemente ancora vivo; il suo braccio destro, contorto e deforme, lascia per\u00f2 il dubbio che abbia sperimentato su se stesso la creazione dei vegetoidi, o che sia egli stesso un vegetoide con le sembianze del \"vero\" Denam. Ortolani non esclude comunque che il personaggio possa tornare anche nella continuity canonica in una storia futura.\nNella Decalogia finale gli eventi della Minaccia Verde vengono rivelati essere una versione romanzata diffusa da Rat-Man stesso dei reali eventi: \"Thea\" in realt\u00e0 \u00e8 Aima, brillante scienziata di Altrove incaricata di studiare i veri poteri di Rat-Man, che chiede l'aiuto dei suoi colleghi, tra cui Denam. Gli scienziati di Altrove decidono di separare Aima e Rat-Man: Aima viene rapita e privata dei ricordi, Rat-Man percosso gravemente (si salva dall'invalidit\u00e0 solo grazie all'interessato aiuto dell'Ombra stessa) e tratto in inganno da un clone instabile di Aima detenuto nei laboratori Genesis per lo scopo di simulare la morte di Aima stessa e convincere Rat-Man a cessare le ricerche. Il piano funziona, ed \u00e8 lo stesso Rat-Man a diffondere la versione romanzata degli eventi narrata ne \"La Minaccia Verde\".\nHa inoltre affermato di aver preso come spunto per la realizzazione del personaggio l'attore britannico Donald Pleasence per quanto riguarda l'aspetto e il nome di battesimo, e il personaggio di Carl Denham dal film \"King Kong\" del 1933 per il cognome.\nJorgesson.\nGiovane e promettente scienziato di Altrove, \u00e8 il braccio destro di Janus Valker, lo aiuta in tutto e lo vede come una sorta di maestro, al punto di fare qualsiasi cosa per lui (ad esempio farsi estrarre un dente al posto suo) e di sacrificarsi per evitare che egli venga colpito nella lotta contro Joba (proprio in questa occasione perde il braccio sinistro).\nFa la sua prima apparizione nella storia \"L'allievo\" appartenente alla cosiddetta \"Quadrilogia del Supereroe\".\nKalissa.\nLa dottoressa Kalissa \u00e8 la bella moglie di Janus Valker, disegnata da Ortolani con le fattezze di Cher, che fa la sua prima apparizione nella \"Trilogia del clone\".\nCome Janus, anche Kalissa \u00e8 un membro della squadra di scienziati dietro al progetto della Seconda Squadra Segreta (anche detto \"progetto Rinascita\", di cui inizialmente fanno parte i piccoli Nottolo, Tresh, Karpa, Fulmine e Spettro), che prevede la somministrazione di un fluido chiamato \"Fattore naturale\" a cinque feti di cinque mesi selezionati all'insaputa dei genitori e poi sottratti loro alla nascita, per essere inseriti nella Seconda Squadra Segreta. Solamente dopo l'inserimento del Rat-Boy (il futuro Rat-Man) nella Squadra in seguito alla sospetta espulsione di Nottolo ad opera di Janus, Kalissa scopre che \u00e8 figlio del marito. Nonostante gli sforzi di Janus per mantenere Rat-Boy nella Squadra Segreta, Kalissa voter\u00e0 per il reinserimento di Nottolo, dando origine anche ai loro problemi matrimoniali. Il rapporto tra Kalissa e Janus si sgretola totalmente quando lui cerca di ucciderla per impadronirsi di un disco col tracciato mentale del Rat-Boy, al fine di usarlo per eliminare il giovane supereroe. Kalissa riesce a sfuggirgli (procurandogli la famosa cicatrice sul viso) e a portare con s\u00e9 il prezioso disco.\nVenti anni dopo, Kalissa, a capo del centro ricerche Repetita Iuvant, utilizza il disco del tracciato mentale per creare cloni dell'ex Rat-Boy (Rat-Man). Il progetto ha durata molto breve: dopo sei mesi il Rat-Man originale riesce a liberarsi insieme ai suoi cloni ed a riassorbirli (eccetto uno: il Numero 6). In seguito al fallimento, Kalissa chiede aiuto a Janus, definito da lei \"creatore del Rat-Man\". Nulla si sa, al momento, sull'incontro tra i due, ma il fatto che Jan, nella storia \"Era mio padre\", possieda il suddetto disco e, nel finale, uccida il Dottor Mung (altro partecipante al progetto Rinascita e successivamente collaboratore di Kalissa) fa temere il peggio sulla sua sorte.\nNella \"nuova\" linea temporale creata dalle alterazioni del tempo di Valker, Kalissa \u00e8 ancora viva, e non \u00e8 pi\u00f9 in contatto con Valker da 15 anni. Nel momento in cui lei gli chiede di contattarlo, T\u00f2pin propone a Valker di sacrificarla per liberare l'Ombra sullo spaziotempo, e Valker acconsente, accettando il suo invito.\nValker decide di \"graziarla\", ferendola gravemente al petto anzich\u00e9 ucciderla. Kalissa si ristabilisce, e partecipa all'ultimo piano degli scienziati di Altrove di fermare un Rat-Man unito all'Ombra mediante un clone di Aima, l'unica donna che Rat-Man abbia mai amato. Il piano fallisce, e Kalissa si affida a Valker che ricongiunge Rat-Man all'originale Aima ed alla figlia avuta con lei, Thea. Dopo la vittoria finale una Kalissa ancora viva ed in buoni rapporti con Valker viene invitata alle nozze tra Aima e Rat-Man, partecipandovi con Janus Valker.\nDottor Mung.\nIl dottor Mung \u00e8 uno dei ricercatori impegnati nei laboratori di Altrove. Si occupa della ricerca e della sperimentazione sugli animali, come si vede nell'Esalogia delle origini. Tra gli animali con cui Rat-Boy si diverte troviamo un gatto a due teste (\u00abDivertentissimo, quando gli mettevo il cibo sia a destra che a sinistra!\u00bb), e Poppy, il suo criceto preferito. Poppy \u00e8 cieco, sordo, glabro e con le zampette posteriori amputate. Un giorno viene mangiato dal gatto a due teste (\u00abQuella di sinistra\u00bb), e Rat-Boy piange cos\u00ec tanto che il dottor Mung prende un altro criceto e nel giro di un'oretta crea \"Poppy secondo\". Si arriva fino a \"Poppy sesto\".\nDel dottor Mung non si sa pi\u00f9 niente fino alla storia \"Era mio padre\", in cui si ritrova prigioniero di Janus Valker con in testa una macchina in grado di analizzare il tracciato mentale di Rat-Boy al cui interno Mung si aggira sotto le spoglie di Piccettino. Accertatosi che il ricordo del padre sia stato rimosso dalla memoria del figlio, Janus libera Mung e gli propone un gioco: se riesce a raggiungere la fine del corridoio prima che le ombre lo raggiungano gli sar\u00e0 concessa la libert\u00e0. Mung ride sicuro di vincere, ma le regole non sono ancora finite: Valker gli spezza le ginocchia con un bastone e per il povero dottore non c'\u00e8 scampo. Giunto a met\u00e0 corrodoio Janus Valker spegne la luce e chiude la porta, abbandonando Mung alle ombre.\nJanus Valker.\nJanus Valker \u00e8 la nemesi di Rat-Man.\nAltri.\nCinzia Otherside.\nCinzia Otherside \u00e8 una donna transessuale (non ha subito alcuna operazione), con un fisico muscoloso ed una predilezione per i completini leopardati.\nFisso.\nFisso \u00e8 il cagnolino sfortunato di Cinzia; ad ogni occasione si scopre una sua nuova malattia o un suo nuovo handicap (ha una zampina di legno, vomita il rene ecc.). Compare per la prima volta nella storia \"I Fantastici\".\nNel 2014 \u00e8 stata realizzata e commercializzata una statua di Cinzia che tiene in braccio Fisso.\nGessica L\u00f2vebol.\nGessica L\u00f2vebol \u00e8 una modella dal seno enorme, conosciuta da Rat-Man durante le vacanze al mare.\nProfessor Klavius.\nIl professor Joseph Klavius era un professore che aveva incoraggiato Krik quando era ancora giovane di avere fede nei supereroi, perch\u00e9 potessero vincere contro l'Ombra. Cerca anche di infondere questa speranza nella gente tramite la pubblicazione di storie a fumetti, come Sorro. Malato di Alzheimer, muore anni dopo; il suo maggiordomo Arcibaldo cerca quindi una nuova persona da servire, trovando Rat-Man.\nProfessor Schafausen.\nIl professor Schafausen \u00e8 un personaggio che compare solo nella serie animata di Rat-Man: \u00e8 uno scienziato della multinazionale Fraudolent.\nRatto.\nSi tratta di un freddo guerrigliero mercenario, un altro Rat-Man le cui vicende si sviluppano parellelamente a quelle del supereroe della Citt\u00e0 Senza Nome. I due universi si incontrano nella \"saga di Ratto\" e Rat-Man si ritrova faccia a faccia con Ratto, di animo vendicativo e spietato, in antitesi con quello di Rat-Man, buono e gentile. Nella \"Quadrilogia dei Sacrificabili\" Ortolani rivela, attraverso brevi flashback, alcuni dettagli sulle origini di Ratto: a differenza di Rat-Man ha sempre avuto la maschera (era gi\u00e0 l\u00ec), \u00e8 stato il secondo uomo ad entrare nella squadra mercenaria dei \"Sacrificabili\" e il nome di RATTO gli \u00e8 stato dato proprio dal fondatore dei \"Sacrificabili\" chiamato \"IL VECCHIO\" (il Clint Eastwood di \"Gunny\", dotato dell'autobus corazzato di \"L'uomo nel mirino\"), quando lo ha reclutato nella sua squadra.\nSvarzeneggher.\nSvarzeneggher, chiamato anche semplicemente Svarz o Svarzy, \u00e8 il cane di Tadeus Brakko, che gli vuole molto bene malgrado non sia molto fedele.\nNella storia \"L'incredibile Ik!\", dove compare per la prima volta, il suo padrone lo descrive come un incrocio tra un bulldog e un hot dog, e rivela di averlo addestrato personalmente. Le storie successive mostrano un cane dal fiuto, dall'intelligenza e dalla fedelt\u00e0 poco sviluppati, esattamente il contrario di un cane tipico. Frequenti sono le \"gag\" con il suo padrone (anch'egli dipinto come uno stupido da Leo Ortolani) dove spesso il cane preferisce fare i suoi interessi danneggiando fisicamente (spesso volontariamente) il povero Brakko. Nella Trilogia del Ragno si scopre l'origine di Svarz: Brakko era entrato nel negozio di animali \"Cani e gatti\" per prendere \u00abun cagnolino affettuoso, vivace e intelligente\u00bb. Potendo spendere solo 75 centesimi, per\u00f2, l'unico cane accessibile a quella cifra era un cane condannato alla sedia elettrica. Dopo anni in cui non compariva pi\u00f9 nelle storie di Rat-Man, Svarz ricompare nel 2014 nella storia \"L'ora pi\u00f9 buia\": Brakko spiega come la sua lunga assenza fosse dovuta a una scuola canina a cui l'aveva portato, sperando vanamente che imparasse a comportarsi bene. In realt\u00e0 Ortolani ha dichiarato che dal punto di vista narrativo l'assenza fosse dovuta al fatto che aveva avuto a che fare con \u00abstorie ambientate in altre realt\u00e0 o in altri luoghi, o [...] cos\u00ec tanti personaggi in ballo che non avevo spazio da dedicargli\u00bb.\nSvarz compare nella saga di \"Star Rats\" come Woki, personaggio parodia di un Wookiee, compagno di Brankio Karnissian (a sua volta un incrocio di Brakko e Lando Calrissian). Si comporta in modo incredibilmente avido pensando solo a far soldi sulla pelle del padrone. Compare inoltre nella serie animata di \"Rat-Man\" in qualche episodio.\nTamara.\nUna transessuale, Cinzia la conoscer\u00e0 una volta arrivata alla Citt\u00e0 Molto Grande per prostituirsi. Tamara diventer\u00e0 presto la migliore amica e confidente di Cinzia, ascoltandola parlare di tutti i suoi problemi (specie l'amore impossibile per Rat-Man), anche se a volte le capita di rispondere con qualche battuta sarcastica. Nel tentativo di conquistare Rat-Man, sar\u00e0 Tamara a suggerire a Cinzia di indossare una fluente parrucca bionda, che manterr\u00e0 per tutta la serie. Come Cinzia, ha una preferenza per gli abiti leopardati, ma a differenza dell'amica si \u00e8 fatta operare per avere un seno e conquistare cos\u00ec gli uomini.\nTamara compare anche nella storia immaginaria \"Il Signore dei Ratti\" nei panni della Regina Tamara, equivalente di Elrond, regnante del popolo delle elfe.\nTelevisione.\nSpesso appaiono dei programmi televisivi demenziali che fanno da sfondo alla vita della Citt\u00e0 Senza Nome.\nBob Favazzi.\nUn esploratore naturalista e zoofilo, parodia dei vari documentari avventurosi. Il suo slogan \u00e8 \"Sono Bob Favazzi e tocco gli animali!\"\nSpesso incontra animali strani e bizzarri come la scimmia-sedia e tenta sempre di baciarli e corteggiarli. Nello speciale \"Il Rat-Man Enigmistico\" appare una sua storia, alla fine della quale viene arrestato per molestie sessuali ad una folaga.\nGiacotto.\nParodia di Roberto Giacobbo, conduce la trasmissione \"Misterius\", in cui spiega i misteri dell'universo con ragionamenti campati in aria e senza senso logico. \u00c8 stato protagonista della storia \"Misterius - Speciale scienza!\" pubblicato nel 2013.\nMaga Ornella.\nUn'anziana chiaroveggente che conduce una trasmissione in cui legge le carte, ma quando qualcuno la chiama tenta sempre di perpetrare i suoi scopi, come vendere una Fiat 128 rossa o sistemare i clienti con un tale Sergio Toffanelli.\nCaratteristica della Maga Ornella e dei suoi clienti \u00e8 di usare dei modi di dire tipicamente meridionali, come \"stare\" invece di \"essere\"."}
{"id": "339708", "revid": "709565", "url": "https://it.wikipedia.org/wiki?curid=339708", "title": "Ellenismo (religione)", "text": "L'Hellenismo, o Ellenismo (), conosciuto anche come Religione Etnica Ellenica (\u1f19\u03bb\u03bb\u03b7\u03bd\u03b9\u03ba\u1f74 \u1f10\u03b8\u03bd\u03b9\u03ba\u03ae \u03b8\u03c1\u03b7\u03c3\u03ba\u03b5\u03af\u03b1), Politeismo Ellenico, Dodecateismo (\u0394\u03c9\u03b4\u03b5\u03ba\u03b1\u03b8\u03b5\u03ca\u03c3\u03bc\u03cc\u03c2), od Olimpianesimo (\u1f48\u03bb\u03c5\u03bc\u03c0\u03b9\u03b1\u03bd\u03b9\u03c3\u03bc\u03cc\u03c2), \u00e8 un movimento religioso detto \"neopagano\" (anche se i praticanti stessi rifiutano questa parola per descriversi) che rivivifica l'antica religione greca, che fu poi abolita, resa illegale e perseguita dall'imperatore romano Teodosio I tramite una serie di decreti, tra il 391 e il 392.\nIl movimento \u00e8 relativamente unificato e tendente all'approccio ricostruzionistico; l'ellenismo ha contribuito infatti all'emersione del fenomeno neoellenico, che tenta di ricostruire la cultura greca in tutta la sua \"weltanschauung\", non solo religiosa ma anche sociale. Sono presenti inoltre gruppi ellenisti eclettici o non neoellenici, concentrati principalmente negli Stati Uniti d'America.\nGli aderenti all'ellenismo sono in numero crescente. Fonti interne al movimento indicano 400.000 ellenisti nel mondo; altre stime collocano il numero degli ellenisti nella sola Grecia tra i 100.000 e i 200.000 aderenti, e quello degli iscritti alle istituzioni intorno alle 2000 unit\u00e0. Il governo degli Stati Uniti indicava invece nel 2006 la cifra molto minore di 2000 aderenti in senso generale.\nSviluppo.\nLa religione della Grecia antica era una volta praticata nelle aree bagnate dal mar Egeo, e continuava le tradizioni della precedente civilt\u00e0 micenea della tarda Et\u00e0 del bronzo. Nel IV secolo a.C. evolse nella religione ellenica, e si diffuse ampiamente in tutto il bacino del Mediterraneo. La spiritualit\u00e0 greca si espanse in Ionia, in Asia Minore, in tutta la Magna Grecia meridionale \u2014 dove influenz\u00f2 profondamente la religiosit\u00e0 italica \u2014, e in colonie greche quali Marsiglia. La fine del culto greco fu sancita nel 393 con la proibizione di tutte le religioni pagane e l'ascesa del cristianesimo a religione di Stato. I convertiti all'ellenismo vedono questa rinascita come un'espressione del proprio patrimonio culturale, in opposizione alla Chiesa ortodossa greca, istituzione religiosa dominante.\nNell'evoluzione del fenomeno sono emerse differenze tra i vari gruppi ellenisti, in particolare tra la frangia ricostruzionistica e quella eclettica. L'YSEE e il Dodekatheon, entrambe presenti in Grecia ed entrambe ricostruzionistiche e neoelleniche, utilizzano parole come \"tradizionale\" o \"etnico\" per riferirsi all'ellenismo (l'YSEE \u00e8 anche un membro fondatore del congresso mondiale delle religioni etniche). Il senso di queste definizioni non \u00e8, nella maggior parte dei casi, geneticistico, quanto legato al neoellenismo. Le organizzazioni neoelleniche non escludono chi non sia etnicamente greco, ma enfatizzano la necessit\u00e0 di abbracciare non solo la religione ellenica, ma anche la cultura greca.\nParecchie organizzazioni e comunit\u00e0 sono state fondate anche negli Stati Uniti. La maggior parte di queste non sono ricostruzionistiche, non aderiscono al movimento neoellenico, ma sono spesso eclettiche. Al di fuori della Grecia e degli Stati Uniti, comunit\u00e0 elleniste sono presenti nel Regno Unito, in Francia, in Belgio e in Austria.\nAndrew Campbell, autore statunitense e ellenista, nel suo libro \"Old Stones, New Temples\" rintraccia nell'emersione del ricostruzionismo una tendenza dovuta all'insoddisfazione data dalla Wicca, che secondo Campbell sarebbe eccessivamente eclettica e mancante di basi culturali. Un sondaggio svolto nel 2004 da Sarah Winter su 94 ellenisti statunitensi ha evidenziato come il 64% di questi considerassero di primaria importanza la metodologia ricostruzionistica, contro un 36% di non ricostruzionisti.\nNomenclatura.\nL'istituzione greca chiamata YSEE (\"\u03a5\u03c0\u03b1\u03c4\u03cc \u03a3\u03c5\u03bc\u03b2\u03bf\u03cd\u03bb\u03b9\u03bf \u03c4\u03c9\u03bd \u0395\u03bb\u03bb\u03b7\u03bd\u03ce\u03bd \u0395\u03b8\u03bd\u03b9\u03ba\u03ce\u03bd\", o per esteso Consiglio supremo degli ellenici gentili) e l'Hellenion statunitense, per indicare la religione utilizzano la denominazione \"ellenismo\" (in greco \"\u1f19\u03bb\u03bb\u03b7\u03bd\u03b9\u03c3\u03bc\u03cc\u03c2\", \"Hellenismos\") o \"tradizione ellenica etnica politeistica\", e si riferiscono agli aderenti con il termine \"ellenici\" o \"ellenici gentili\" (in lingua greca \"ethnikoi hellenes\"; dove \"gentili\" sta per \"pagani\"). Queste associazioni, definendosi \"elleniche\", inseriscono l'ellenismo in un progetto di ricostruzione pi\u00f9 ampio (il neoellenismo), ovvero esteso all'intera cultura greca.\nL'utilizzo del lemma \"ellenismo\" per indicare la religione greca nacque con l'imperatore Giuliano e il suo tentativo di riformare e sistematizzare il paganesimo. Fu reso popolare dallo scrittore Andrew Campbell attraverso la pubblicazione del suo \"Old Stones, New Temples\". Un'altra organizzazione sempre istituita in Grecia, il Dodekatheon (in alfabeto greco \"\u0394\u03c9\u03b4\u03b5\u03ba\u03b1\u03b8\u03ad\u03c9\u03bd\"), utilizza l'espressione semplice di \"religione greca\" (in greco \"elliniki threskia\"). La Societas Hellenica Antiquariorum o Helliniki Hetaireia Archaiophilon utilizza la frase \"religione tradizionale ellenica del Dodekatheon\", mentre l'organizzazione statunitense chiamata Elaion utilizza il nome \"dodecateismo\", esprimendo il proprio obiettivo di reinstaurare la sola religione greca, non inserendosi cos\u00ec tra le organizzazioni neoelleniche.\nIl termine \"neopaganesimo ellenico\" \u00e8 utilizzato frequentemente nella mailing list HellenicPagan, anche se l'uso del termine \"pagani\" \u00e8 contestato dal Consiglio supremo degli ellenici gentili in quanto in passato utilizzato dai cristiani come insulto. I nomi \"neopaganesimo greco-romano\", \"neopaganesimo classico\" o Olimpianesimo sono invece utilizzati per indicare quei gruppi che operano un sincretismo di elementi traendoli dall'ellenismo e dalla Via romana agli dei. Solo l'Elaion rende chiaramente il fatto che il dodecateismo e il neoellenismo siano due cose diverse; il primo la ricostruzione della sola religione greca, il secondo la ricostruzione dell'intera cultura greca, nella sua religiosit\u00e0, societ\u00e0 e visione del mondo.\nDottrina.\nGli ellenisti adorano i dodici Olimpi ed in generale le varie divinit\u00e0 del pantheon ellenico, divinit\u00e0 della natura e della protezione. I dodici D\u00e8i prendono tale nome in quanto, secondo la mitologia greca, vivrebbero sul monte Olimpo; alcuni gli ellenisti moderni, operano una netta distinzione tra la mitologia e la teologia.\nL'ellenismo \u00e8 una religione innanzitutto votiva e devozionale, il cui culto si basa sull'offerta alle divinit\u00e0 per ottenerne la tutela e la benedizione. La devozione nei confronti dei propri D\u00e8i \u00e8 strettamente correlata al precetto etico dell'eusebeia. La pratica non \u00e8 gestita da una Chiesa centrale ma tende ad essere abbastanza unificata nelle sue varie espressioni, gestite dalle altrettanto varie organizzazioni elleniste. Questa suddivisione organizzativa fa s\u00ec che non esista un clero centrale, ma che ogni organizzazione gestisca i propri seminari per l'istituzione di un proprio apparato sacerdotale attraverso cui regolare i rituali e le cerimonie.\nEsistono anche persone che, come accade anche per le altre religioni del movimento neopagano, praticano in solitaria senza entrare a far parte di alcuna istituzione. L'esperienza personale \u00e8 generalmente accettata dalle comunit\u00e0 elleniste e prende il nome di gnosi personale non verificata, termine in uso anche presso altre organizzazioni neopagane, etene in particolare. I rituali delle maggiori organizzazioni sono molto simili, se non gli stessi, la maggior parte degli ellenisti \u00e8 infatti ricostruzionista Secondo l'Ysee, la spiritualit\u00e0 ellenista \u00e8 caratterizzata dall'assenza di una struttura dogmatica, di regole assolute e di testi sacri considerati di ispirazione divina. Al contrario l'ellenismo considera degni di riverenza e utili per il discorso teologico molti testi estrapolati dalla tradizione classica.\nTeologia.\nLa religione greca antica era una religione spiccatamente politeistica, in cui le divinit\u00e0 venivano interpretate come incarnanti i principi della natura, che di fatto veniva sacralizzata. La Teogonia di Esiodo fornisce un mito di creazione politeistico. In epoca pi\u00f9 tarda non mancarono tentativi di sistematizzazione della teologia secondo sistemi panteistici e monistici. Esempio di queste tendenze furono il neoplatonismo e la stessa religione che Giuliano tent\u00f2 di istituzionalizzare.\nIl moderno ellenismo, essendo innanzitutto ricostruzionistico, si basa ostensivamente sulla concezione antica. \u00c8 in primo luogo una religione politeistica e panteistica, e le divinit\u00e0 sono concepite come essenze spirituali che governano le espressioni della natura ai suoi livelli pi\u00f9 elementali, le manifestazioni della vita e del cosmo. Questa \u00e8 la tendenza maggioritaria, sebbene esistano gruppi che enfatizzano maggiormente una direzione monistica, vedendo le divinit\u00e0 come i tanti aspetti o rappresentazioni umane di un principio spirituale unitario ancestrale, l'Uno.\nUn filo conduttore che lega tutte le concezioni teologiche dei gruppi ellenisti \u00e8 la cosmoteasi (dal greco \"cosmotheasis\", letteralmente \"visione dell'universo\"). Questa idea identifica il cosmo con l'Uno stesso, e lo concepisce come sistematizzato dall'armonia dell'essenza stessa che costituisce tutte le cose, e fluisce attraverso tutte le cose. La rappresentazione iconografica delle divinit\u00e0 \u00e8 necessaria per fornire all'uomo conforto visivo e sensibile. Le divinit\u00e0 vanno tuttavia al di l\u00e0 della rappresentazione iconografica; sono infatti essenze, senza una forma, senza un corpo fisico, senza un genere sessuale e senza un carattere inteso nel senso umano del termine. Gli D\u00e8i vengono definiti come delle forze o delle intelligenze impersonali che si manifestano attraverso le regole di armonia su cui si basa il mondo naturale.\nSecondo la teologia ellenica l'essenza universale \u00e8 portata ad organizzarsi secondo una logica, nel suo costituire i mondi. Questa logica \u00e8 chiamata ananke. Gli D\u00e8i si pu\u00f2 dire che partecipino dunque all'eterna creazione, cio\u00e8 al continuo processo di evoluzione e fruizione cui sono soggette tutte le cose che esistono. La creazione non \u00e8 un evento concluso, ma \u00e8 eterno in quanto consiste nel perenne susseguirsi dei processi ciclici della vita e della morte, su cui si basa anche la reincarnazione, che \u00e8 l'idea escatologica pi\u00f9 comune tra i ellenisti.\nEtica.\nLa religione ellenica non possiede dei dogmi, ovvero delle presunte verit\u00e0 assolute rivelate, ma al contrario favorisce l'idea che l'uomo debba giungere egli stesso alla comprensione del cosmo attraverso il rispetto per la vita, per la natura e per l'intera esistenza.\nIl mondo che circonda gli esseri umani \u00e8 manifestazione dell'Uno. La natura risulta pertanto il veicolo attraverso cui l'essere umano pu\u00f2 superare il \"Velo di Maya\" generato dai sensi fisici. La ritualistica e la pratica religiosa servono all'uomo per mantenere il proprio equilibrio di contatto con il mondo naturale, e quindi con il mondo delle divinit\u00e0. La loro funzione \u00e8 dunque principalmente meditativa. La natura \u00e8 sacralizzata e come tale va grandemente riverita e rispettata. I dodecateici, come altri neopagani, sono spesso impegnati in cause ambientalistiche. I precetti principali che fanno propriamente parte della dottrina dodecateica sono quelli contenuti nelle Massime delfiche, ossia la reciprocit\u00e0, l'ospitalit\u00e0 (\"Xenia\") e il rispetto, accompagnati dall'autocontrollo e dalla conoscenza di se stessi. Questi valori aiutano l'essere umano a condurre una vita serena e basata sul rispetto nei confronti del prossimo.\nLa vita di ogni dodecateico si fonda sulla condivisione dei beni, delle ricchezze e delle qualit\u00e0. Un altro precetto importante della dottrina etica del dodecateismo \u00e8 l'eusebeia, cio\u00e8 la devozione nei confronti delle divinit\u00e0. Questo concetto si ricollega fortemente al rispetto per la natura in quanto le divinit\u00e0 stesse vengono identificate con essa. La felicit\u00e0 dell'uomo dipende dal suo ruolo nel mondo e dal suo approccio con il mondo stesso. Se l'uomo rispetta e riverisce le divinit\u00e0 (il mondo naturale), contribuisce alla conservazione dell'equilibrio della natura, della societ\u00e0 e di se stesso.\nControversie.\nI moderni aderenti al dodecateismo sono stati spesso vittima di discriminazioni, in particolare da parte della Chiesa ortodossa greca. Nel 2004, in Grecia, sono sorte delle dispute che hanno mobilitato alcune comunit\u00e0 dodecateiche. Il professor Giorgos Dontas, presidente della Societ\u00e0 archeologica di Atene ha espresso pubblicamente indignazione per i danni inferti a siti nei pressi del Partenone e dell'Acropoli a causa della preparazione delle Olimpiadi. Poco tempo prima dell'inizio dei giochi la giornalista Rhema Ellis prepar\u00f2 un servizio riguardante la rinascita che stava interessando l'antica religione greca. Nel documentario discusse delle violenze che avevano colpito le comunit\u00e0 neopagane, tra cui l'incendio di una libreria di Atene che rilasciava pubblicazioni per promuovere il restauro del dodecateismo.\nSempre nel periodo dei giochi olimpici un'associazione contest\u00f2 l'utilizzo commerciale di Atena e Febo come mascotte ufficiali delle Olimpiadi del 2004 svoltesi proprio ad Atene. L'organizzazione riteneva che la rappresentazione caricaturale delle divinit\u00e0 potesse recare offesa alle comunit\u00e0 dodecateiche e fosse irrispettosa nei confronti della cultura. Avvenimenti pi\u00f9 recenti hanno invece interessato l'associazione Ellinais, la quale sta promuovendo iniziative per combattere la discriminazione e riuscire a legalizzare il culto dodecateico. Nel 2006 le comunit\u00e0 ateniesi dell'Ellinais vinsero una battaglia legale per l'utilizzo degli antichi siti sacri \u2014 oggi patrimoni archeologici \u2014 e degli uffici centrali dell'associazione come luoghi di culto dove praticare i rituali.\nIl 22 gennaio 2007 \u00e8 stato tenuto un rituale presso il tempio di Zeus Olimpio ad Atene; negli stessi giorni Efstathios Kollas, presidente dell'associazione dei sacerdoti cristiani ortodossi greci ha definito i dodecateici \"un pugno di miserabili, riesumatori di una religione morta e degenerata che desiderano ritornare alle mostruose e oscure illusioni del passato\", mentre Doreta Peppa, alta sacerdotessa dell'Ellinais, ribatt\u00e9 anche in questa circostanza la legittimit\u00e0 della religione dodecateica, spazzata via dalla violenza del cristianesimo e oggi, in nome della libert\u00e0 religiosa, praticabile nuovamente."}
{"id": "339715", "revid": "1543377", "url": "https://it.wikipedia.org/wiki?curid=339715", "title": "Collemancio", "text": "Collemancio \u00e8 l'unica frazione di Cannara (provincia di Perugia).\nGeografia.\nIl borgo murato sorge a 507 m s.l.m., sulla cima di una collina boscosa e ampiamente coltivata, propinqua ai Colli Martani. \u00c8 situato a circa 7\u00a0km a ovest di Cannara (al termine della strada provinciale 412), a 30\u00a0km circa da Perugia e a 175\u00a0km da Roma. Ha una popolazione di 78 abitanti (censimento 2001).\nClima.\nClima.\nIl clima di Collemancio \u00e8 di tipo temperato sublitoraneo con una media annuale di circa 13\u00a0\u00b0C ed \u00e8 caratterizzato da inverni freddi ma non rigidi (la temperatura media di febbraio, il mese pi\u00f9 freddo, \u00e8 di 4,5\u00a0\u00b0C) ed estati con temperature moderatamente elevate (la temperatura media del mese pi\u00f9 caldo, agosto, \u00e8 di 22,5\u00a0\u00b0C). Nel corso dell'anno si registrano mediamente 44 giorni circa di gelo distribuiti tra ottobre e aprile. Le precipitazioni sono generalmente comprese fra i 650 e i 700\u00a0mm annuali. Nei mesi invernali possono prodursi precipitazioni nevose (mediamente 5 o 6 giorni all'anno)\nStoria.\nIl municipio romano.\nA poche centinaia di metri dall'attuale Collemancio, in localit\u00e0 La Pieve, si trovano le rovine della antica citt\u00e0 romana di \"Urvinum Hortense\", con ogni probabilit\u00e0 la citt\u00e0 menzionata nella \"Naturalis Historia\" (III, 114) da Plinio il Vecchio. Fu fondata nel III secolo a.C., in concomitanza con la colonizzazione della vallata umbra avvenuta in quello stesso secolo. Non \u00e8 certa l'esistenza di un \"vicus\" edificato in et\u00e0 preromana sul posto o nelle immediate vicinanze. Il centro abitato, che fin dal III secolo a.C. si dot\u00f2 di un tempio e di mura erette con blocchi squadrati di arenaria reperita localmente esercitava una funzione di controllo sulla rete stradale e serviva come centro di passaggio per le merci. Conobbe un notevole sviluppo urbano sul finire dell'et\u00e0 repubblicana e agli inizi di quella imperiale, epoca in cui venne inserita da Augusto, tra i municipi della Regio VI. Di et\u00e0 tardorepubblicana sono le Terme, successivamente ampliate durante il regno dell'imperatore Antonino. Nel 47 a.C. diede forse i natali al poeta Properzio e nel 69, il console romano Fabio Valente venne ivi imprigionato, mentre lottava per il potere contro Vespasiano.\nI primi scavi che riportarono alla luce il municipio romano sono del 1931, e furono condotti da un maestro elementare appassionato di storia e di archeologia, Giovanni Canelli Bizzozzero.\nIl comune medievale.\nNel corso del V secolo, durante le invasioni barbariche decadde al pari di tante altre realt\u00e0 urbane della propria regione di appartenenza e del resto d'Italia. Pur andando incontro a un progressivo spopolamento, la localit\u00e0 doveva tuttavia essere ancora abitata all'indomani delle guerre gotiche a giudicare dalla costruzione \"in loco\" di una basilica paleocristiana a pianta rettangolare di medie dimensioni (21 m x 6 m) eretta tra il VI e il IX secolo. Tale basilica era adorna di sculture i cui frammenti le fanno risalire al IX secolo.\nRiguardo al vetusto borgo medievale che ancor oggi si identifica con l'abitato di Collemancio propriamente detto, le prime notizie risalgono al 1224, quando Onorio III concesse al vescovo di Assisi la giurisdizione sul castello di \"Collismanci\". Nel 1293 divent\u00f2 Comune indipendente e nel 1377 si sottomise a Perugia.\nI Baglioni e l'annessione allo Stato Pontificio.\nDal 1516 al 1648 fece parte della contea di Spello e di Bettona divenendo residenza estiva dei conti Baglioni. La morte senza discendenza di Malatesta V, nel 1648, caus\u00f2 l'estinzione del feudo e l'immediata annessione allo Stato Pontificio. Nel 1870 il borgo venne incorporato nel comune di Cannara.\nEconomia.\nSviluppati il turismo e l'agricoltura, in particolare la produzione vitivinicola. Nel periodo compreso tra la fine di giugno e l'inizio di luglio vi si tiene la \"Festa del Vino\". Notevole diffusione ha anche l'olivicoltura che conta in zona numerose aziende produttrici e alcuni frantoi."}
{"id": "339718", "revid": "2051852", "url": "https://it.wikipedia.org/wiki?curid=339718", "title": "Luca Marin", "text": "Specializzato nei 400 misti, gareggiava per la societ\u00e0 Circolo Canottieri Aniene. Dal 2019 allena la Nuoto Sport Locarno.\nCarriera.\nFiglio unico di Claudio e Mariella, di origini veneto-pontine, si \u00e8 formato nella piscina \"Nannino Terranova\" della sua citt\u00e0, sotto la guida dell'allenatore italo-albanese Gjon Shyti.\nHa partecipato nel 2001 agli Europei giovanili ottenendo ottimi risultati. Nel 2003 partecipa agli EuroJunior mantenendo sempre risultati di alto livello, l'anno successivo conquista agli Europei il secondo posto nei 400 misti. Nello stesso anno partecipa sia ai Giochi Olimpici di Atene che agli europei in vasca corta. Nel 2005 sempre in vasca corta, per\u00f2 questa volta agli europei conquista un 2\u00ba e un 8\u00ba posto rispettivamente nei 400 misti e nei 200 dorso. Nel 2006 negli Europei in vasca corta di Helsinki batte il suo rivale di sempre L\u00e1szl\u00f3 Cseh.\nNel 2007 ottiene un terzo posto alla finale dei 400 misti nei mondiali di Melbourne, migliorando il suo record italiano che tuttora detiene. Ai campionati europei del 2008, ad Eindhoven, arriva terzo e medaglia di bronzo che diventa d'argento in seguito alla squalifica per doping del greco Ioannis Drymonakos.\nQualche mese dopo, ai Giochi Olimpici di Pechino arriva 5\u00ba nella finale dei 400 misti.\nNel mese di giugno 2018 ha annunciato il suo ritiro dall'attivit\u00e0 agonistica.\nPalmar\u00e8s.\nCampionati italiani.\n14 titoli individuali, cos\u00ec ripartiti:\nnd = non disputata\nVita privata.\nMarin \u00e8 stato legato sentimentalmente a Federica Pellegrini. La nuotatrice ha comunicato ufficialmente la fine della relazione sul suo blog personale. Precedentemente era stato il fidanzato della nuotatrice francese Laure Manaudou.\nAltre attivit\u00e0.\nNel 2011 ha fatto una breve apparizione nella miniserie televisiva \"Come un delfino\" con Raoul Bova e ha partecipato come concorrente del talent show di Canale 5 \"Baila!\" condotto da Barbara d'Urso, ballando in coppia con l'attrice Martina Colombari. Nel 2014 ha partecipato come concorrente al nuovo talent show condotto da Carlo Conti, \"Si pu\u00f2 fare!\" su Rai 1. Nel 2016 partecipa come giudice a \"Italian Pro Surfer\", talent show sul mondo del surf in onda su Italia 1.\nDal 19 gennaio 2018 \u00e8 tra i concorrenti, in coppia con Valentina Pegorer, della seconda edizione del talent show \"Dance Dance Dance\", in onda su Fox Life."}
{"id": "339731", "revid": "287204", "url": "https://it.wikipedia.org/wiki?curid=339731", "title": "ISO 639-2", "text": "Lo standard ISO 639-2, seconda parte dello standard internazionale ISO 639, \u00e8 un elenco di codici a tre lettere identificativi dei nomi dei linguaggi. \u00c8 stato pubblicato per la prima volta nel 1998 con il nome \"Codici per la rappresentazione dei nomi dei linguaggi\u2014Parte 2: Alpha-3 code\".\nSebbene in generale ad ogni linguaggio corrisponda un solo codice, ventidue linguaggi fanno eccezione, avendo due codici. Per questi linguaggi, un codice \u00e8 per uso \"bibliografico\" (ISO 639-2/B), mentre l'altro \u00e8 per uso \"terminologico\" (ISO 639-2/T). In pratica, il codice bibliografico deriva dal nome in inglese di tale linguaggio, mentre quello terminologico \u00e8 derivato dal nome nella lingua di origine.\nLa Biblioteca del Congresso \u00e8 l'autorit\u00e0 di registrazione per l'ISO 639-2. In questo ruolo la Biblioteca del Congresso riceve e rivede le proposte di cambiamento.\nStoria.\nL'attivit\u00e0 per lo standard ISO 639-2 \u00e8 iniziata nel 1989 in quanto lo standard ISO 639-1 usa solo due lettere per ogni linguaggio e non ne poteva includere in numero sufficiente. Lo standard ISO 639-2 \u00e8 stato rilasciato per la prima volta nel 1998.\nNella pratica l'ISO 639-2 \u00e8 stato largamente sostituito dall'ISO 639-3 (2007) che include tutti i codici dell'ISO 639-2 pi\u00f9 molti altri, tuttavia l'ISO 639-3 non include le collezioni di linguaggi dell'ISO 639-2 che invece sono inclusi nell'ISO 639-5.\nAmbito e tipo.\nI codici dell'ISO 639-2 introducono un'ampia variet\u00e0 di codici e di tipi descritti di seguito:\nTipi (per linguaggi individuali):\nCodici bibliografici e terminologici:\nElenco codici ISO 639-2.\nDi seguito \u00e8 presentata una lista non esaustiva dei codici ISO 639-2, ordinata secondo il nome del linguaggio in italiano. Esistono i seguenti casi particolari:"}
{"id": "339740", "revid": "1543377", "url": "https://it.wikipedia.org/wiki?curid=339740", "title": "Sitia", "text": "Sitia () \u00e8 un comune della Grecia situato nell'isola di Creta (unit\u00e0 periferica di Lasithi) con 18.856 abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 627\u00a0km\u00b2 e la popolazione \u00e8 passata da 14.338 a 18.856 abitanti.\nGeografia fisica.\nIl comune \u00e8 situato nella parte orientale dell'isola di Creta. Il territorio del comune \u00e8 in massima parte montuoso ed \u00e8 bagnato a nord dal mar Egeo. Le sue coste sono rocciose e frastagliate tranne per brevi tratti.\nCentri abitati.\nCitt\u00e0 di Sitia.\nSitia \u00e8 sede del municipio omonimo e costituisce il principale accesso alla prefettura di Lasithi; \u00e8 infatti un importante nodo di comunicazioni marittime, aeree e stradali. Il suo porto \u00e8 collegato con quelli del Pireo e di Rodi oltre che con alcune isole delle Cicladi. La citt\u00e0 \u00e8 anche dotata di un aeroporto civile che presto avr\u00e0 collegamenti internazionali. La strada europea E75 parte da Sitia.\nIl primo insediamento di Sitia risale all'epoca minoica. Secondo Diogene Laerzio, qui nacque Misone, uno dei 7 saggi dell'antichit\u00e0. Nel XIII secolo Sitia cadde sotto il dominio veneziano. Questi ne fecero una base per una loro successiva espansione nella zona del mare Egeo. Vi costruirono una fortezza che ancora oggi domina il porto e nota come Kazarma da una corruzione della parola Casa d'armi o Caserma. Sitia fu distrutta da un terremoto nel 1508 e da un'incursione pirata nel 1530.\nNel 1651 i Veneziani sconfitti dai Turchi ottomani, pur di non consegnarla al nemico, la incendiarono. Da quella data la citt\u00e0 fu abbandonata. Soltanto nel 1869 ci fu un primo timido tentativo di ripopolamento ad opera di agricoltori scesi dai monti dell'interno, attratti dalla maggiore fertilit\u00e0 dei suoli. Nella citt\u00e0 si trova un piccolo museo archeologico dove sono esposte collezioni di reperti archeologici provenienti dalla zona circostante. Durante la Seconda guerra mondiale,la citt\u00e0 ed il territorio di Sitia venne occupato dal corpo di spedizione italiano proveniente da Rodi\nMochlos.\nMochlos \u00e8 un villaggio di pescatori in una baia 27\u00a0km ad ovest di Sitia. Di fronte alla baia si staglia l'isolotto di Agios Nikolaos. Nel 1908 vi furono intrapresi scavi che hanno portato alla luce un centro ed una necropoli di epoca minoica"}
{"id": "339741", "revid": "44008", "url": "https://it.wikipedia.org/wiki?curid=339741", "title": "Sitia municipio", "text": ""}
{"id": "339753", "revid": "729019", "url": "https://it.wikipedia.org/wiki?curid=339753", "title": "Amager", "text": "Amager \u00e8 un'isola danese dell'\u00d8resund, situata tra i cantoni di Kalvebod e di Drogden. La parte settentrionale \u00e8 occupata da sobborghi di Copenaghen al cui centro \u00e8 collegata mediante due ponti. L'isola ha in tutto circa 160\u00a0000 abitanti."}
{"id": "339758", "revid": "2196166", "url": "https://it.wikipedia.org/wiki?curid=339758", "title": "Francesca da Rimini (\u010cajkovskij)", "text": "\"Francesca da Rimini\", Op. 32 \u00e8 una fantasia per orchestra in Mi minore di P\u00ebtr Il'i\u010d \u010cajkovskij. Il soggetto \u00e8 tratto dall'episodio di Paolo e Francesca del Canto V dell'Inferno di Dante Alighieri.\nStoria.\nComposta in meno di tre settimane dopo un viaggio a Bayreuth durante il quale \u010cajkovskij aveva ascoltato per la prima volta \"L'anello del Nibelungo\" di Wagner, la partitura fu terminata il 17 novembre 1876 e fu eseguita in prima assoluta a Mosca il 25 febbraio 1877 sotto la direzione di Nikolaj Rubin\u0161tejn.\nLa partitura, che reca la dedica all'allievo Sergej Ivanovi\u010d Taneev, fu edita da Jurgenson, a Mosca, nel 1878.\nStruttura.\nLa fantasia \u00e8 articolata in tre parti, secondo una struttura ABA'.\nLa sezione iniziale rappresenta \"La bufera infernal che mai non resta\" (Inferno, V, 31), ossia il vento che trascina con violenza, di qua e di l\u00e0, le anime dannate dei lussuriosi.\nLa sezione centrale \u00e8 il canto d'amore di Francesca, affidato dapprima al clarinetto solista e sviluppato poi, secondo un procedimento tipico di \u010cajkovskij, per accumulo di materiali sonori, fino ad esiti parossistici.\nIl suono dei corni richiama infine i protagonisti alla realt\u00e0 infernale: il tempo della confessione e del ricordo \u00e8 finito, per gli amanti ricomincia l'eterno tormento.\nCaratteri stilistici.\nComposta di getto e con entusiasmo (\u00ab\"brucio dal desiderio di scrivere un poema sinfonico su\" Francesca\u00bb - \u00ab\"Ho appena terminato il mio nuovo lavoro: una fantasia su\" Francesca da Rimini. \"L'ho scritta con amore e l\"amore \"mi sembra che sia emerso abbastanza bene.\"), \"Francesca da Rimini\" rappresenta uno dei momenti di massimo avvicinamento di \u010cajkovskij agli esponenti della scuola nazionale russa noti come il Gruppo dei Cinque. Il suo carattere visionario e romantico decret\u00f2 il successo del lavoro, attirandogli tra l'altro le simpatie del nazionalista Milij Alekseevi\u010d Balakirev che lo giudic\u00f2 il capolavoro di \u010cajkovskij. Pi\u00f9 tiepido divent\u00f2 negli anni il giudizio dell'autore, alla continua ricerca della perfezione formale.\nAltrettanto singolare \u00e8 il fatto che \u010cajkovskij lesse il canto dantesco sul treno che l'avrebbe portato ad incontrare a Bayreuth l'odiata musica di Wagner. Le sonorit\u00e0 degli ottoni e gli intensi cromatismi dell'Allegro iniziale sembrano infatti richiamare \"L'anello del Nibelungo\", mentre la sezione cantabile include un passaggio dell'addio di Wotan che chiude \"La Valchiria\". La stessa inusitata lunghezza di questa melodia sembra ispirata al principio wagneriano della melodia infinita."}
{"id": "339759", "revid": "5695", "url": "https://it.wikipedia.org/wiki?curid=339759", "title": "Le allegre comari di Windsor", "text": "Le allegre comari di Windsor (\"The Merry Wives of Windsor\") \u00e8 una commedia in cinque atti del drammaturgo inglese William Shakespeare. La data di stesura \u00e8 incerta, e pu\u00f2 essere collocata tra il 1599 e il 1601, anche se tradizionalmente la si antepone al 1597. I primi riferimenti sulla pubblicazione risalgono al 1602.\nTrama.\nFalstaff (Sir John Falstaff), a corto di denaro, decide di corteggiare due ricche donne sposate, la signora Ford e la signora Page, inviando loro due identiche lettere d'amore. Lo scopo dell'uomo \u00e8 quello di arrivare al denaro posseduto dalle due signore. Il signor Ford \u00e8 geloso ed \u00e8 impaurito dal fatto di poter essere tradito dalla consorte. La signora Page ha una figlia, Anne, che vuole maritarsi ed \u00e8 questo il motivo di contrasto con suo marito: lo sposo da scegliere. Ad Anne i suoi genitori non danno la possibilit\u00e0 di scegliere il proprio marito perch\u00e9 il signor Page vuole che sposi Slender, mentre la signora Page preferisce il dottor Cajus. In realt\u00e0 Anna ama un giovane di nome Fenton. Nel frattempo Nym e Pistol, i servi di Falstaff che lui stesso aveva allontanato, avvertono i due mariti delle lettere.\nLe due donne, dopo avere ricevuto le lettere, scoprono che sono identiche e si mettono d'accordo su come vendicarsi contro Falstaff. Decidono quindi di invitarlo a casa della signora Ford. Cos\u00ec mandano Madama Quickly, loro amica, che rassicura Falstaff dicendogli che le due donne avevano ricevuto le lettere e lo volevano invitare quando i loro mariti non erano presenti.\nSuccessivamente il signor Ford, travestito e col nome di Brook, si reca da Falstaff fingendo di essere innamorato della signora Ford ma di non riuscire a conquistarla. Dietro la promessa di una corposa somma di denaro, Falstaff promette a Brook di conquistare la signora per lui e poi lasciargliela.\nAll'improvviso, durante l'incontro tra Falstaff e la signora Ford, sopraggiunge insieme ad alcuni amici il marito, che era a conoscenza dell'appuntamento fra i due. Subito Falstaff \u00e8 fatto nascondere nella cesta dei panni sporchi che poi viene portata presso il Tamigi e gettata nel fiume con tutto il suo contenuto.\nBrook si reca nuovamente da Falstaff che gli narra l'accaduto e lo informa di un nuovo appuntamento con la signora Ford.\nDurante questo secondo incontro sopraggiunge nuovamente il signor Ford con gli amici. Questa volta Falstaff rifiuta di farsi nascondere nella cesta dei panni sporchi e viene convinto a travestirsi da donna grassa fingendo di essere la zia della cameriera della signora Ford. Ancora una volta il signor Ford cerca di sorprendere la moglie ma finisce per battere Falstaff travestito che infine \u00e8 gettato fuori di casa livido e pesto.\nDopo questo episodio la signora Ford e la signora Page raccontano i fatti ai loro mariti e, insieme, decidono di umiliare Falstaff di fronte all'intera cittadina. Falstaff \u00e8 invitato a vestirsi da cacciatore per un incontro nella foresta di Windsor. Page e la figlia Anne, insieme ad alcuni bambini, si vestono da folletti per tormentare Falstaff. Il signor Page e la moglie vorrebbero entrambi far rapire Anne dal loro rispettivo favorito affinch\u00e9 si sposino: Anne tuttavia avverte Fenton che, ingannando entrambi i genitori, riuscir\u00e0 a sposarla.\nAppena l'incontro ha luogo i folletti si scatenano contro Falstaff mentre Slender, Cajus e Fenton rapiscono quelle che dovrebbero essere le loro mogli. Infine i presenti rivelano a Falstaff le loro identit\u00e0.\nFalstaff \u00e8 imbarazzato ma non si dispera perch\u00e9 si rende conto di aver meritato le burle. Il signor Ford pretende indietro i soldi che gli aveva versato e inoltre si impadronisce del cavallo di Falstaff come ricompensa. Slender e Cajus si lamentano di essere stati ingannati perch\u00e9 Anne \u00e8 stata sostituita con dei ragazzi (Cajus ha veramente sposato quello che \u00e8 toccato a lui). Fenton e Anne raccontano di essere innamorati e di essersi sposati. Infine tutti si allontanano per festeggiare e lo stesso Falstaff viene invitato.\nOrigini.\nFonti.\nNella seconda novella della prima giornata della raccolta trecentesca \"Il Pecorone\" di ser Giovanni Fiorentino, lo studente Bucciuolo seduce la moglie del maestro, a cui ha chiesto d'insegnargli \u00abche modo si tiene d'innamorarsi\u00bb. Gli inganni messi in opera dalla moglie per nascondere l'amante, compresa l'occultazione nel bucato, vengono ripresi da Shakespeare per tratteggiare la trama principale. Il maestro geloso \u00e8 il prototipo del personaggio di Ford, il quale, travestito, si informa da Falstaff su come stia procedendo il suo corteggiamento nei confronti della propria moglie.\nComposizione e stampa.\nElementi per una datazione.\nL'opera sarebbe stata scritta, secondo la tradizione, per venire incontro al volere della regina Elisabetta, desiderosa di rivedere sulla scena il personaggio delle due parti dell'\"Enrico IV\", sir Falstaff, tanto da ordinarne la composizione entro quattordici giorni. Questa leggenda ha origine dalle affermazioni di John Dennis del 1702, in occasione della pubblicazione di un suo adattamento dell'opera (\"The comical gallant, or, The amours of Sir John Falstaffe\") e ribadita da Nicholas Rowe nel 1709 nella sua \"Life of Shakespeare\", in cui aggiunse che la regina \u00ab\"ordin\u00f2 di continuare le vicende di Falstaff con un altro dramma, e di mostrarlo innamorato\"\u00bb. Questa idea non \u00e8 per\u00f2 totalmente accettata dalla critica contemporanea.\nSecondo studi novecenteschi, a partire da \"Shakespeare versus Shallow\" di Leslie Hotson, si afferm\u00f2 infatti un'altra ipotesi per motivare la fretta con cui la commedia sarebbe stata composta: alcune allusioni all'Ordine della Giarrettiera, contenute nel testo, indicherebbero come probabile data per la prima rappresentazione l'aprile del 1597, giusto un mese prima dell'installazione del consiglio dei \"Cavalieri dell'ordine\" a Windsor. Se fosse cos\u00ec, l'opera sarebbe stata commissionata per essere rappresentata in occasione della partecipazione della regina alla \"Festa della Giarrettiera\" il 23 aprile di quell'anno.\nTuttavia, la forma dell'opera (per la maggior parte in prosa) e numerosi altri dettagli contrastano con la natura degli intrattenimenti organizzati dai Chamberlain's Men in occasioni simili, solitamente brevi masque in versi. Alcuni personaggi sono ripresi da drammi storici composti tra il 1598 e il 1599. Inoltre il personaggio di Sir Hugh Evans, il parroco gallese, fu verosimilmente creato per Robert Armin, clown dallo spiccato accento gallese ed entrato a far parte della compagnia solo nel 1599. \u00c8 possibile quindi che la commedia sia stata scritta utilizzando quel breve intrattenimento unicamente come traccia, e che quindi la vera e propria composizione dell'opera sia successiva. Secondo questa teoria, la composizione originale comprendeva unicamente alcune scene d'amore e la mascherata della \"regina delle fate\", scene poi incorporate nella versione definitiva.\nIn base a queste considerazioni, e tenendo presente che la prima registrazione del testo avvenne nelle prime settimane del 1602, la data di composizione maggiormente accreditata si colloca in un intervallo temporale compreso tra il 1599 e il 1601.\nTrasmissione del testo.\nLa data di registrazione ad opera di John Busby nello Stationers' Register, dove venivano annotate e approvate le nuove opere in corso di pubblicazione, \u00e8 il 18 gennaio 1602 con la dicitura \"The Merry Wives of Windsor \u2018hath bene diuers times acted by the Right Honorable my Lord Chamberlaines seruants. Both before her Maiestie, and else-where\u2019\". In quell'anno, infatti, fu pubblicata una prima edizione \"in-quarto\" (detta anche Bad Quarto o Q1) sulla base di una parziale, e alquanto approssimativa trascrizione ad opera di uno spettatore o di un attore. Anche la seconda edizione (Q2), edita da William Jaggard, riprende la stessa trascrizione non autorizzata, riproducendone errori e omissioni.\nSolo nel 1923 nella prima edizione in-folio la commedia appare nella sua forma integrale (di lunghezza quasi doppia delle precedenti), basandosi sul copione accuratamente trascritto da Ralph Crane e da lui suddiviso in atti e scene.\nRappresentazioni e adattamenti.\nLa commedia \u00e8 stata rappresentata numerose volte.\nMusica.\nDiverse libretti operistici sono stati ispirati dalla commedia: essi, per\u00f2, hanno ripreso per la maggior parte il titolo dal personaggio Falstaff. Tra questi vi sono il \"Falstaff\" di Antonio Salieri, dramma giocoso del 1799 su libretto di Carlo Prospero Defranceschi che fu rappresentato per la prima volta al Teatro di Porta Carinzia di Vienna il 3 gennaio 1799. Il componimento \u00e8 ricordato anche col nome di \"Falstaff, ossia le tre burle\".\nIl 9 marzo 1849 trov\u00f2 rappresentazione a Berlino un Singspiel di Otto Nicolai su libretto di Hermann Salomon Mosenthal, \"Die lustigen Weiber von Windsor\".\nAdolphe Adam compose un'opera comica in un atto unico titolata anch'essa \"Falstaff\", su libretto di Adolphe de Leuven e Jules Henri Vernoy de Saint-Georges, rappresentata il 18 gennaio 1856 al Th\u00e9\u00e2tre Lyrique di Parigi.\nSuccessivo \u00e8 il \"Falstaff\" di Giuseppe Verdi, opera su libretto di Arrigo Boito, che deve parte della trama anche all'\"Enrico IV, parte I\" di Shakespeare, in cui il personaggio figura tra i protagonisti. La prima ebbe luogo il 9 febbraio 1893 al Teatro alla Scala di Milano.\nEdward Elgar compose uno studio sinfonico nel 1913 dal titolo \"Falstaff\". Sempre ispirato alla commedia shakespeariana \u00e8 il \"Sir John in Love\" del britannico Ralph Vaughan Williams, che dell'opera fu compositore e librettista: la prima avvenne al Royal College of Music di Londra il 21 marzo 1929, ma fu in seguito ripresa sui palcoscenici internazionali.\nCinema.\nNel 1965 Orson Welles diresse \"Campanadas a medianoche\", conosciuto anche col titolo \"Falstaff\", nel quale il regista interpretava anche il celebre personaggio shakespeariano."}
{"id": "339799", "revid": "74801", "url": "https://it.wikipedia.org/wiki?curid=339799", "title": "Gebel el-Achdar", "text": "Gebel el-Achdar (italianizzazione del termine arabo \u0627\u0644\u062c\u0628\u0644 \u0627\u0644\u0623\u062e\u0636\u0631: \"al-Jabal al-Akh\u1e0dar\" che significa \"montagna verde\"), \u00e8 un altopiano libico (circa 860 metri di altezza), ricoperto da fitti boschi, situato nella Cirenaica settentrionale, nella parte orientale del paese. \u00c8 situato negli odierni distretti di Darna, al-Jabal al-Akhdar, e al-Marj.\nGeografia.\nL'altopiano inizia ad est di Bengasi e si estende, parallelamente alla costa del Mediterraneo, per una lunghezza di circa in direzione est-nord-est fino ad arrivare a nord di Derna. L'altopiano \u00e8 intervallato da diverse valli e uadi ed ha una larghezza complessiva che varia dai 20 ai .\nLa regione \u00e8 la pi\u00f9 umida della Libia. La media delle precipitazioni annue \u00e8 tra i 400 e i 600 millimetri. Grazie alle abbondanti precipitazioni la zona \u00e8 ricoperta da boschi e sono alquanto fiorenti le coltivazioni di cereali, frutta, patate e vite.\nI coloni italiani vi costruirono numerosi villaggi tuttora abitati (esempio Villaggio Baracca, Villaggio Maddalena, Villaggio D'Annunzio, Borgo Torelli).\nLungo l'altopiano vi sono alcune importanti citt\u00e0 antiche e moderne:\nLa citt\u00e0 di Beida \u00e8 il capoluogo del distretto e una delle citt\u00e0 pi\u00f9 grandi della regione.\nStoria.\nL'antica colonia greca di Cirene era situata in una lussureggiante vallata.\nOmar Mukhtar, capo senussita della resistenza contro la colonizzazione italiana, ne us\u00f2 come base le foreste dell'altopiano.\nTra il 1929 e il 1931 la popolazione libica fu deportata in massa dal Gebel dall'esercito italiano che intendeva separare la resistenza libica armata dalla popolazione locale."}
{"id": "339853", "revid": "1652635", "url": "https://it.wikipedia.org/wiki?curid=339853", "title": "Minuetto", "text": "Il minuetto \u00e8 una danza originaria della Francia.\nIl nome deriva da \"pas menu\", che in lingua francese significa \"piccolo passo\", dato che la danza era appunto caratterizzata da passi minuti.\nStoria.\nOriginatosi in Francia da una danza popolare della regione del Poitou, divenne danza di corte durante il periodo barocco. Fu introdotto alla corte di Luigi XIV da Jean-Baptiste Lully e in breve tempo fu accolto nei pi\u00f9 svariati generi musicali, dal balletto, all'opera lirica, alla suite e nel corso del XVII secolo divenne anche danza di societ\u00e0 e danza teatrale. I primi minuetti teatrali comparvero nei balletti \"Le Mariage forc\u00e9\" e \"Les Amours d\u00e9guis\u00e9s\" del 1664 e quindi il nome di questa danza venne citato per la prima volta da Guillaume Dumanoir nella sua opera \"Le mariage de la musique avec la danse\" (\"Il matrimonio della musica con la danza\") dello stesso anno. In seguito Lully, Andr\u00e9 Campra e Pierre Rameau inseriranno minuetti in un gran numero di loro composizioni. Nel periodo classico il minuetto \u00e8 stato inserito anche nelle grandi forme musicali, la sinfonia, la sonata ed il quartetto, delle quali costituiva solitamente il terzo movimento, anche se talvolta poteva presentarsi anche come secondo movimento (ad esempio in Haydn e Mozart), precedendo cos\u00ec il movimento lento. La fortuna del minuetto culmin\u00f2 con l'affermarsi dello stile galante e si esaur\u00ec con l'avvento del romanticismo, anche se questa danza conobbe una certa rinascita come ballo di sala tra il 1883 e il 1890.\nForma musicale.\nIl minuetto (o menuetto) \u00e8 una danza, nel periodo classico da considerarsi in tempo moderato e in movimento ternario polivalente. La forma musicale \u00e8 tripartita (ABA) e quadritematica, con la sezione principale A che contiene due temi e quella centrale B detta \"trio\" (cos\u00ec denominato perch\u00e9 in origine affidato a tre strumenti solisti un fagotto e 2 oboi) che ne contiene gli altri due. Inoltre ciascuna delle tre sezioni (minuetto-trio-minuetto) prevede la ripetizione (ritornello) anche se in ambito non funzionale alla danza l'ultima esposizione della A spesso non \u00e8 ritornellata. Tale forma tripartita e ripetuta \u00e8 stata mantenuta integralmente nello scherzo, erede del minuetto all'interno delle grandi forme musicali.\nForma coreutica.\nIl minuetto di corte veniva danzato solitamente da una sola coppia. Cominciava con una riverenza e proseguiva con una serie di figure composte da piccoli passi scivolati a destra, a sinistra, in avanti, in dietro e per un quarto di giro. I maestri di danza del XVII secolo citano parecchie forme di passi: un passo di minuetto a un solo movimento (da Raoul-Auger Feuillet), a due movimenti sia \"\u00e0 la boh\u00e9mienne\" sia \"en fleuret\" e un passo a tre movimenti qualificato da Pierre Rameau come \"il vero passo di minuetto\". La figura (disegno che la coppia compie muovendosi nello spazio) pi\u00f9 frequente - eseguita con cinque ovvero otto passi - all'inizio aveva la forma di un 8, in seguito cambi\u00f2 in forma di lettera S e infine prese quella della lettera Z."}
{"id": "339912", "revid": "1005847", "url": "https://it.wikipedia.org/wiki?curid=339912", "title": "Orso Mario Corbino", "text": "Biografia e carriera.\nNascita e studi.\nNacque ad Augusta, secondo di otto figli di Vincenzo e Rosaria Imprescia, in una modesta famiglia di artigiani pastai di stampo tradizionale in cui le donne non si recavano a scuola. Entr\u00f2 in seminario, dal quale usc\u00ec all'et\u00e0 di 11 anni per frequentare il liceo a Catania, dove venne influenzato dal fisico Enrico Stracciati (1858-1937) e dai suoi studi di frontiera (tra l'altro, quest'ultimo collaborava con Adolfo Bartoli a esperienze sul calore specifico dell'acqua).\nSotto la guida di Damiano Macaluso, consegu\u00ec la laurea in Fisica a soli 20 anni presso l'Universit\u00e0 degli Studi di Palermo (dove fino al 1885 aveva insegnato Augusto Righi), divenendo poi assistente di Macaluso fino al 1904, quando vinse la cattedra di Fisica sperimentale presso l'Universit\u00e0 degli Studi di Messina. Nel 1908 si trasfer\u00ec a Roma. Un suo fratello, Epicarmo Vincenzo, fu Ministro del tesoro nei primi governi di Alcide De Gasperi.\nRicerche e scoperte.\nSi occup\u00f2 della magneto-ottica scoprendo prima, con Damiano Macaluso, l'effetto Macaluso-Corbino (riguardante la polarizzazione rotatoria dei vapori metallici nel campo magnetico) e poi l'effetto Corbino, una variante dell'effetto Hall consistente nella distorsione delle linee di corrente in un disco percorso da correnti radiali e immerse in un campo magnetico.\nCon la collaborazione del suo assistente Giulio Cesare Trabacchi, realizz\u00f2 un dispositivo per la produzione di alte tensioni raddrizzate per alimentare i tubi a raggi X impiegati in radiodiagnostica e in radioterapia. Fece ricerche, tra l'altro, sul calore specifico dei metalli ad altissime temperature e in fotoelasticit\u00e0, verificando la teoria di Volterra delle distorsioni elastiche ed applicandola all'analisi degli stress nei materiali. Durante la Prima guerra mondiale si occup\u00f2 di esplosivi collaborando con l'ufficio \"Invenzioni e ricerche\" presso il sottosegretariato per le armi e le munizioni.\nTecnico-manager idroelettrico.\nNel decennio che va dal 1910 al 1920 Corbino fu coinvolto nella grande scommessa italiana sullo sviluppo del settore idroelettrico e quindi nel delicato giro delle concessioni e nelle divergenze tra societ\u00e0. Nello stesso tempo collabor\u00f2 con l'Ufficio invenzioni e ricerche e sia le sue doti diplomatiche sia l'arguzia nel risolvere situazioni intricate lo fecero entrare nelle grazie di Giolitti, per quella che sar\u00e0 la prima di una lunga collaborazione con il mondo politico.\nPolitico e tecnico.\nNel primo dopoguerra svolse un'importante attivit\u00e0 politica e industriale. Presidente del Consiglio Superiore delle acque e dei Lavori Pubblici nel 1917, Senatore del Regno dal 1920, fu ministro della pubblica istruzione nel 1921-1922 (nel governo Bonomi I) e ministro dell'economia nazionale nel 1923-1924 (chiamato a tale incarico da Mussolini, pur non essendo iscritto al partito fascista). Dopo la morte di Blaserna inoltre ottenne la cattedra dell'istituto di fisica sperimentale e dell'istituto di Via Panisperna dal 1918 al 1937.\nNon si iscrisse mai al PNF, anche se ne appoggi\u00f2 le pi\u00f9 significative iniziative economiche; questo fatto \u00e8 accaduto, secondo gli storici, perch\u00e9 una buona parte del mondo della scienza e della tecnocrazia vide nel progetto mussoliniano una linea di continuit\u00e0 con le tendenze giolittiane e nittiane (seppur scarnificate dei valori democratici).\nLo storico statunitense Peter Tompkins nel volume \u201c\"Dalle carte segrete del Duce\"\u201d, (2001), aderisce alla tesi secondo cui Giacomo Matteotti sarebbe stato assassinato, oltre che per l'incisiva denuncia delle irregolarit\u00e0 e delle violenze compiute dai fascisti nelle elezioni politiche del 1924, anche perch\u00e9 in possesso di documenti attestanti le tangenti versate dalla compagnia petrolifera Sinclair Oil Company ai ministri Gabriello Carnazza e Orso Maria Corbino, entrambi massoni di Piazza del Ges\u00f9.\nManager industriale.\nI suoi contributi scientifici nei campi dell'elettrotecnica e dell'elettronica si accompagnarono ad un diretto impegno nello sviluppo dell'industria elettrica italiana: fu presidente della Compagnia Generale di Elettricit\u00e0 e della Societ\u00e0 Meridionale di Elettricit\u00e0. Nel 1926, chiamando a Roma Enrico Fermi e Franco Rasetti, diede l'avvio a quella che sar\u00e0 nota come Scuola di Roma.\nProtettore e mentore dei ragazzi di via Panisperna.\nPer Fermi, fece istituire a Roma nel 1926 la prima cattedra di Fisica Teorica e per Rasetti, dapprima chiamato come assistente, nel 1930, una cattedra di Spettroscopia. Nel 1931 divenne presidente della Societ\u00e0 industrie elettriche Rodi e dell'Azienda elettrica di Bengasi oltre ad entrare nel consiglio di amministrazione del Credito e presidente della Commissione di controllo sulle radiodiffusioni.\nLa sua eccezionale capacit\u00e0 di cogliere l'eventuale importanza applicativa delle ricerche ebbe modo di mostrarsi anche quando, nel 1934, convinse Fermi, Rasetti e altri quattro \u201cragazzi di via Panisperna\u201d a brevettare il loro metodo di produzione di radioisotopi con l'uso di neutroni lenti. Nel 1936 fond\u00f2 l'Istituto di elettroacustica del CNR a via Panisperna, oggi Istituto di Acustica e Sensoristica \"Orso Mario Corbino\" - IDASC. Fu presidente della Societ\u00e0 italiana delle scienze e della Societ\u00e0 italiana di fisica.\nUna delle sue maggiori abilit\u00e0 nella gestione dei ragazzi di via Paninsperna fu il raggiungimento di una condizione ottimale dal punto di vista economico, organizzativo e accademico. Corbino dovette fare i conti con le difficolt\u00e0 a reperire i fondi per le ricerche e per l'acquisto dei costosissimi minerali di radio.\nLa televisione.\nNell'ultimo periodo della sua carriera fu sempre pi\u00f9 assorbito dalle problematiche legate allo sviluppo delle radiotelecomunicazioni e agli studi sulle immense potenzialit\u00e0 della televisione. Nel 1935 venne eletto presidente del Centro internazionale di televisione a Nizza, mentre l'anno successivo fu attivamente in giro negli Stati Uniti d'America per studiare le trasmissioni televisive.\nRiconoscimenti.\nNel 1909 gli fu assegnata la Medaglia Matteucci.\nNel 1933 l'Accademia d'Italia gli confer\u00ec il \"premio Mussolini\" per le scienze."}
{"id": "339922", "revid": "633110", "url": "https://it.wikipedia.org/wiki?curid=339922", "title": "Carlo Gnocchi", "text": "\u00c8 venerato come beato dalla Chiesa cattolica.\nFu cappellano militare degli alpini durante la Seconda guerra mondiale e, a seguito della tragica esperienza della guerra, si adoper\u00f2 ad alleviare le piaghe di sofferenza e di miseria create da quest'ultima.\nBiografia.\nI primi anni.\nIl Beato Carlo Gnocchi nacque a San Colombano al Lambro, un paese della pianura lombarda, a pochi chilometri da Lodi, da Enrico e Clementina Pasta, sarta. Ultimo di tre fratelli, perse il padre nel 1907, all'et\u00e0 di 5 anni, a causa della silicosi, malattia causatagli dal lavoro insalubre di marmista. Trasferitosi a Milano con la famiglia, perse in pochi anni i due fratelli, Mario, nel 1908, ed Andrea, nel 1915, a causa della tubercolosi.\nCarlo crebbe in un ambiente molto devoto e fervente, e l'assidua frequentazione alle funzioni, nel paese di Montesiro, frazione di Besana in Brianza, dove spesso si trasfer\u00ec da parenti a causa della salute cagionevole, lo avvicin\u00f2 a don Luigi Ghezzi, coadiutore, che lo affianc\u00f2 nella scelta di entrare in seminario.\nVenne ordinato sacerdote nel 1925, dall'Arcivescovo di Milano, Eugenio Tosi, e lo stesso anno celebr\u00f2 la sua prima messa a Montesiro.\nEducatore.\nLa passione primaria di Carlo Gnocchi, fin dai primi anni di sacerdozio, fu la crescita e l'educazione dei giovani avvicinatisi alla chiesa e all'oratorio.\nAffidato prima alla parrocchia di Cernusco sul Naviglio e, nel 1926, alla popolosa San Pietro in Sala di Milano, protrasse per anni la sua vocazione, creando un profondo legame con i suoi parrocchiani.\nLa fama di educatore giunse al cardinale arcivescovo di Milano, Alfredo Ildefonso Schuster che, nel 1936, lo nomin\u00f2 direttore spirituale del prestigioso \"Istituto Gonzaga dei Fratelli delle Scuole Cristiane\".\nLa guerra.\nSul finire degli anni trenta, Carlo Gnocchi venne nominato dal cardinal Schuster assistente spirituale della 2\u00aa Legione Universitaria della MVSN \"Arnaldo Mussolini\" di Milano, che inquadrava anche gli studenti dell'Universit\u00e0 Cattolica del Sacro Cuore e dell'Istituto Gonzaga.\nNel 1939 mor\u00ec la madre, a cui era molto legato.\nAllo scoppio della Seconda guerra mondiale, don Gnocchi part\u00ec volontario nel Battaglione alpini \"Val Tagliamento\", destinato al fronte greco/albanese.\nTerminata la campagna dei Balcani nel 1941, nel 1942 Carlo Gnocchi, con il grado di tenente, ripart\u00ec per il fronte russo, a seguito della Divisione alpina \"Tridentina\", dove partecip\u00f2 in veste di cappellano alla Battaglia di Nikolaevka. Sopravvissuto al conflitto, raccolse dai feriti e dai malati le loro ultime volont\u00e0, che lo porteranno, al rientro in patria, ad un viaggio per la penisola, messaggero tra le famiglie degli scomparsi. And\u00f2 tra le valli alpine a trovare i parenti dei commilitoni caduti. Entrato a far parte dell'O.S.C.A.R., aiut\u00f2 ebrei e prigionieri alleati scappati a riparare in Svizzera. Scrisse articoli sulla rivista clandestina \"Il Ribelle\" e sul quotidiano diocesano \"L'Italia\". Fu rinchiuso pi\u00f9 di una volta nel carcere di San Vittore, ma ottenne la liberazione grazie all'intervento dell'arcivescovo di Milano, Ildefonso Schuster.\nIn quegli anni nacque l'idea di creare un centro caritatevole che potesse seguire le vittime di questa guerra, che si svilupp\u00f2 in futuro con la nascita della \"Pro Juventute\".\nIl dopoguerra.\nA guerra finita, don Gnocchi sent\u00ec come suo dovere di accorrere in aiuto di quella parte dell'infanzia che era stata colpita pi\u00f9 duramente.\nEgli rivolse dapprima la sua opera assistenziale agli orfani degli alpini, ospitandoli nell'Istituto Arosio; successivamente dedic\u00f2 le sue cure ai \"mutilatini\" ed ai piccoli invalidi di guerra e civili, fondando per essi una vastissima rete di collegi in molte citt\u00e0 d'Italia (Cassano Magnago, Inverigo, Parma, Pessano con Bornago, Torino, Roma, Salerno, Milano, Firenze, Genova...); e, infine, apr\u00ec le porte di modernissimi \"Centri di rieducazione\" ai bambini affetti di poliomielite. A questa infanzia derelitta e minorata, cui egli aveva votata tutta la sua giovane esistenza, don Gnocchi dedic\u00f2 una fra le sue pi\u00f9 significative opere di educatore: Pedagogia del dolore innocente.\nLa morte.\nMor\u00ec il 28 febbraio 1956, dopo alcune crisi, verso le 18:45 con un crocifisso fra le mani, donatogli dalla madre anni prima e voluto fortemente da don Gnocchi in quelle ultime ore. La metastasi del tumore che l'aveva colpito aveva raggiunto lo scheletro e l'apparato respiratorio.\nMorendo fece dono delle sue cornee a due giovani ciechi, ospiti della sua fondazione, Silvio Colagrande e Amabile Battistello. La donazione, allora non ancora normata, venne eseguita da Cesare Galeazzi. Lo scalpore che suscit\u00f2 nell'opinione pubblica acceler\u00f2 il dibattito in materia, con la promulgazione a breve del D.L. n. 235 del 3 aprile 1957. Il suo esecutore testamentario sar\u00e0 il suo amico don Giovanni Barbareschi.\nDopo circa trent'anni di permanenza nel Cimitero Monumentale di Milano, oggi la salma di Don Gnocchi \u00e8 esposta sotto l'altare dell'omonimo Santuario, nel quartiere di San Siro di Milano.\nLa beatificazione.\nDopo la morte di Don Carlo molteplici sono le persone e i fedeli che, invocandone l'aiuto, dichiarano di aver ricevuto \"grazie\" dal sacerdote, per questi motivi, a trent'anni dalla morte, il cardinale arcivescovo di Milano Carlo Maria Martini istitu\u00ec il \"Processo sulla vita, virt\u00f9 e fama di santit\u00e0\" (processo Diocesano) il 6 maggio 1987 concludendolo positivamente il 23 febbraio 1991. In 199 sessioni si ebbe la deposizione di 178 testi e venne raccolta una copiosa documentazione. Tale materiale istruttorio (per un totale di 4321 pagine) venne presentato, come di norma canonica, alla Congregazione per le Cause dei Santi di Roma dove Fratel Leone Luigi Morelli viene nominato Postulatore della causa di canonizzazione. Alla morte di quest'ultimo, avvenuta nel 2002, subentra Fratel Rodolfo Cosimo Meoli.\nDopo anni di analisi e accurate indagini, il 20 dicembre 2002 papa Giovanni Paolo II lo dichiara \"venerabile\". Il processo non si ferma e il 17 gennaio 2009, nel nuovo pontificato di Benedetto XVI (dal 2005), viene riconosciuto con decreto papale un miracolo attribuito a don Carlo, un passo decisivo verso la gloria degli altari.\nIl 2 marzo 2009, il cardinale Dionigi Tettamanzi preannuncia la beatificazione per il 25 ottobre 2009.\nIl 25 ottobre 2009 il rito di beatificazione \u00e8 stato presieduto dal prefetto della Congregazione delle cause dei santi, l'arcivescovo Angelo Amato. La santa Messa \u00e8 stata celebrata dall'arcivescovo di Milano, cardinale Dionigi Tettamanzi alla presenza di numerosi sacerdoti ambrosiani e vescovi, tra cui il cardinal Giovanni Battista Re, prefetto della Congregazione per i vescovi, e l'ex-cerimoniere pontificio mons. Piero Marini.\nOnorificenze.\nLa sua opera assistenziale va sotto il nome di Fondazione Don Gnocchi pro Juventute, attualmente denominata Fondazione don Carlo Gnocchi Onlus, \u00e8 stata premiata nel 2003 con medaglia d'oro al merito della sanit\u00e0 pubblica\n Medaglia commemorativa della guerra 1940\u201343,\nOpere.\nFra gli altri suoi scritti si ricordano:"}
{"id": "339927", "revid": "767487", "url": "https://it.wikipedia.org/wiki?curid=339927", "title": "Hedging", "text": "L'hedging, traducibile in italiano come \"copertura del rischio\", \u00e8 un termine inglese del linguaggio finanziario che definisce una strategia volta a tutelare un investimento a termine da possibili imprevisti quali per esempio fluttuazioni di valuta o di prezzo.\nDescrizione.\nL'ambito d'applicazione tipico sono operazioni a tasso variabile (mutui su pegno, ipotecari, prestiti obbligazionari) e sono di varia natura a seconda del tipo di prodotto acquistato: possono per esempio essere strumenti che riducono la volatilit\u00e0 di un portafoglio (con minimizzazione dei rischi di perdite) oppure proteggono il mutuatario dalla eccessiva crescita del tasso d'interesse del prestito concessogli.\nSpesso possono fare ricorso a strumenti derivati (ovvero il cui prezzo derivi dal valore di mercato di altri strumenti finanziari) quali per esempio le opzioni come \"put\" (il diritto di rivendita di un titolo a un prezzo precedentemente convenuto con contestuale obbligo della controparte di accettazione dell'acquisto) o \"call\" (all'opposto della precedente, il diritto di acquisto di un titolo a prezzo convenuto con obbligo della controparte di accettazione della vendita), vendite allo scoperto e contratti future e a termine.\nUna strategia di \"hedging\" pu\u00f2 inoltre permettere di assicurarsi una \"performance\" predeterminata (profit lock-in) anche in presenza di movimenti di mercato opposti a quelli previsti."}
{"id": "339943", "revid": "394", "url": "https://it.wikipedia.org/wiki?curid=339943", "title": "Rainmaker (finanza)", "text": "Con il termine inglese rainmaker (\"colui che produce la pioggia\", o \"colui che fa piovere\" in italiano) ci si riferisce, nell'ambito del mondo finanziario, ad una persona che generalmente fa \"accadere le cose\" e, in tale contesto, viene utilizzato per indicare un individuo di grande rispetto. Il termine viene spesso utilizzato in relazione ad operazioni finanziarie (di fusione ed acquisizione).\nIl termine \u00e8 poi usato nel gergo finanziario dei banchieri d\u2019affari per identificare un \"banker\" che, grazie alle proprie capacit\u00e0 di persuasione sulle societ\u00e0 clienti, \u00e8 in grado di far concludere grandi operazioni finanziarie.\nL\u2019origine del significato finanziario di rainmaker \u00e8 probabilmente da ricercare nella pratica religiosa degli Indiani d\u2019America di danzare per esortare le divinit\u00e0 a mandare la pioggia per favorire le colture. Durante i periodi di siccit\u00e0, ad esempio, il rainmaker ballava e cantava, e la trib\u00f9 riteneva che fosse questa attivit\u00e0 a causare magicamente il sopraggiungere delle nubi e quindi della pioggia. Per analogia, in ambito finanziario, il rainmaker \u00e8 colui che porta magicamente nuovi affari e nuovi clienti a un\u2019azienda, e la pioggia \u00e8 semplicemente una metafora del denaro."}
{"id": "339946", "revid": "129276", "url": "https://it.wikipedia.org/wiki?curid=339946", "title": "Garman-Kohlhagen option pricing model", "text": "Il Garman-Kohlhagen option pricing model \u00e8 un'estensione del modello di Black-Scholes per prezzare le opzioni sulle valute estere Currency options. \u00c8 un modello ampiamente usato da trader.\nIl modello rimuove i limiti restrittivi delle ipotesi assunte nei modelli di Modello di Black-Scholes-Merton per cui il tasso di indebitamento e di impiego siano uguali (e pari al tasso di Tasso d'interesse privo di rischio (o risk free rate) in quanto ciascun mercato internazionale ha propri tassi di rendimento e i tassi \"free rate\" differiscono.\nQualunque differenza di tasso tra due valute avr\u00e0 impatto sul valore futuro del tasso di cambio. Il risk free del paese estero in questo caso pu\u00f2 pensarsi come un dividend yield pagato sulla valuta estera. Visto che un possessore di un'opzione non riceve nessun flusso di cassa dallo strumento cui \u00e8 legata l'opzione, questo dovrebbe essere riflesso in un pi\u00f9 basso prezzo per l'opzione nel caso di un'opzione call e in un prezzo pi\u00f9 alto nel caso di un'opzione put.\nIl Modello Garman Kohlhagen fornisce una soluzione sottraendo il valore attuale netto dei flussi di cassa del dividend yield dal prezzo dell'opzione secondo Modello di Black-Scholes-Merton. Le ipotesi sottostanti da cui la formula \u00e8 stata derivata includono:\nGli elementi statistici considerati sono:"}
{"id": "339984", "revid": "1610933", "url": "https://it.wikipedia.org/wiki?curid=339984", "title": "Cincia mora", "text": ""}
{"id": "340027", "revid": "599013", "url": "https://it.wikipedia.org/wiki?curid=340027", "title": "Stadio Olimpico (Monaco di Baviera)", "text": "L'Olympiastadion M\u00fcnchen \u00e8 lo stadio olimpico di Monaco di Baviera, in Germania, impianto multifunzione costruito in occasione delle Olimpiadi del 1972, per ospitare le gare di atletica leggera e calcio.\nTra il 1972 e il 2005 fu l'impianto casalingo dei due maggiori club calcistici professionistici della citt\u00e0, il e il . Fu tra le sedi del Mondiale di calcio 1974 e dell'Europeo di calcio 1988, di entrambi i quali ospit\u00f2 la finale. In ambito di club, inoltre, vi si svolsero tre finali europee, quella della Coppa dei Campioni 1978-1979, quella della UEFA Champions League 1992-1993 e quella della UEFA Champions League 1996-1997.\nOspit\u00f2 anche i campionati europei di atletica leggera 2002.\nDopo l'abbandono del calcio, migrato all'Allianz Arena nel 2006, lo stadio \u00e8 stato ristrutturato con una pista d'atletica in conglomerato bituminoso e un fondo di gioco in erba sintetica.\nNella stagione 2020-2021 \u00e8 utilizzato saltuariamente dal club calcistico per soddisfare alcuni requisiti federali circa l'impiego in coabitazione degli impianti.\nStoria.\nProgettato dall'architetto tedesco G\u00fcnther Benisch, lo stadio fu costruito tra il 1968 e il 1971 per essere pronto in occasione dei Giochi della XX Olimpiade previsti nel 1972 nella capitale bavarese. Il tetto \u00e8 opera di Frei Otto. Con Benisch e Otto collabor\u00f2 anche l'ingegnere J\u00f6rg Schlaich. L'impianto presentava alcune soluzioni tecniche innovative per l'epoca: non coprendo il tetto interamente lo stadio, esso lo lasciava esposto agli agenti atmosferici invernali ed estivi e, per far fronte al clima rigido, nel sottosuolo del terreno di gioco era stata impiantata una rete di 18 chilometri di tubi in materiale sintetico percorsi da acqua calda per mantenere il prato sgombro da neve e ghiaccio.\nLo stadio fu inaugurato il 26 maggio 1972 con un'amichevole tra e terminata 4-1 davanti a circa 80.000 spettatori, con 4 goal tedeschi di Gerd M\u00fcller.\nL'Olympiastadion ha ospitato finali di Coppe dei Campioni nel 1978-1979, 1992-1993 e 1996-1997. Attualmente la sua capacit\u00e0 \u00e8 stata ridotta a 70.000 posti. Lo stadio nella sua storia ha ospitato anche eventi extrasportivi, quali la beatificazione da parte di Papa Giovanni Paolo II del gesuita tedesco Rupert Mayer, avvenuta nel 1987, oltre a numerosi concerti che hanno visto protagonisti cantanti e gruppi quali i Rolling Stones, i Pink Floyd, i Red Hot Chili Peppers, gli AC/DC, gli U2, Michael Jackson, Bruce Springsteen, i Depeche Mode e C\u00e9line Dion. Michael Jackson esegu\u00ec cinque concerti nello stadio: la tappa del Bad World Tour del 10 agosto 1988 registr\u00f2 72.000 spettatori. Il 27 giugno 1992, Jackson vi tiene il primo concerto del Dangerous World Tour, davanti ad una folla di 75.000 persone. Il 4 e il 6 agosto 1997, i due concerti dell'HIStory World Tour segneranno 150.000 spettatori complessivi. Il 27 giugno 1999, il concerto benefico \"Michael Jackson &amp; Friends\", che vede esibirsi vari cantanti, tra cui lo stesso Jackson, fa registrare 80.000 spettatori."}
{"id": "340033", "revid": "2069609", "url": "https://it.wikipedia.org/wiki?curid=340033", "title": "Periparus ater", "text": "La cincia mora (Periparus ater ()) \u00e8 un uccello della famiglia delle cince (Paridae).\nDescrizione.\nLa cincia mora \u00e8 lunga appena 11 cm e pesa da 8 a 10 grammi. Ha un ciuffo nero con una caratteristica macchia bianca sulla nuca che si distacca come striscia longitudinale dal resto del piumaggio del collo. Ha guance bianche o biancastre con un bavaglino nero. La parte inferiore va dal giallastro al biancastro, i fianchi sono color camoscio. La parte superiore \u00e8 di colore olivastro o grigio piombo con una doppia barra alare.\nBiologia.\nCanto.\nI richiami sono bassi, esili \"si-si\" o sottili \"sirrrrr\". Il canto \u00e8 un alto, veloce e basso \"wize-wize-wize\".\nAlimentazione.\nIl cibo consiste in insetti, in inverno anche in semi di vari sempreverdi, soprattutto pinoli che la cincia trova facendo cadere le pigne per terra.\nRiproduzione.\nCostruisce il nido non solo nelle cavit\u00e0 degli alberi ma anche in quelle rupestri, terrestri e nelle fessure del terreno. \u00c8 fatto con muschio, radici, fili d'erba, rovi e lana. La femmina cova 8-10 uova per 14-16 giorni. I piccoli vengono nutriti nel nido per 16-17 giorni, dopodich\u00e9 per un altro po' di tempo mentre volano gi\u00e0 liberi. Nella parte settentrionale del territorio di diffusione c'\u00e8 una covata all'anno, in quella meridionale sono possibili fino a tre covate. Il periodo di cova va da maggio a luglio.\nDistribuzione e habitat.\nL'habitat preferito \u00e8 la foresta di conifere. Nelle foreste miste cercano sempre le conifere. In Europa meridionale le cince more si trovano anche in boschi decidui; in Europa occidentale occupano anche giardini. In annate con successo riproduttivo superiore alla media la specie tende ad espandersi in territori normalmente non occupati."}
{"id": "340054", "revid": "1610933", "url": "https://it.wikipedia.org/wiki?curid=340054", "title": "Capinera", "text": ""}
{"id": "340093", "revid": "1573940", "url": "https://it.wikipedia.org/wiki?curid=340093", "title": "Sylvia atricapilla", "text": "La capinera (Sylvia atricapilla ()) \u00e8 un uccello passeriforme della famiglia Sylviidae.\nDescrizione.\n\u00c8 un silvide robusto, lungo circa 15\u00a0cm, dal piumaggio principalmente grigio. Il maschio ha un capo nero mentre la femmina lo ha marrone chiaro.\nBiologia.\nVoce.\nIl canto \u00e8 un chiacchiericcio piacevole con alcune note pi\u00f9 sonore simili a quelle di un merlo; pu\u00f2 essere confuso con quello del beccafico.\nAlimentazione.\nSi nutre di e di insetti.\nRiproduzione.\nIl nido viene costruito dal maschio e dalla femmina alla base degli arbusti. La capinera vi alleva due covate all'anno di 4-5 uova ciascuna. Entrambi i genitori collaborano nella cova e nell'assistenza ai piccoli che vengono nutriti per una decina di giorni.\nDistribuzione e habitat.\nLa capinera \u00e8 un uccello parzialmente migratore: alcune popolazioni nidificano in Europa settentrionale e orientale, e svernano in Africa a sud del Sahara, altre nidificano in Europa meridionale, Europa occidentale e nel Maghreb e sono stanziali o migrano a corto raggio, svernano in Africa a nord del Sahara. La popolazione mondiale \u00e8 stimata intorno al centinaio di milioni di individui.\nTra le popolazioni locali europee, \u00e8 degna di menzione la sottospecie \"Sylvia a. heineken\" che \u00e8 diffusa nella Penisola iberica, Madeira, Canarie, Marocco, Algeria; \nUno sviluppo interessante negli anni recenti \u00e8 l'abitudine di un certo numero di uccelli dell'Europa centrale di svernare nei giardini dell'Inghilterra meridionale e della Scandinavia. Probabilmente la disponibilit\u00e0 di cibo e l'evitare la migrazione attraverso le Alpi compensano il clima sub-ottimale.\nInoltre un articolo nella rivista \"Science\" riporta che gli uccelli che svernano in Inghilterra tendono ad accoppiarsi solo l'un l'altro. Gli autori suggeriscono che la divisione della popolazione in diverse rotte migratorie \u00e8 stato il primo passo verso l'evoluzione di specie distinte.\n\u00c8 un uccello che predilige boschi ombrosi, parchi e giardini per la nidificazione, in particolare se \u00e8 presente abbondante sottobosco e cespugli.\nTassonomia.\nSono state descritte le seguenti sottospecie:"}
{"id": "340105", "revid": "1494169", "url": "https://it.wikipedia.org/wiki?curid=340105", "title": "Manzo (disambigua)", "text": ""}
{"id": "340114", "revid": "486946", "url": "https://it.wikipedia.org/wiki?curid=340114", "title": "Battaglia dell'isonzo", "text": ""}
{"id": "340119", "revid": "1573940", "url": "https://it.wikipedia.org/wiki?curid=340119", "title": "Thunnus thynnus", "text": "Il tonno o tonno rosso (\"Thunnus thynnus\" ) \u00e8 un grande pesce pelagico appartenente alla famiglia Scombridae. \u00c8 conosciuto anche come tonno pinna blu.\nDistribuzione e habitat.\nQuesta specie \u00e8 diffusa nelle acque tropicali, subtropicali e temperate dell'Oceano Atlantico, nel mar Mediterraneo e nel mar Nero meridionale. Non frequenta acque a temperature inferiori ai 10\u00a0\u00b0C.\nFrequenta soprattutto le acque al largo e si avvicina alle coste solo in determinati periodi dell'anno (diversi da luogo a luogo) ed in determinati punti, di solito nei pressi di isole o promontori. A causa della pesca intensiva \u00e8 a rischio di estinzione e rientra nella lista rossa di Greenpeace, che segnala le specie marine pi\u00f9 sensibili sconsigliandone il consumo.\nDescrizione.\nHa corpo massiccio, fusiforme, con peduncolo caudale sottile, provvisto di 7-10 paia di pinnule e di una carena longitudinale. Le pinne dorsali sono due, ravvicinate, la prima abbastanza lunga ed alta nella parte anteriore, la seconda triangolare, breve e simmetrica alla pinna anale. Le pinne pettorali sono corte (nell'affine alalunga sono invece molto lunghe); le pinne ventrali sono corte. La pinna caudale \u00e8 ampia e falcata. Le pinne pari e le ventrali durante il nuoto sono tenute chiuse ed alloggiate all'interno di incavature, permettendo al pesce di mantenere un profilo perfettamente idrodinamico. I denti sono piccoli ma disposti in tutta la bocca. Le scaglie sono molto piccole, ma coprono tutto il pesce.\nIl colore \u00e8 blu acciaio scuro sul dorso, talvolta quasi nero. Il ventre ed i fianchi sono bianco-argentei, talvolta con macchie pi\u00f9 chiare indistinte nella parte inferiore. Le pinnule sono gialle, le altre pinne grigie, tranne la seconda dorsale che \u00e8 rosso-bruna\nSi tratta di uno dei pi\u00f9 grandi pesci del Mediterraneo: supera i 3\u00a0m di lunghezza e si registra il record di un esemplare pesante 725\u00a0kg.\nAlimentazione.\nBasata su pesci, soprattutto clupeidi come le sardine e le alacce. Si nutre anche di cefalopodi pelagici.\nRiproduzione.\nLa deposizione delle uova avviene nel periodo estivo in acque leggermente pi\u00f9 vicine alle coste rispetto a quelle frequentate negli altri periodi. Le uova sono pelagiche, cos\u00ec come le larve, che nei primi stadi portano alcune lunghe spine sull'opercolo branchiale. L'accrescimento \u00e8 rapidissimo: ad un anno il pesce misura circa 70\u00a0cm e pesa da 3 a 5\u00a0kg. L'animale raggiunge la maturit\u00e0 sessuale a 2-4 anni, quando \u00e8 lungo circa 1\u00a0m e pesa non meno di 15\u00a0kg.\nMigrazioni.\nI tonni passano da una fase erratica, durante la quale si muovono in piccoli gruppi poco densi, composti di pesci della stessa taglia, per poi riunirsi, in gruppi pi\u00f9 fitti, durante la fase gregaria, che coincide con l'inizio della stagione riproduttiva. In questo momento i tonni migrano verso le aree di riproduzione in banchi numerosi. Le migrazioni dei tonni tendono a passare dagli stessi luoghi e negli stessi periodi, consenteno quindi l'installazione di impianti fissi di pesca che prendono il nome di tonnare.\nI tonni rossi vivono la maggioranza della vita nell'Atlantico settentrionale, in primavera per\u00f2 si riuniscono in grandi gruppi e migrano verso il Mediterraneo dove si riproducono (detti \"tonni di andata\"), in autunno tornano nell'oceano (\"tonni di ritorno\"). Durante questo viaggio non mangiano e perci\u00f2 le carni dei tonni di entrata sono pi\u00f9 grasse e gustose di quella dei tonni di uscita, per questo la pesca avviene soprattutto in tarda primavera, quando cio\u00e8 \u00e8 possibile catturare esemplari la cui carne ha un maggiore valore commerciale.\nIn realt\u00e0 pare per\u00f2 che non tutti i tonni migrino, sembra infatti che esistano anche delle popolazioni stanziali sia in Mediterraneo che in Atlantico, quelle mediterranee d'inverno tendono ad inabissarsi.\nPredatori.\n\u00c8 preda di grandi squali, soprattutto della famiglia Lamnidae (come lo squalo bianco), ed anche di grandi cetacei.\nPesca.\nQuesto pesce ha un'enorme importanza commerciale e viene insidiato con una miriade di tecniche, come la tradizionale mattanza nella tonnara, le reti da circuizione, i palamiti e la fiocina. I pescatori sportivi lo catturano a traina o a drifting (pesca con esche naturali a barca ferma).\nDa qualche anno si sta espandendo molto la pesca sportiva catch and release con tecnica spinning, molto adrenalinica. \nLa sua carne \u00e8 molto ricercata, in special modo dai giapponesi per preparare il sashimi ed il sushi. Data la scarsit\u00e0 della materia prima ed il suo prezzo, solo poche aziende artigianali usano le carni del tonno rosso per la conserva sott'olio tradizionale. A volte viene sostituito con specie congeneri, come il pi\u00f9 economico e meno pregiato tonno pinna gialla. Le sue carni sono molto nutrienti (100 grammi di parte edibile contengono il 23,3% di proteine e il 4,9% di grassi). La parte pi\u00f9 pregiata \u00e8 la cosiddetta ventresca, prodotta con la regione attorno alla cavit\u00e0 addominale del pesce.\nConservazione.\nIn seguito alla sovrapesca, alla quale \u00e8 stato soggetto nel Mediterraneo (suo luogo di riproduzione), gli stock si sono vistosamente ridotti e per tal motivo alcune nazioni come la Francia (tra i maggiori produttori di tonno rosso del Mediterraneo) intendono agire nel senso di regolamentarne, se non impedirne, la caccia. A questo fine, in Europa sono stati fissati come parametri minimi di cattura il peso di 30\u00a0kg o la lunghezza di 1,15\u00a0m. \u00c8 necessario avere una specifica autorizzazione per la pesca del tonno rosso ed ai pescatori sportivi non \u00e8 consentito catturare pi\u00f9 di un esemplare per bordata.\nI maggiori consumatori sono i giapponesi, che comprano circa l'80% del tonno mediterraneo. Il costo al chilogrammo a Tokyo ha raggiunto i 694 euro, quando in data 5/1/2011 un tonno rosso da 432 chili \u00e8 stato venduto all'asta del mercato del pesce della capitale giapponese per 300.000 euro.\nIn data 11/3/2010 il Coreper, comitato dei rappresentanti permanenti dei 27 paesi membri dell'UE, ha raggiunto a Bruxelles un accordo per la messa al bando del commercio internazionale del tonno rosso. La pesca \u00e8 stata vietata in anticipo il 1\u00ba giugno 2010.\nL'ultimo record per il prezzo del tonno rosso al chilogrammo risale al 05-01-2012: presso Tsukiji, a Tokyo, \u00e8 stato battuto all'asta un esemplare di 269\u00a0kg a circa 2100\u00a0euro/kg, per un totale di 565\u00a0000 euro\nLa prima asta del 2013 al mercato del pesce di Tsukiji, sulla baia di Tokyo e il pi\u00f9 grande al mondo, non ha deluso le attese, immune da qualsiasi crisi economica: un tonno rosso del peso di 222\u00a0kg \u00e8 stato battuto in mattinata al prezzo record di 155,4 milioni di yen (circa 1,3 milioni di euro), pari a 700.000 yen al chilo. Durante la prima asta dell'anno 2016, al mercato Tsukiji di Tokyo, un tonno pinna blu di 200\u00a0kg. \u00e8 stato venduto all'asta per 14 milioni di yen (pari a correnti 109.000 euro)."}
{"id": "340123", "revid": "2396899", "url": "https://it.wikipedia.org/wiki?curid=340123", "title": "Sughera", "text": ""}
{"id": "340125", "revid": "2210536", "url": "https://it.wikipedia.org/wiki?curid=340125", "title": "Dermatite atopica", "text": "La dermatite atopica (oppure eczema atopico, neurodermite, un tempo detta prurigo di Besnier) \u00e8 un tipo di eczema cronico.\nStoria.\nIl termine, che deriva dal greco antico \"a-topos\", traducibile come \"senza un posto\", fu introdotto da Coca e Cooke nel 1923 e si riferiva alla mancanza di un posto nella classificazione medica allora in uso.\nEpidemiologia.\nSecondo lo studio ISAAC la prevalenza della dermatite atopica tra i bambini di et\u00e0 compresa tra i 6 e i 8 anni \u00e8 in aumento in quasi tutto il mondo. Complessivamente la prevalenza varia dal 2% al 16% a seconda del paese considerato con il dato maggiore riscontrato in Giappone e una media in Europa e Nord America attorno al 7%. La percentuale si dimezza nella fascia d'et\u00e0 compresa tra i 20 e i 30 anni e si riduce a meno del 5% dopo i 50 anni. Le forme severe costituiscono meno del 5% dei casi.\nNella maggioranza dei casi l'esordio si manifesta prima dei 2 anni d'et\u00e0 ma pu\u00f2 verificarsi successivamente, anche in et\u00e0 adulta. Non vi sono differenze significative nell'incidenza in base al sesso.\nEziologia.\nLa dermatite atopica \u00e8 una sindrome multifattoriale a trasmissione autosomica recessiva fortemente influenzata da fattori ambientali. Nella patogenesi della malattia intervengono fattori immunologici e non immunologici. I primi sono costituiti da allergeni alimentari, inalanti o da contatto, i secondi da irritanti esterni, infezioni, disturbi neurovegetativi, disturbi del metabolismo lipidico, sudorazione e stress.\nGenetica.\nL'importanza dei fattori genetici nello sviluppo di dermatite atopica \u00e8 dimostrata da un tasso di concordanza nei gemelli omozigoti del 72%. Il gene pi\u00f9 frequentemente associato allo sviluppo della patologia \u00e8 \"FLG\", codificante per la filaggrina, una proteina filamentosa che si lega alla cheratina nei cheratinociti. Sono stati identificati molti altri loci di suscettibilit\u00e0, la maggior parte dei quali si trova all'interno di sequenze regolatorie di DNA legate alla risposta Th2 e il cui ruolo nella patogenesi del quadro \u00e8 tuttora poco conosciuto. Caratteristicamente molti di questi loci sono gli stessi della psoriasi sebbene nel caso della dermatite atopica differenti modificazioni epigenetiche portino ad una risposta immunitaria e flogistica pressoch\u00e9 opposta che rende ragione della rarit\u00e0 della coesistenza delle due dermatiti nello stesso soggetto.\nLa filaggrina \u00e8 codificata all'interno del complesso di differenziazione epidermico in 1q21 che contiene molti altri geni legati alla funzione barriera dell'epidermide come ad esempio la loricrina e l'involucrina. La proteina si accumula sotto forma di profilaggrina (aggregato costituito da monomeri di filaggrina), la principale proteina contenuta nei granuli di cheratoialina dello strato granuloso dell'epidermide. La differenziazione dei cheratinociti dello strato granuloso in quelli dello strato corneo presuppone la defosforilazione della profilaggrina e il suo clivaggio in monomeri da parte della matriptasi che a sua volta richiede l'inibizione di LEKTI (un inibitore delle serina-proteasi); in alcuni pazienti affetti da questa condizione vi sono mutazioni del gene \"SPINK5\", codificante LEKTI. D'altra parte, un'aumentata attivit\u00e0 delle serina proteasi nello strato corneo sembra contribuire alla riduzione dei lipidi extracellulari e alla ridotta sintesi dei ceramidi caratteristica di questa condizione. I monomeri di filaggrina si legano e aggregano i fasci di cheratina e i filamenti intermedi contribuendo alla formazione del citoscheletro dei cheratinociti dello strato corneo. All'interno di questo strato si verifica poi un ulteriore metabolismo della filaggrina in acido trans-urocanico e in acido pidolico che contribuiscono a mantenere il gradiente di pH epidermico.\nIl 20% dei pazienti affetti da dermatite atopica mostra mutazioni nonsense nel gene \"FLG\" che causano l'inserimento prematuro di un codone di stop o un frameshift determinando una ridotta o assente espressione di profilaggrina che porta ad un aumento della perdita d'acqua transepidermica e quindi a riduzione dell'effetto barriera dell'epidermide con conseguente aumento del rischio di infezione e di sensibilizzazione agli allergeni.\nFattori ambientali.\nLo sviluppo di dermatite atopica sintomatica correla positivamente con la latitudine e negativamente con la temperatura media dell'aria. Questi risultati sembrano essere dovuti al comprovato effetto immunosoppressivo dei raggi UV e alla loro capacit\u00e0 di convertire l'acido trans-urocanico (sottoprodotto della filaggrina) in acido cis-urocanico che viene peraltro utilizzato quale trattamento del quadro. Climi freddi, secchi e ventosi contribuiscono invece alla riduzione dell'effetto barriera dell'epidermide rendendola prona ad irritanti o allergeni che a loro volta possono scatenare o peggiorare la dermatite. Le stagioni in cui si verificano pi\u00f9 frequentemente le riacutizzazioni sono l'inverno e la primavera.\nI soggetti che vivono in ambienti altamente urbanizzati sono pi\u00f9 a rischio di sviluppare dermatite atopica rispetto a coloro che vivono in ambienti rurali. I fattori di rischio ambientali correlati all'urbanizzazione sembrano essere: inquinamento dell'aria, fumo, dieta, obesit\u00e0, contatto con alcuni animali, parassitosi in gravidanza o et\u00e0 perinatale, utilizzo di antibiotici nell'infanzia.\nIl particolato fine (PM10, PM 2.5) \u00e8 l'inquinante aereo maggiormente associato a questa condizione mentre l'associazione \u00e8 debole per NO2 e CO. Debole anche l'associazione tra tabagismo o fumo in gravidanza.\nIl consumo di frutta e verdura, cereali e soprattutto di pesce fresco durante l'infanzia \u00e8 associato ad un minor rischio di sviluppare dermatite atopica che invece aumenta con il consumo di fast food. Questo potrebbe essere dovuto all'alto contenuto di omega-3 che hanno un effetto anti-infiammatorio. Il latte non pastorizzato, sebbene da sconsigliarsi, sembra avere un effetto protettivo che si perde una volta bollito. L'obesit\u00e0 nel bambino e nell'adolescente, verosimilmente a causa dell'infiammazione cronica determinata dall'effetto delle adipochine sullo stress ossidativo, \u00e8 positivamente associata con il quadro in alcuni studi ma non in altri.\nVi \u00e8 una debole associazione negativa tra dermatite atopica e stretto contatto in et\u00e0 infantile con i cani e alcuni animali da fattoria ma non con i gatti, pi\u00f9 frequentemente responsabili di reazioni allergiche. Questo effetto potrebbe essere dovuto alle endotossine presenti sulla membrana plasmatica dei batteri Gram-negativi in grado di indurre citochine anti-infiammatorie ed \u00e8 significativo in ambienti ad alta esposizione. Elmintiasi della madre e perinatali possono ridurre il rischio nel bambino mentre non hanno alcun effetto nell'adulto.\nL'utilizzo di terapie antibiotiche durante l'infanzia aumenta il rischio di dermatite atopica ed \u00e8 correlato alla loro frequenza e al dosaggio. Ci\u00f2 potrebbe essere dovuto alle alterazioni al microbiota intestinale con un aumento di \"Staphylococcus aureus\" a spese dei lactobacilli e bifidobatteri, importanti regolatori del sistema immunitario.\nPatogenesi.\nLa dermatite atopica \u00e8 caratterizzata da una riduzione dei ceramidi epidermici che determina un indebolimento della funzione di barriera della cute, una maggiore irritabilit\u00e0 e un aumento della perdita d'acqua transepidermica che pu\u00f2 aumentare qualora coesista uno stato infiammatorio a carico dell'epidermide. Questo facilita la penetrazione nella cute di allergeni e apteni che si legano ai cheratinociti e alle cellule di Langerhans che a loro volta stimolano una risposta linfocitaria di tipo Th2. L'attivazione linfocitaria determina la secrezione di citochine infiammatorie, in particolare IL-4 e IL-13 in fase acuta e IL-5, GM-CSF, IL-12 e IFN-\u03b3 nelle forme croniche. Queste citochine da una parte contribuiscono a mantenere lo stato di attivazione, dall'altra attivano le cellule endoteliali dei capillari, che a loro volta esprimono proteine d'adesione specifiche per granulociti e linfociti. Le cellule di Langerhans legano gli allergeni attraverso recettori per le IgE ad alta e bassa affinit\u00e0 collaborando con linfociti TH2, che a loro volta secernono IL-4, che promuove l'espressione stessa di IgE. IL-4 riduce la produzione di defensine e insieme a IL-13 e IL-22 quella di filaggrina contribuendo a determinare la disfunzione della barriera cutanea e una maggiore suscettibilit\u00e0 alle infezioni batteriche, in particolare da \"S. aureus\". IL-5 e GM-CSF sono importanti per il mantenimento degli eosinofili e dei macrofagi nell'infiltrato dermico e quindi per la perpetuazione della flogosi, IL-12 e IFN-\u03b3 attirano linfociti Th1 che determinano apoptosi dei cheratinociti e spongiosi. Sembra avere un ruolo importante TSLP (thymic stromal lymphopoietin), una citochina simile ad IL-7 che insieme ad IL-31 \u00e8 in grado di iperattivare i neuroni che mediano il prurito. I linfociti cutanei esprimono la proteina CLA (cutaneous lymphocyte associated antigen), che si lega alla selectina P espressa dalle cellule endoteliali attivate permettendo il reclutamento linfocitario nella cute.\nUna preesistente allergia alimentare pu\u00f2 scatenare o peggiorare una dermatite atopica determinando il rilascio di mediatori infiammatori e intensificando il prurito. Essa \u00e8 presente nel 30-40% dei bambini affetti da dermatite atopica. I pi\u00f9 comuni alimenti responsabili sono latte, uova, pesce, arachidi e soia. Le reazioni orticarioidi si sviluppano entro 2 ore dall'assunzione e possono associarsi a sintomatologia asmatica e gastrointestinale.\nIstopatologia.\nSi riscontrano spongiosi, acantolisi e ipertrofia epidermica superficiale. L'infiltrato dermico \u00e8 costituito in gran parte da linfociti T CD4+ e in minor misura da CD8+ e da eosinofili.\nClinica.\nLa dermatite atopica esordisce nella maggior parte dei casi prima del compimento dei due anni di et\u00e0 e preferenzialmente a 2-6 mesi di vita. Nell'infanzia si manifesta con papule edematose e intensamente pruriginose, discrete o confluenti, su base eritematosa che compaiono frequentemente prima al volto particolarmente alle guance, fronte e mento con risparmio dei solchi nasolabiali e dell'area periorale. Altre sedi frequenti sono gomiti, ginocchia e superfici estensorie degli arti dal momento che sono quelle pi\u00f9 soggette a sfregamento nel gattonaggio ma si possono presentare in qualsiasi parte del corpo bench\u00e9 solitamente risparmino l'area del pannolino. Le papule possono presentarsi escoriate o impetiginizzate in seguito a grattamento e sovrainfezione. Pu\u00f2 essere riscontrata linfadenopatia. La crosta lattea, che dapprima compare sul capo, pu\u00f2 estendersi alle guance e creare gli stessi inconvenienti.\nNel bambino oltre i due anni d'et\u00e0 si presenta come piccole papule su base eritematosa, spesso escoriate, talvolta essudanti localizzate prevalentemente alle fosse cubitali e poplitee, polsi, caviglie e superficie laterale del collo. Si riscontra quasi sempre xerosi cutanea e spesso lichenificazione (talvolta verrucosa) e a seconda del fototipo iperpigmentazione o ipopigmentazione post-infiammatoria; caratteristica \u00e8 l'iperpigmentazione reticolata del collo nota come \"atopic dirty neck\". Pi\u00f9 rari aspetti discoidi o lesioni francamente eczematose con vescicole essudanti che sono invece spesso indice di sovrainfezione batterica o virale. Nell'adulto la distribuzione delle lesioni \u00e8 simile a quella del bambino dove tende ad esserci un maggiore coinvolgimento del viso, collo e delle mani oltre a quello delle fosse cubitali e poplitea. La pelle dimostra una sottofunzione delle ghiandole sebacee (sebostasi) e sudorifere (ipoidrosi) e appare quindi secca e arrossata con un rilievo dermico grossolano delle parti cronicamente colpite. Le unghie sono frequentemente coinvolte, possono presentare pitting e ridging longitudinale. I sintomi normalmente diminuiscono con l'avanzare dell'et\u00e0 e spesso la malattia scompare attorno ai 30 anni.\nI pazienti con mutazioni di \"FLG\" mostrano con maggiore frequenza palmi iperlineari, cheratosi pilare e ittiosi.\nComplicanze.\nLe complicanze della dermatite sono per lo pi\u00f9 di tipo infettivo: \nDiagnosi.\nL'anamnesi \u00e8 fondamentale al fine di ottenere informazioni sulla storia della malattia, l'eventuale familiarit\u00e0, i fattori scatenanti e i fattori di rischio, elementi che orientano sul trattamento da attuare.\nSono stati proposti alcuni criteri per la diagnosi di dermatite atopica.\nPi\u00f9 tre o pi\u00f9 dei seguenti:\nI pazienti con manifestazioni cutanee di dermatite atopica ed IgE elevate vengono considerati affetti da eczema atopico estrinseco e rappresentano fino al 95% casi in et\u00e0 adulta; in questi pazienti i test allergologici per IgE allergene-specifiche sono positivi nel 40-90% dei casi. Al contrario nell'infanzia potrebbe essere pi\u00f9 comune l'eczema atopico intrinseco (noto anche come eczema non-atopico o eczema costituzionale) dove i livelli di IgE sono normali. Le due forme sono spesso clinicamente indistinguibili.\nNei pazienti con sovrainfezione pu\u00f2 essere utile effettuare tamponi cutanei per identificare il patogeno responsabile e guidare la terapia antibiotica.\nIn caso di peggioramento acuto bisogna escludere un'allergia da contatto mediante patch test.\nTerapia.\nTerapia topica.\nEmollienti.\nLa terapia \u00e8 inizialmente volta all'eliminazione o quantomeno alla riduzione dei fattori scatenanti come climi molto rigidi o molto caldi, secchi e ventosi, allergeni aerei o alimentari, infezioni, eccessiva sudorazione, stress psicofisico, abiti di lana e grattamento. \u00c8 bene sostituire i saponi in uso, spesso irritanti, con oli detergenti appositamente studiati per questa patologia; nel caso di lesioni essudanti sono invece preferibili creme o lozioni fino alla risoluzione. Fondamentale la frequente applicazione di emollienti per ripristinare l'effetto barriera dell'epidermide, in particolare subito dopo il bagno o la doccia al fine di mantenere l'idratazione cutanea, ammorbidire la cute, ridurre il prurito e prevenire riacutizzazioni. Gli emollienti permettono anche di ridurre il dosaggio di corticosteroidi topici senza compromettere l'efficacia della terapia. L'applicazione di emollienti nei primi mesi di vita si \u00e8 dimostrata efficace nella prevenzione o riduzione delle manifestazioni di dermatite atopica nell'infanzia. In fase di remissione \u00e8 bene proseguire con l'applicazione di emollienti e, se necessario, di corticosteroidi topici o inibitori della calcineurina con dosaggio ridotto (ad esempio solo nel weekend).\nCorticosteroidi e inibitori della calcineurina.\nSi agisce poi sull'infiammazione (e quindi anche sul prurito) con l'utilizzo di corticosteroidi topici di potenza congrua alla severit\u00e0 del quadro e all'area da trattare. Nelle forme lievi o moderate \u00e8 spesso sufficiente l'applicazione di una crema o unguento corticosteroideo una volta al giorno (preferibilmente alla sera, tranne nell'infante) preceduta dall'utilizzo di emollienti al mattino. Nelle forme severe si utilizzano corticosteroidi ad alta potenza tenendo per\u00f2 sempre presente la sede di trattamento per evitare complicanze quali teleangectasie e striae distensae. Per aumentarne l'efficacia nei bambini \u00e8 possibile utilizzare la tecnica della medicazione umida (\"wet wrapping technique\") che consiste nella detersione della cute con della soluzione fisiologica, l'applicazione di un corticosteroide a bassa o media potenza seguito da un bendaggio tubulare interno precedentemente immerso in acqua tiepida e uno esterno asciutto. Questo bendaggio va sostituito ogni 12 ore. \u00c8 possibile utilizzare la stessa tecnica con un emolliente ma risulta meno efficace. In caso di lesioni resistenti al trattamento su base lichenificata \u00e8 possibile optare per un corticosteroide topico abbinato ad un bendaggio idrocolloidale occlusivo che pu\u00f2 essere lasciato in sede per alcuni giorni.\nIn caso di recidiva si effettua nuovamente un ciclo di terapia corticosteroidea topica per una settimana per poi trattare solo nel weekend. La terapia di mantenimento nelle forme lievi pu\u00f2 avvalersi solo di emollienti, nelle moderate o severe dell'applicazione di corticosteroidi topici nel weekend, nelle forme resistenti ai corticosteroidi inibitori della calcineurina (tacrolimus, pimecrolimus) per due giorni alla settimana oppure corticosteroidi nel weekend ed inibitori della calcineurina una volta a met\u00e0 settimana. Quest'ultima classe di farmaci pu\u00f2 essere utilizzata nei pazienti sopra i 2 anni e non determina le alterazioni cutanee causate dall'utilizzo a lungo termine di corticosteroidi sebbene possano provocare bruciore o dolore all'applicazione.\nAntisettici e antibiotici.\nSe vi \u00e8 evidenza clinica di sovrainfezione o nei casi in cui vi siano diffuse escoriazioni da grattamento possono risultare utili creme costituite associazioni di corticosteroide/antibiotico o corticosteroide/antisettico. Nelle forme particolarmente estese si pu\u00f2 far precedere la terapia antibiotica topica da impacchi o bagni con permanganato di potassio.\nTerapia sistemica.\nAntistaminici.\nNei casi in cui il prurito risulti intenso o tale da disturbare il sonno e non sia adeguatamente controllato con la terapia topica \u00e8 consigliabile associare un antistaminico sistemico di prima generazione (idroxizina, prometazina) prima di coricarsi al fine di sfruttare l'effetto sedativo che risulta minore in quelli di seconda generazione. Va per\u00f2 ricordato che spesso \u00e8 il trattamento anti-infiammatorio a pesare maggiormente sulla sua riduzione pertanto questa teraia va avviata preferibilmente all'inizio del trattamento, limitata a brevi cicli e sospesa una volta che la terapia topica ha dimostrato la sua efficacia. Questa classe di farmaci \u00e8 utile anche nei pazienti con coesistente orticaria o rinite allergica.\nCorticosteroidi.\nCorticosteroidi per via orale come il prednisone possono essere utilizzati per brevi cicli in caso di riacutizzazioni severe non responsive ai corticosteroidi topici. La dose va progressivamente scalata per evitare l'effetto rebound alla sospensione.\nAntibiotici e antivirali.\nSe vi \u00e8 evidenza clinica di sovrainfezione (essudazione, pustole) o nei casi in cui vi siano diffuse escoriazioni da grattamento \u00e8 importante l'applicazione di creme antibiotiche (o associazioni antibiotico/corticosteroide) o un breve ciclo di terapia sistemica con un macrolide (claritromicina, eritromicina) o flucloxacillina in base alle comorbidit\u00e0 del paziente. Le sovrainfezioni erpetiche devono essere trattate con aciclovir o valaciclovir per via orale.\nImmunosoppressori.\nQuesta categoria di farmaci pu\u00f2 essere sfruttata nei casi severi in cui le medicazioni topiche, la fototerapia o la terapia corticosteroidea sistemica falliscano o determinino effetti collaterali inaccettabili per il paziente. La ciclosporina \u00e8 la pi\u00f9 utilizzata per la sua efficacia e rapidit\u00e0 d'azione; i suoi svantaggi sono rappresentati da nefrotossicit\u00e0, ipertensione, stretto indice terapeutico e tendenza alla recidiva delle lesioni alla sospensione del trattamento. L'azatioprina \u00e8 piuttosto efficace e vi \u00e8 una minore probabilit\u00e0 di recidiva alla sospensione rispetto alla ciclosporina. La sua azione \u00e8 per\u00f2 pi\u00f9 lenta, richiedendo 3 mesi per espletare il massimo effetto contro le 6-8 settimane della ciclosporina. Prima di avviare il trattamento deve essere misurata l'attivit\u00e0 della tiopurina metiltransferasi (TPMT), l'enzima che metabolizza il farmaco; in caso di attivit\u00e0 assente non \u00e8 prescrivibile e se bassa va ridotto il dosaggio. Nei pazienti che non metabolizzano azatioprina \u00e8 possibile optare per la 6-mercaptopurina. L'effetto collaterale pi\u00f9 noto \u00e8 la neutropenia per cui \u00e8 fondamentale monitorare gli esami ematici nel tempo.\nIl metotrexato ha un'efficacia simile all'azatioprina ma \u00e8 meglio tollerato, va sempre associato all'assunzione di folina una volta alla settimana e richiede 10 settimane per raggiungere il massimo effetto. Il micofenolato mofetile \u00e8 poco utilizzato ma pu\u00f2 essere utile in caso falliscano o non siano tollerati gli altri immunosoppressori. Ha un'efficacia simile alla ciclosporina ma effetti collaterali che possono includere anemia, leucopenia, linfopenia, disturbi gastrointestinali e aumento del rischio di infezioni epatiche.\nAltro.\nFototerapia.\nLa modalit\u00e0 pi\u00f9 utilizzata sono gli UVB a banda stretta con 2-3 sedute alla settimana per 6-8 settimane. La seduta deve precedere l'applicazione delle medicazioni topiche che non vanno interrotte durante il periodo di trattamento.\nTerapie popolari.\nLe terapie popolari non sono molto diverse dalle terapie ufficiali: si servono di altre sostanze. Le terapie sono simili alla terapia di dermatite allergica, con la differenza che si accentua la cura della pelle atopica.\nNon esiste una cura definitiva, ma si pu\u00f2 far capo a determinate precauzioni contro l'acutizzazione della neurodermite o, al bisogno, a rimedi per mitigarne i fastidiosi sintomi (prurito).\nIn fase non acuta le persone predisposte dovrebbero osservare le seguenti misure preventive:\nIn fase acuta oltre alle misure preventive si procede nel seguente modo:"}
{"id": "340126", "revid": "104458", "url": "https://it.wikipedia.org/wiki?curid=340126", "title": "La Brigue", "text": ""}
{"id": "340128", "revid": "6923", "url": "https://it.wikipedia.org/wiki?curid=340128", "title": "Autocaravan", "text": ""}
{"id": "340133", "revid": "709565", "url": "https://it.wikipedia.org/wiki?curid=340133", "title": "Quercus suber", "text": "La quercia da sughero (Quercus suber ), o sughera, \u00e8 un albero sempreverde della famiglia delle Fagacee. Originaria dell'Europa sud-occidentale e dell'Africa nord-occidentale \u00e8 da tempi remoti naturalizzata e spontanea in tutto il bacino occidentale del mar Mediterraneo, molto longeva e pu\u00f2 diventare plurisecolare.\nDescrizione.\nLa sughera ha un portamento arboreo, con altezza che pu\u00f2 raggiungere i 20 metri e chioma lassa ed espansa. La vita media \u00e8 di 250-300 anni, diminuisce negli esemplari sfruttati per il sughero. La caratteristica pi\u00f9 evidente di questa specie \u00e8 il notevole sviluppo in spessore del ritidoma, che non si distacca mai dalla corteccia, formando un rivestimento suberoso detto in termine commerciale sughero.\nCorteccia.\nLa corteccia rappresenta una forma di risposta ad ambienti aridi con frequente passaggio del fuoco\u02d0 il tessuto tegumentale, privo di spazi intercellulari, formato da cellule morte, la cui parete \u00e8 ispessita e suberificata e il lume cellulare ripieno d'aria, isola e protegge i tessuti sottostanti dagli scambi termici e dagli scambi di sostanze chimiche liquide o gassose. La continuit\u00e0 del rivestimento suberoso \u00e8 interrotto dalle lenticelle, strutture pluricellulari che permettono lo scambio di gas e liquidi con l'esterno.\nIl sughero si presenta di colore grigio-rossastro nei rami di alcuni anni d'et\u00e0, dapprima con screpolature grigio-chiare, poi sempre pi\u00f9 larghe e irregolari a causa della trazione tangenziale provocata dall'accrescimento in diametro del fusto. Dopo diversi anni il sughero forma una copertura irregolare e spugnosa di colore grigio, detta comunemente sugherone o sughero maschio.\nDopo la rimozione del sughero maschio, il fellogeno produce ogni anno nuovi strati di tessuto suberoso che formano un rivestimento pi\u00f9 compatto e pi\u00f9 regolare, detto sughero femmina o gentile, con una fitta screpolatura prevalentemente longitudinale e meno profonda. L'anno in cui viene rimosso il sughero, il fusto ha un marcato colore rosso-mattone che nel tempo vira al rosso-bruno fino al bruno scuro quando il sughero femmina ha gi\u00e0 raggiunto uno spessore significativo.\nFoglie.\nLe foglie sono verdi e coriacee, tomentose sulla pagina inferiore, generalmente piccole negli ambienti secchi, pi\u00f9 grandi in quelli pi\u00f9 freschi. Sono brevemente picciolate e hanno una lamina di forma variabile da ovata a oblunga. Il margine \u00e8 generalmente dentato e spinoso, ma pu\u00f2 presentarsi anche intero nella pianta adulta, pi\u00f9 o meno revoluto. Possono confondersi facilmente con le foglie del leccio, da cui si distinguono per lo pi\u00f9 per il minore numero di nervature. L'inserzione sui rami \u00e8 alterna.\nFiori.\nI fiori sono unisessuali portati separatamente sulla pianta. I fiori maschili sono riuniti in infiorescenze ad amento lassi, di colore giallo-verdastro, portati all'estremit\u00e0 dei rami dell'anno precedente. I fiori femminili sono generalmente riuniti in piccoli gruppi (2-5 fiori), eretti, di colore verdastro sui rami dell'anno. La fioritura \u00e8 in maggio-giugno.\nFrutti.\nIl frutto \u00e8 una ghianda ovale di colore verde quando \u00e8 immatura, bruna a maturit\u00e0, lunga fino a 3\u00a0cm con apice molto breve. La cupola \u00e8 pi\u00f9 conica rispetto a quella del leccio, ricopre la ghianda per una lunghezza variabile da un terzo a met\u00e0, con squame grigio-verdastre, patenti, a volte retroflesse. Esistono 2 sottospecie (sottospecie tipo e sottospecie \"occidentalis\") del tutto simili morfologicamente tra loro tranne che per le squame della cupola della ghianda: libere e divergenti nella tipica, schiacciate nella \"occidentalis\". Fra le due sottospecie esiste una differenza fisiologica sostanziale: la sottospecie \"occidentalis\" ha maturazione delle ghiande biennale e non annuale. Nella variet\u00e0 botanica \"serotina\", presente insieme alla sottospecie tipica in Toscana, Sardegna e Sicilia, la ghianda matura in due anni.\nLa produzione dei frutti avviene in media dopo 15-20 anni dall'impianto.\nFitogeografia.\nLa sughera \u00e8 una specie termofila (soffre e pu\u00f2 morire a periodi prolungati di temperature sotto i -5\u00a0\u00b0C) che predilige gli ambienti caldi e moderatamente siccitosi. Rifugge gli ambienti di siccit\u00e0 estrema o soggetti a frequenti gelate invernali. Vegeta prevalentemente su suoli derivati da rocce a matrice acida (graniti e granitoidi, trachiti, scisti granitici, filladi), diventando sporadica nei suoli basaltici e in quelli calcarei.\nIn Italia vegeta nella sottozona calda e media del Lauretum spingendosi fino ai 900 metri d'altitudine in alcune zone della Sicilia e della Sardegna sud-occidentale. \u00c8 particolarmente diffusa in Sardegna, Sicilia, lungo la fascia costiera meridionale della Toscana e nelle limitrofe aree pianeggianti e collinari della Maremma Grossetana; risulta pi\u00f9 sporadica nel Lazio e in Puglia, mentre \u00e8 assai rara in Liguria, dove forma piccole estensioni boschive solo nei dintorni di Bergeggi, Sestri Levante e di Deiva Marina.\nDal punto di vista ecologico occupa la stessa nicchia del leccio nelle stazioni meno asciutte e pi\u00f9 calde del suo areale, diventando nel tempo competitiva nei suoi confronti a causa di vari fattori concomitanti:\nPer questi motivi, l'azione selettiva dell'uomo e degli incendi tende a favorire nel tempo la copertura a sughera a scapito della copertura a leccio.\nDecorticazione.\nL'asportazione del sughero \u00e8 un'operazione periodica che si esegue a cicli decennali su piante che hanno almeno 15-20 anni d'et\u00e0.per la prima decortica si devono rispettare delle norme di polizia forestale, tali norme prevedono che ad una altezza\\da terra di 130\u00a0cm la circonferenza della pianta sia di almeno 130\u00a0cm. Il sughero maschio ha poco valore commerciale a causa dell'eccessiva irregolarit\u00e0 e porosit\u00e0, perci\u00f2 \u00e8 utilizzato per trasformazioni di secondaria importanza, prevalentemente macinato di sughero usato come materiale isolante nelle costruzioni. Dopo il primo taglio, la pianta produrr\u00e0 sughero femmina, destinato principalmente alla produzione di tappi di bottiglia.\nIl sughero femmina si asporta ogni 9-12 anni, quando il sughero raggiunge uno spessore di circa 5\u00a0cm. L'abbreviazione dei cicli di decorticazione, oltre a produrre sughero di minore qualit\u00e0 \u00e8 deleteria perch\u00e9 compromette seriamente la longevit\u00e0 della pianta. In ogni modo l'asportazione del sughero si ripercuote in qualche misura sulla longevit\u00e0, perci\u00f2 una sughera sottoposta sistematicamente alla decorticazione non supera in genere i 100-150 anni di durata. Data l'elevata richiesta nel mercato e la progressiva riduzione delle superfici a sughereta la tendenza \u00e8 all'abbreviazione dei cicli di decorticazione.\nIl taglio del sughero si pratica manualmente con i metodi tradizionali, usando apposite accette. L'operazione si esegue da maggio a luglio e richiede perizia ed esperienza in quanto il taglio deve arrivare al fellogeno senza interessare gli strati pi\u00f9 interni della corteccia (felloderma e libro). Tagli male eseguiti infatti compromettono la vitalit\u00e0 della sughera.\nUtilizzo.\nI primi sugheri che vengono pelati hanno una superficie ruvida e sono quindi di pessima qualit\u00e0, solo quelli successivi hanno una superficie pi\u00f9 liscia e quindi pi\u00f9 raffinata.\nLa sughera viene coltivata principalmente in Italia, Francia, Spagna, Portogallo, Marocco, Algeria e Tunisia. In Europa la produzione annuale di sughero ammonta a 340.000 tonnellate per un fatturato totale di 1,5 miliardi di euro e d\u00e0 impiego a 30.000 persone.\nCirca il 50% della produzione mondiale di sughero si trova in Portogallo, pi\u00f9 precisamente nella regione dell'Alentejo, dove si producono 180.000 tonnellate di sughero l'anno. Spesso lo si trova in combinazione con la pastorizia o la coltivazione di cereali. La maggior parte delle aziende di lavorazione del sughero si trovano nell'area di Lisbona e nel nord del paese.\nIn Italia e Portogallo gli alberi scortecciati di fresco ricevono una marchiatura di colore rosso sul tronco. Se per esempio un albero \u00e8 stato scortecciato nel 2003, questo sar\u00e0 marchiato con un 3 affinch\u00e9 il contadino sappia che quell'albero potr\u00e0 essere nuovamente scortecciato solo nel 2012.\nLa Germania \u00e8 uno dei principali acquirenti del sughero portoghese.\nI dischi di sughero di prima qualit\u00e0 vengono impiegati per la produzione di tappi di bottiglia, quelli di seconda scelta per tappezzerie o piedi per letti, quelli di categoria peggiore, invece, per la produzione di compensato, materiale isolante o pressato per la produzione di zoccoli per sandali."}
{"id": "340134", "revid": "599013", "url": "https://it.wikipedia.org/wiki?curid=340134", "title": "Spc", "text": ""}
{"id": "340135", "revid": "33689", "url": "https://it.wikipedia.org/wiki?curid=340135", "title": "Sidecar (disambigua)", "text": ""}
{"id": "340136", "revid": "3115", "url": "https://it.wikipedia.org/wiki?curid=340136", "title": "Ci ragiono e canto", "text": "Ci ragiono e canto \u00e8 uno spettacolo di canti popolari diretto da Dario Fo e allestito dal collettivo teatrale Nuova Scena nel 1966 e successivamente, in una seconda e in una terza edizione.\nStoria.\nIl lavoro nasce in seno all'Istituto Ernesto de Martino, grazie alle ricerche di Cesare Bermani e Franco Coggiola, mirando a rappresentare, attraverso le canzoni popolari di tutte le regioni italiane, la condizione del mondo popolare e proletario in Italia, e sviluppando quindi il lavoro di riscoperta cosciente dei repertori tradizionali della Penisola, gi\u00e0 alla base, per quel che riguarda l'attivit\u00e0 del Nuovo Canzoniere Italiano, del precedente spettacolo \"Bella Ciao\" (1964), sottraendoli ai rischi di oblio e di mistificazione. Lo stesso Istituto Ernesto de Martino nasce, contestualmente, in quel periodo, all'indomani della scomparsa del noto studioso. \nLa prima di \"Ci ragiono e canto\" avviene il 16 aprile 1966 al Teatro Carignano di Torino, con la partecipazione di Giovanna Marini, Caterina Bueno, Silvia Malagugini, Cati Mattea e Franco Coggiola, con i chitarristi Ivan Della Mea e Paolo Ciarchi. Questi partecipanti \"professionisti\" si accompagnano ad interpreti provenienti dal mondo del lavoro, come Giovanna Daffini, l'esordiente Rosa Balistreri, il Gruppo Padano di Piadena e il Coro del Galletto di Gallura guidato da Salvatore Stangoni. Lo spettacolo, in due tempi, era concepito come raccolta di canti popolari legati al lavoro e tutti i partecipanti erano intesi come \"portatori\" di culture. Di questa prima edizione scrive Vittorio Serra:\nNella seconda edizione, sempre in due tempi e intitolata \"Ci ragiono e canto n. 2\" (1969), si introducono canzoni nuove, composte \"ad hoc\", legate all'attualit\u00e0. In particolare i brani eseguiti da Antonio Infantino e da Enzo Del Re, che, su suggerimento dello stesso Dario Fo, compongono \"Povera gente\" ed \"Avola\" (dedicata all'eccidio del 2 dicembre 1968), la prima sulla nuova emigrazione dal Sud verso il Nord Italia, il Nord Europa, la Svizzera, la seconda sulla strage di braccianti avvenuta nel 1968 durante una manifestazione sindacale nel piccolo paese del siracusano. Oltre a Infantino e Del Re, partecipano alla seconda edizione Rosa Balistreri, Guido Boninsegna, Caterina Bueno, Paolo Ciarchi, Gianni Giolo, Policarpo Lanzi, Silvia Malagugini, Giovanna Marini, Cati Mattea, Norma Midani, Enrica Minnini e il Coro del Galletto di Gallura. La raccolta del materiale \u00e8 a cura di Rosa Balistreri, Cesare Bermani, Gianni Bosio, Caterina Bueno, Paolo Ciarchi, Franco Coggiola, Giovanna Daffini, Dario Fo, Gruppo di Gallura, Gruppo Padano di Piadena, Roberto Leydi e Giovanna Marini.\nAlla terza edizione, \"Ci ragiono e canto n. 3\" (1973), sempre in due tempi, parteciparono invece Ciccio Busacca, Piero Sciotto, Chicca De Negri e Policarpo Lanzi. La prima fu a Genova, al Teatro della Giovent\u00f9, il 27 febbraio 1973. Una versione ridotta a una serata di questa terza edizione sar\u00e0 quella registrata anche per la Rete 2."}
{"id": "340138", "revid": "773636", "url": "https://it.wikipedia.org/wiki?curid=340138", "title": "Cnipa", "text": ""}
{"id": "340139", "revid": "1226", "url": "https://it.wikipedia.org/wiki?curid=340139", "title": "Film splatter", "text": ""}
{"id": "340140", "revid": "1226", "url": "https://it.wikipedia.org/wiki?curid=340140", "title": "Granguignolesco", "text": ""}
{"id": "340141", "revid": "729019", "url": "https://it.wikipedia.org/wiki?curid=340141", "title": "Archer (cacciacarri)", "text": "L'Archer era un semovente cacciacarri impiegato durante la seconda guerra mondiale dall'Esercito britannico. Il mezzo era pensato come soluzione di emergenza e utilizzava lo scafo del carro armato Mk III Valentine. La produzione inizi\u00f2 verso la met\u00e0 del 1943 e termin\u00f2 nell'ottobre del 1944. In totale furono realizzati 665 \"Archer\". Il mezzo venne impiegato nella Campagna d'Italia e anche nei combattimenti che seguirono lo sbarco in Normandia. Dopo la fine del conflitto il mezzo verr\u00e0 impiegato ancora in combattimento dall'Esercito Egiziano. Rimase in servizio con gli Inglesi fino a met\u00e0 anni cinquanta.\nStoria.\nResosi disponibile il cannone da Ordnance QF 17 pdr (76,2\u00a0mm) si rese necessario trovare un mezzo sul quale montarlo. Il \"Valentine\" era ancora in produzione per cui venne scelto lo scafo di questo mezzo quale base per la realizzazione di un semovente anticarro. Date le ridotte dimensioni dello scafo non fu possibile sistemare il pezzo in una torretta girevole ma fu scelto di montarlo in una casamatta, con la canna rivolta verso la parte posteriore del mezzo. Questa sistemazione, piuttosto particolare, in parte rappresentava un difetto del mezzo in quanto rendeva impossibile utilizzare l'arma mentre si avanzava. Si rivel\u00f2 invece molto utile nelle imboscate, in quanto permetteva al semovente di sparare alcuni colpi e di allontanarsi dalla sua posizione velocemente, senza dover effettuare alcuna inversione del senso di marcia. E fu proprio in questa tattica che il mezzo si rivel\u00f2 particolarmente efficace, favorito in questo anche dalla sua sagoma bassa e dalle dimensioni relativamente contenute."}
{"id": "340144", "revid": "648716", "url": "https://it.wikipedia.org/wiki?curid=340144", "title": "Basidiomycotina", "text": "Nel regno dei Fungi la sottoclasse dei Basidiomycotina comprende quei gruppi di funghi che hanno micelio settato, riproduzione sessuata e asessuata con produzione di basidi e spore non mobili."}
{"id": "340151", "revid": "37401", "url": "https://it.wikipedia.org/wiki?curid=340151", "title": "Tiglatpileser III", "text": "Tiglat-Pileser III soggiog\u00f2 gran parte del Medioriente: a sud, la Mesopotamia (Babilonia, della quale si fece anche proclamare re, e le terre dei Caldei), e ancor pi\u00f9 a sud, nella Penisola araba, gli arabi ed i regni Magan, Melukhkha e Dilmun; nel sud-ovest caddero Israele, Giuda, Filistea, Samarra, Moab, gli Edomiti, i Suteani e i Nabatei; a nord, Urartu, i Nair, la Scizia nel Caucaso, la Cimmeria sul Mar Nero; a nord-ovest gran parte dell'Anatolia orientale e sud-occidentale (Ittiti, la Frigia, la Cilicia, il Regno di Commagene, Tabal, Gordiene e la Caria); nell'ovest furono sottomessi i greci di Cipro e Aram (l'attuale Siria) e le citt\u00e0-stato mediterranee della Fenicia/Canaan; ad est ha soggiogato Persiani, Medi, Gutei, Mannei e le terre del regno di Elam.\nBiografia.\nOrigini.\nPoco si sa delle sue origini. Lo si ritiene un usurpatore che cambi\u00f2 il suo nome con quello di un pi\u00f9 legittimo predecessore per affermare una continuit\u00e0 dinastica con gli Abasidi che aveva regnato sull'Assiria per un millennio. Era governatore dell'antica Kalhu (che poi fu rinominata Nimrud) conosciuto con il nome di Pul/Pulu. Dopo la morte di Salmanassar III (859 - 824 a.C.) il regno Assiro si era alquanto indebolito. Potrebbe tuttavia essere un figlio cadetto di Adad-nirari III, di cui si dichiara esplicitamente figlio nelle sue iscrizioni, o comunque discendere in qualche modo dai suoi predecessori; potrebbe persino essere figlio del suo diretto predecessore Ashur-nirari V.\nLa pretesa parentela di Tiglatpileser con la dinastia precedente appare solo negli elenchi dei re, poich\u00e9 nelle sue iscrizioni personali c'\u00e8 una notevole mancanza di riferimenti familiari (altrimenti comuni nelle iscrizioni dei re assiri) in favore di riferimenti alla sua \"chiamata divina\" da parte di Assur, il dio patrono d'Assiria.\nRegno.\nCon un colpo di mano, Pul s'impossess\u00f2 del trono assiro e diede inizio a vaste riforme che migliorarono notevolmente l'efficienza e la sicurezza dell'impero (v.si \"Riforme\"). \nLa data dell'ascesa al trono \u00e8 convenzionalmente fissata al 745 a.C., il settimo giorno del mese di \"ajaru\".\nNel suo primo anno proclam\u00f2 di aver annesso Babilonia (allora retta da Nabonassar) e le sue terre, da \"Dur-(Kuri)galzu, Sippar of Shamash, [...] le citt\u00e0 [di Ba]bilonia fino al fiume Uqnu [dalle rive del Mare Infe]riore\" (i.e. Golfo Persico) e di aver poi messo un suo eunuco a governarle. Non si tratt\u00f2 di una conquista vera e propria, dato che Nabonassar mantenne il trono ed anzi sfrutt\u00f2 la presenza assira per sopravvivere ai torbidi provocati in quegli anni dai complotti delle turbolente trib\u00f9 caldee ed aramee: fu pi\u00f9 probabilmente un vassallaggio pagato con la cessione di alcuni territori. Nel medesimo anno, Tiglatpileser sconfisse il regno di Urartu (nella moderna Armenia) che, sotto l'abile governo di re Sarduri II, aveva avanzato pretese egemoniche sull'Anatolia, la Siria, le contrade occidentali del moderno Iran e l'Alta Mesopotamia: a Urartu, l'Assiro si riforn\u00ec di \"impareggiabili cavalli per i suoi carri\". Da l\u00ec, sottomise i Medi, prima di portarsi (743 a.C.) nei c.d. \"Stati siro-ittiti\", al confine tra l'Anatolia ed il Levante, dove la citt\u00e0-stato di Arpad (prob. l'attuale Tell Rifaat) aveva radunato diversi potentati (anche Fenici) in una coalizione anti-assira. Arpad fu cinta d'assedio ed espugnata nel 740 a.C., il suo governo affidato ad un altro eunuco, ed anche l'importante citt\u00e0-stato di Hama fu sottomessa e costretta al tributo. A cavallo tra il 740 ed il 739 a.C. (nel quinto anno di regno di Tiglatpileser III) le iscrizioni assire riportano una vittoria ai danni di Ozia re di Giuda confermata dal Libro delle Cronache. Soggiog\u00f2 anche Damasco, la regina araba (accadico \"\u0161arrat Aribi\") Zeb\u012bb\u0113, Menahem re di Israele e i Neo-Ittiti del re Azriyau di Sam'al, costringendoli tutti al tributo (nella fattispecie, Menahem dovette versare un tributo di 1.000 talenti d'argento).\nNel biennio 737-736 a.C., Tiglatpileser concentr\u00f2 la sua attenzione sulle contrade barbare dell'Iran, assoggettando i nomadi Medi e Persiani. Le fonti assire riportano che molti dei conquistati furono deportati in altre terre dell'impero, in accordo ad una pratica assira ormai consolidata. Mentre l'Assiro era impegnato a oriente, nel Levante l'Egitto ord\u00ec un complotto ai suoi danni, scatenando la c.d. Guerra siro-efraimitica, abbondantemente descritta nella Bibbia. Pekach, re di Israele, e Rezin, re degli Aramei di Damasco, si allegarono contro Tiglatpileser sobillati dagli Egizi. Acaz (noto agli assiri come \"Yahu-khazi\") re di Giuda non ader\u00ec alla lega anti-assira e, stretto d'appresso dai suoi vicini, chiese l'aiuto di Tiglatpileser proclamandosi suo servo e dando fondo al tesoro del Tempio. L'Assiro marci\u00f2 allora lungo le coste del Mediterraneo (733 a.C.), sottomettendo i Filistei e bloccando ai rivali siriani l'accesso al mare, dopodich\u00e9 (732 a.C.) attacc\u00f2 Israele, ne sbaragli\u00f2 l'esercito e deport\u00f2 in massa la sua popolazione, affidando il regno al re-fantoccio Osea. Tiglatpileser si volse poi contro gli Aramei, devastandone le terre e deportandoli in massa (verso la \"Terra di Kir\" - prob. limitrofa ai confini del regno di Elam), mentre Damasco veniva conquistata, costretta al tributo e Rezin giustiziato. Lo stesso Acaz fu costretto a pagare un tributo al conquistatore assiro. Durante questi scontri, Tiglatpileser sconfisse una seconda regina araba, Shams\u012b.\nNell'ottobre del 729 a.C., al culmine del suo potere, Tiglatpileser assunse il controllo totale di Babilonia, ne spodest\u00f2 il re, Nabu-mukin-zeri (ABC 1 Col.1:21) e si proclam\u00f2 sovrano della citt\u00e0.\nTiglatpileser III mor\u00ec nel 727 a.C. e gli successe al trono il figlio Ululai, impegnato come governatore di Zimirra in Fenicia, che prese il nome reale di Salmanassar V.\nRiforme di Tiglatpileser III.\nSin dal principio del suo regno, Tiglatpileser avvi\u00f2 una massiccia campagna di riforme amministrativo-militari.\nLa prima riforma garant\u00ec al re il controllo sull'amministrazione imperiale. Nei secoli immediatamente precedenti a Tiglatpileser, i governatori ed i generali assiri avevano guadagnato troppo potere a discapito del sovrano: emblematico era stato il caso di \u0160am\u0161i-ilu, \"Turtanu\" e un funzionario di spicco di Adad-nirari III, che aveva condotto campagne militari e si era celebrato in stele commemorative senza curarsi di citare il suo re. Tiglatpileser (fin dalle sue prime iscrizioni) ridusse il potere dei suoi funzionari riducendo le dimensioni delle province (solo le settentrionali furono ingrandite e solo durante la transizione dei territori di fresca conquista non ancora promossi a province effettive) che cos\u00ec disponevano di meno risorse (anche \"risorse umane\" dato che Tiglatpileser amplific\u00f2 la prassi assira della deportazione di massa dei popoli soggiogati) e prese a nominare come governatori degli eunuchi incapaci di poter originare delle dinastie rivali.\nIl risultato fu un impero con pi\u00f9 province e pi\u00f9 governatori (la maggior parte dei quali eunuchi privi di velleit\u00e0 dinastiche) ma dai poteri pi\u00f9 circoscritti.\nLa seconda riforma fece dell'esercito assiro la pi\u00f9 efficiente macchina bellica sino allora esistiti. Invece di un esercito di coscritti assiri utilizzabili solo durante il periodo estivo, Tiglatpileser organizz\u00f2 un esercito permanente ed arruol\u00f2 soldati dai popoli soggiogati come forze di fanteria leggera, lasciando solo la fanteria pesante, la neonata cavalleria (introdotta per contenere la minaccia delle popolazioni della steppa) ed i carri agli assiri \"puri\".\nL'Impero fu quindi riorganizzato in una complessa burocrazia con il re a capo in cui ogni distretto pagava un tributo fisso fornendo anche un contingente militare.\nLascito.\nL'operato politico e militare di Tiglatpileser III spianarono la strada all'apogeo dell'Impero neo-assiro raggiunto nel secolo successivo dalla dinastia sargonide. Dopo di lui, la politica assira ebbe come intento di portare sotto un unico impero l'intero mondo civilizzato.\nTiglatpileser III costru\u00ec inoltre un nuovo palazzo reale a Nimrud (c.d. \"Palazzo centrale\") che pi\u00f9 tardi Esarhaddon smanteller\u00e0. I suoi annali regi furono incisi sulle lastre di pietra scolpita con le sue campagne militari che decoravano il palazzo."}
{"id": "340152", "revid": "29727", "url": "https://it.wikipedia.org/wiki?curid=340152", "title": "Quercia da sughero", "text": ""}
{"id": "340153", "revid": "1005847", "url": "https://it.wikipedia.org/wiki?curid=340153", "title": "Mario Arcelli", "text": "Biografia.\nDi un'antica famiglia di origini piacentine, il cui padre Angelo fu per alcuni anni, nel dopoguerra, presidente dell'associazione industriali produttori di medicamenti, Mario Arcelli, dopo aver conseguito il diploma di ragioneria, si laurea in economia e commercio presso l'Universit\u00e0 commerciale Luigi Bocconi di Milano nel 1957. Dopo la laurea collabora con la cattedra di economia della stessa universit\u00e0.\nAttivit\u00e0 accademica.\nNel 1963 diviene libero docente di politica economica presso l'Universit\u00e0 di Trieste. Nello stesso periodo collabora con riviste di economia (\"Rivista di politica economica\" e \"Giornale degli economisti e annali di economia\"). Nel 1967 Arcelli vince il concorso a cattedra presso l'Universit\u00e0 di Trieste, che poi lascia, a seguito della chiamata del consiglio della facolt\u00e0 di economia dell'Universit\u00e0 di Padova, dove rimane nei ruoli, prima come straordinario e poi come ordinario, dal 1969 al 1974. Nel 1973-74 svolge un periodo di ricerca presso il Massachusetts Institute of Technology di Boston.\nNel 1974 viene chiamato alla cattedra di economia presso la facolt\u00e0 di economia dell'universit\u00e0 La Sapienza di Roma, dove rimane ad insegnare fino al 1989. A Roma assume anche la direzione, dal 1979, delle riviste scientifiche \"Economia italiana\" e \"Review of Economic Conditions\", quest'ultima in lingua inglese, incarichi che ha mantenuto fino alla sua scomparsa. Nel triennio 1979-1981 dirige il dipartimento di studi economici della stessa universit\u00e0.\nNel 1989 ricopre l'insegnamento di economia monetaria presso l'Universit\u00e0 LUISS di Roma. Nel 1991 viene nominato direttore del neocostituito \"Osservatorio e centro di studi monetari\" della stessa universit\u00e0 (oggi \"Centro Arcelli per gli studi monetari e finanziari\" o \"CASMEF\"). Dal 1992 viene nominato rettore della LUISS, carica che mantiene fino al momento della pensione nel settembre 2002. Nel 1994 viene nominato socio onorario di Assomaster, l'associazione che riunisce i diplomati MBA della LUISS. Nell'ottobre 2003 il consiglio della Facolt\u00e0 di economia della LUISS lo nomina professore emerito presso la stessa facolt\u00e0.\nNel 1995 diviene anche membro corrispondente dell'Accademia Nazionale dei Lincei, nella classe di scienze morali. Nel triennio 1996-1998 viene eletto vice presidente nazionale della Societ\u00e0 italiana degli economisti. Alla fine degli anni novanta, \u00e8 anche consigliere di amministrazione dell'Istituto dell'Enciclopedia Italiana.\nHa pubblicato numerosissimi articoli e volumi e in particolare otto edizioni (tra gli anni settanta e novanta), sempre integrate e accresciute, del suo libro di testo di economia monetaria\nCollaborazioni istituzionali e di governo.\nTra il 1981 e il 1983, viene nominato capo del dipartimento affari economici presso la Presidenza del Consiglio dei ministri, durante i governi di Giovanni Spadolini I e II e di Amintore Fanfani V. Poi, nel 1987, \u00e8 consigliere economico del presidente del consiglio dei ministri nel governo Fanfani VI e, dal 1988 ricopre lo stesso incarico nel governo presieduto da Ciriaco De Mita (1988-89). Come membro della delegazione italiana, ha presenziato ai vertici dei capi di Stato del G7 di Versailles, Williamsburg, Venezia, Toronto, Parigi.\nDal 1984 al 1996 \u00e8 membro del Comitato tecnico scientifico presso il Ministero del bilancio e della programmazione economica, divenendone presidente dal 1993 al 1996.\nIl 16 febbraio 1996 viene nominato Ministro del bilancio e della programmazione economica, con delega al coordinamento delle politiche per l'Unione europea e al Mezzogiorno nel governo di Lamberto Dini (1995-1996), mantenendo l'incarico per alcuni mesi (fino al 18 maggio 1996) durante la presidenza di turno dell'Unione Europea. Nella veste di Ministro del bilancio della Repubblica Italiana (essendo il ministero del tesoro tenuto ad interim dal presidente Dini), ha presieduto il vertice Ecofin di Venezia e vari vertici europei rappresentando la presidenza dell'Unione Europea.\nIncarichi nel mondo degli affari.\nNel 1989 viene nominato dall'azionista di maggioranza RAS presidente della neocostituita societ\u00e0 Rasbank, che ottiene poi la licenza bancaria nel 1990 (internet banking) e ne segue tutti i passi dello sviluppo, mantenendo la presidenza ininterrottamente per oltre quindici anni.\nRicopre anche la carica consigliere di amministrazione di RAS (incarico mantenuto fino al gennaio 2004), della Societ\u00e0 per la bonifica dei terreni ferraresi (incarico mantenuto fino al 2004), della Pininfarina (fino al 2002) e della Italcementi (fino al 2004).\nNel 1998 viene nominato presidente di Assogestioni, l'associazione dei gestori italiani di fondi comuni di investimento, incarico mantenuto fino al limite statutario di quattro anni, ovvero fino al 2002.\nIstituzioni in memoria di Arcelli.\nMario Arcelli ha voluto lasciare in eredit\u00e0 alla Biblioteca comunale di Piacenza la sua collezione di libri di economia. Dal 2005 si tengono a Piacenza, annualmente, le \"Lezioni Mario Arcelli\", organizzate in collaborazione con la sede di Piacenza dell'Universit\u00e0 Cattolica del Sacro Cuore, che nel dicembre 2005 ha deciso la costituzione di un centro studi (\"Centro studi di politica economica e monetaria\" o \"CeSPEM Mario Arcelli\") per valorizzare il fondo librario Arcelli e gestire gli eventi collegati (lezioni, seminari, borse di studio).\nL'Universit\u00e0 LUISS Guido Carli, di cui per dieci anni fu il rettore, ha voluto dedicare a Mario Arcelli l'aula magna dell'Universit\u00e0 e ridenominare in \"Centro Mario Arcelli di studi monetari\" (poi divenuto \"Centro Arcelli per gli studi monetari e finanziari\" o \"CASMEF\") il centro studi da lui fondato presso questa universit\u00e0."}
{"id": "340154", "revid": "1318658", "url": "https://it.wikipedia.org/wiki?curid=340154", "title": "Penisola di Neringa", "text": "La penisola di Neringa, penisola dei Curoni (o dei Curi) o penisola curlandese (in lituano: \"Kur\u0161i\u0173 nerija\"; ; in tedesco: \"Kurische Nehrung\") \u00e8 una sottile striscia di terra che si stende per 98\u00a0km e separa la laguna dei Curi dal Mar Baltico. Politicamente \u00e8 divisa a met\u00e0 tra la Lituania e la Russia (oblast' di Kaliningrad).\nGeografia.\nDal punto di vista geografico, la penisola di Neringa \u00e8 pi\u00f9 propriamente un lido, ossia una formazione tipica dell'ambiente lagunare formatasi con il progressivo accumulo di sedimenti sabbiosi e che di fatto isola la laguna interna dal mare aperto.\nLa punta settentrionale della stessa \u00e8 separata dalla citt\u00e0 di Klaip\u0117da e dalla Lituania continentale da un canale largo 300 metri grazie al quale la laguna interna comunica direttamente col Baltico. Il punto pi\u00f9 largo misura 3,8\u00a0km e si trova presso Nida nella parte lituana, mentre il punto pi\u00f9 sottile \u00e8 rappresentato da un istmo alla base della penisola, presso il paese russo di Lesnoje, che misura 380 m di larghezza.\nLa penisola \u00e8 costituita esclusivamente da sabbia ed \u00e8 caratterizzato da enormi dune mobili alte fino a 60 metri, che nei secoli passati hanno letteralmente inghiottito interi paesi. La grande duna di Nida in Lituania \u00e8 una delle maggiori d'Europa e viene anche chiamata il \"Sahara della Prussia Orientale\".\nPer la sua rara bellezza paesaggistica, l'UNESCO ha iscritto la penisola nel 2000 tra i Patrimoni dell'Umanit\u00e0. L'ecosistema delle dune \u00e8 oltretutto minacciato, dalla parte russa, dall'urbanizzazione selvaggia e dal disboscamento. La penisola di Neringa \u00e8 popolata da alci, caprioli, volpi e cinghiali, nonch\u00e9 900 variet\u00e0 di piante; \u00e8 anche un importante luogo di sosta per oltre un milione di uccelli migratori.\nEntrambe la parte lituana e quella russa della penisola sono parco nazionale; il Parco Nazionale di Kur\u0161i\u0173 Nerija (Lituania) e il Parco Nazionale di Kurshskaya Kosa (Russia).\nLe localit\u00e0 della Penisola di Neringa (da nord a sud) sono:\nLe prime sei sono nella parte lituana e appartengono al Comune di Klaip\u0117da e al Comune di Neringa\nLe ultime tre invece sono nella parte russa e appartengono al Zelenogradskij rajon dell'Oblast' di Kaliningrad.\nStoria.\nSecondo le saghe baltiche, la penisola di Neringa fu creata da una forte ragazza di nome Neringa (da cui deriva anche il nome tedesco \"Nehrung\" che caratterizza queste formazioni tipiche della costa baltica orientale), figlia di un pescatore che costru\u00ec la striscia di terra per proteggere i pescatori dalle grandi onde provenienti dal mare e consentire loro la pesca. In realt\u00e0 la formazione del lido risale a 5\u00a0000 anni fa.\nDal IX secolo al 1016 ospit\u00f2 la localit\u00e0 di Kaup, un importante base commerciale pagana che non \u00e8 ancora stata portata alla luce. I Cavalieri Teutonici occuparono l'area nel XII secolo, edificando propri castelli a Memel (Klaip\u0117da), Neuhausen e Rossitten (Ryba\u010dij).\nNel XVI secolo, a causa dell'erosione e del massiccio disboscamento, le dune cominciarono a crescere seppellendo sotto la sabbia numerosi villaggi. Il governo prussiano finanzi\u00f2 allora a partire dal 1825 un rimboschimento su larga scala per arrestare l'avanzata delle dune. Grazie a questi interventi la penisola \u00e8 oggi ricoperta al 70% da boschi.\nFino al 1918 la penisola di Neringa faceva politicamente parte dell'Impero tedesco (Prussia Orientale). In seguito al trattato di Versailles il confine tedesco venne arretrato al fiume Memel/Nemunas, lasciando la citt\u00e0 di Memel e il cosiddetto \"Memelland\" al di fuori del \"Reich\". I confini anteriori al 1918 vennero ripristinati brevemente durante la seconda guerra mondiale, dopodich\u00e9 la regione fu nuovamente spartita, questa volta tra Russia e Lituania.\nPopolazione.\nSecoli fa la penisola era abitata principalmente da Curi (o Curoni, da cui deriva uno dei nomi con cui \u00e8 conosciuta nella letteratura geografica italiana), con significative minoranze tedesche al sud e lituane al nord. La popolazione cura, proveniente dalla Curlandia (nell'attuale Lettonia), \u00e8 ormai scomparsa per assimilazione, mentre quella tedesca \u00e8 stata espulsa alla fine della seconda guerra mondiale.\nLa citt\u00e0 pi\u00f9 importante della penisola \u00e8 Nida, una popolare destinazione turistica frequentata soprattutto da turisti lituani e tedeschi."}
{"id": "340224", "revid": "287204", "url": "https://it.wikipedia.org/wiki?curid=340224", "title": "Ren\u00e9e Vivien", "text": "La Tarn ader\u00ec ai modi del Simbolismo, Parnassianesimo e fu anzi fra gli ultimi poeti ad aderire a tale scuola. Scrisse sia versi che prose poetiche, utilizzando anche lo pseudonimo di Paule Riversdale nelle opere composte in collaborazione con H\u00e9l\u00e8ne van Zuylen van Nyevelt.\nBiografia.\nEra nata a Londra, da padre scozzese e madre statunitense nativa di Jackson. Crebbe a Long Island (New York), Parigi e Londra; infine emigr\u00f2 ancora giovanissima in Francia.\nNell'ambiente \"boh\u00e9mien\" parigino il suo stile di vita e il suo modo di vestire erano altrettanto noti dei suoi versi: viveva lussuosamente, era apertamente lesbica, e aveva una relazione con l'ereditiera e scrittrice statunitense Natalie Clifford Barney. Ebbe inoltre per tutta la vita una passione per una sua amica intima d'infanzia, Violet Shillito, che per\u00f2 rimase sempre sul piano platonico.\nVivien era colta ed aveva viaggiato molto. Aveva passato un inverno in Egitto, visitato la Cina ed esplorato l'Europa e gli USA. I suoi contemporanei la considerarono bella ed elegante, grazie anche ai capelli biondi e agli occhi scuri con riflessi dorati. I digiuni protratti (un'abitudine che avrebbe poi contribuito alla sua morte) l'avevano resa anche relativamente magra.\nViveva lussuosamente a Parigi, in un elegante appartamento a piano terra che si apriva su un giardino alla giapponese. La sua casa era piena di mobili ed opere d'arte provenienti dal lontano Oriente. Inoltre, amava i fiori freschi.\nRen\u00e9e Vivien romanz\u00f2 la morte e, in una sua visita a Londra nel 1908, profondamente abbattuta e oberata dai debiti, tent\u00f2 il suicidio ingerendo una quantit\u00e0 eccessiva di laudano. Si distese sul divano, tenendo un mazzo di violette sul cuore. Il tentativo di suicidio fall\u00ec, ma in Inghilterra contrasse la pleurite e torn\u00f2 a Parigi considerevolmente indebolita, tanto da essere costretta a camminare con un bastone.\nMor\u00ec il 18 novembre 1909, all'et\u00e0 di 32 anni, a causa della pleurite e dell'indebolimento fisico dovuto ai frequenti digiuni. La sua morte fu riportata a quel tempo come suicidio, ma fu probabilmente il risultato di un'anoressia nervosa aggravata dalla pleurite e dall'alcolismo. Fu seppellita al cimitero di Passy, nell'esclusivo sobborgo parigino.\nDurante la sua breve vita, Ren\u00e9e Vivien fu conosciuta anche come la \"Musa delle violette\", soprannome dovuto al suo amore per questo fiore, richiamo al suo amore d'infanzia, Violet Shillito.\nMolti dei suoi versi sono velatamente autobiografici e scritti in francese, e la maggior parte di essi non \u00e8 mai stata tradotta in inglese, sua lingua madre.\nLa sua poesia fu largamente apprezzata, cos\u00ec come le opere di Natalie Clifford Barney, grazie alla contemporanea riscoperta delle opere di Saffo, l'antica poetessa greca, anch'essa notoriamente lesbica."}
{"id": "340226", "revid": "38129", "url": "https://it.wikipedia.org/wiki?curid=340226", "title": "Lupo Mannaro", "text": ""}
{"id": "340228", "revid": "287204", "url": "https://it.wikipedia.org/wiki?curid=340228", "title": "Bleddyn ap Cynfyn", "text": "Era figlio di Cynfyn ap Gwerstan (della casata reale del Powys) e di Angharad, figlia di Maredudd ab Owain.\nQuando Gruffydd ap Llywelyn fu ucciso da un suo uomo (dopo essere stato sconfitto da Harold Godwinson nel 1063), il suo regno fu diviso tra diversi principi. Sottomessisi ad Harold, Bleddyn e il fratello Rhiwallon ottennero da lui il Gwynedd e il Powys.\nNel 1067 i due fratelli si unirono al \"merciano\" Eadric il Selvaggio in un attacco contro i Normanni a Hereford e poi, nel 1068, con l'Earl Edwin e l'Earl di Northumbria, Morcar, in un altro attacco, sempre contro i Normanni. Bleddyn fu aggredito dai due figli di Gruffydd ap Llywelyn, ma li sconfisse nella battaglia di Mechain (1070): uno dei due mor\u00ec in battaglia, l'altro per le ferite.\nAnche il fratello di Bleddyn, Rhiwallon, trov\u00f2 la morte in questo scontro. Cos\u00ec Bleddyn regn\u00f2 da solo su Gwynedd e Powys fino a quando fu ucciso nel 1075 da Rhys ab Owain del Deheubarth. Quest'ultimo fu poi sconfitto in battaglia nel 1078 e costretto a darsi alla fuga dal cugino e successore di Bleddyn, Trahaearn ap Caradog. Poco dopo fu ucciso da Caradog ap Gruffydd del Gwent.\nNelle \"Brut y Tywysogion\" Bleddyn \u00e8 definito un sovrano benevolo. Dopo la sua morte, il Gwynedd cadde nelle mani di Trahaearn ap Caradog e solo in seguito torn\u00f2 ai discendenti di Rhodri il Grande. Nel Powys, per\u00f2, Bleddyn fond\u00f2 una dinastia che sopravvisse fino alla fine del XIII secolo."}
{"id": "340231", "revid": "281779", "url": "https://it.wikipedia.org/wiki?curid=340231", "title": "Convenzione di Monaco sul brevetto europeo", "text": ""}
{"id": "340233", "revid": "287204", "url": "https://it.wikipedia.org/wiki?curid=340233", "title": "Valle d'Inferno", "text": "La Valle d'Inferno o Valle dell'Inferno, \u00e8 una vallata che da Ornica (BG) sale fino al Pizzo Tre Signori, a 2.554 m, nelle Alpi Orobie. La sua morfologia \u00e8 caratterizzata da un pendio ripido sopra il paese, ma alquanto denso di fabbricati rurali e prati.\nUna strada carrabile di recente costruzione che collega alcune baite a Ornica ha reso la vallata meno gradevole di quanto non fosse fino al 2003 che comunque, specialmente nella parte alta, \u00e8 sempre spettacolare, in modo particolare durante le prime fioriture.\nDescrizione.\nNella parte alta della valle, ovvero verso il passo, capita spesso di incrociare stambecchi e camosci di passaggio. Lungo la vallata vi \u00e8 un agriturismo che funziona solo in estate e altre baite costruite in legno e pietra.\nPer i lavori della nuova strada sterrata \u00e8 stata distrutta buona parte del sentiero in ciottolato che, partendo dal paese, imboccava i sentieri per la valle d'Inferno e per il rifugio Benigni.\nPer raggiungere la valle partendo da Ornica bisogna salire alternando nel primo tratto i pochi spezzoni di sentiero rimasti con pezzi della nuova carrabile fino a imbucare la parte alta del sentiero.\nA un certo punto la strada nuova si allontana verso destra e per un po' seguirete il sentiero che sale fino a incrociare nuovamente la carrabile.\nSeguire sulla strada fino al primo avvallamento e prendere a sinistra: passato il boschetto cambier\u00e0 lo scenario e vi ritroverete nella valle d'Inferno vera e propria, tagliata al centro dal sentiero che sale verso il passo e poi su al Pizzo dei Tre Signori.\nGli sci alpinisti che programmano un'escursione nella valle in febbraio/marzo devono fare attenzione nella parte alta della valle: tra i numerosi massi nella parte alta del sentiero che porta al passo si possono nascondere delle lastre di ghiaccio al di sotto delle quali si pu\u00f2 celare il vuoto."}
{"id": "340234", "revid": "1442080", "url": "https://it.wikipedia.org/wiki?curid=340234", "title": "Pseudomonas putida", "text": "Pseudomonas putida \u00e8 un batterio in grado di metabolizzare solventi organici.\nRicercatori dell'University College di Dublino partendo dal polistirolo (o polistirene) lo hanno trasformato in stirene che \u00e8 stato fornito come alimento ai batteri. Questi hanno dimostrato di potersi cibare di stirene assorbendo poliidrossialcanoato ed emettendo toluene.\nBench\u00e9 gli studi siano ancora agli inizi la speranza \u00e8 di poter impiegare questa specie nel riciclaggio del polistirolo."}
{"id": "340235", "revid": "1577172", "url": "https://it.wikipedia.org/wiki?curid=340235", "title": "Acate", "text": "Ac\u00e0te (\"u V\u00ecschiri\" in ) \u00e8 un comune italiano di abitanti del libero consorzio comunale di Ragusa in Sicilia.\nIl paese \u00e8 conosciuto per un episodio accaduto durante la seconda guerra mondiale e passato alla storia come il massacro di Biscari.\nGeografia fisica.\nTerritorio.\nAcate si trova sul bordo della piana di Vittoria che si affaccia dalla sponda sinistra del fiume Dirillo a 34 chilometri da Ragusa, a un'altezza di . \u00c8 il comune pi\u00f9 occidentale della provincia.\nLa cittadina possiede un impianto urbanistico a vie ortogonali. A dal paese sorge la frazione marinara Marina di Acate, sulla zona costiera chiamata Macconi, che va da Scoglitti alla foce del fiume Dirillo.\nStoria.\nLa storia di Acate affonda le sue radici in et\u00e0 preistorica. Alcuni scavi a Poggio Bidine, nel territorio acatese, hanno portato alla luce una serie di capanne e un'ara funeraria risalenti all'et\u00e0 del Bronzo.\nIn zona sono stati anche rinvenute tracce di siculi, greci, romani, bizantini, arabi, normanni e aragonesi.\nIl casale di Odogrillo rappresent\u00f2 il primo nucleo abitativo della zona. Di questo casale, di probabile origine saracena, resta oggi solo una muraglia, chiamata \"u casali\", in Contrada Casale. Importanti documenti risalenti al 1278 e al 1283 testimoniano la sua esistenza. Successivamente, Odogrillo entr\u00f2 a far parte del feudo dei Chiaramonte, con il nome di Biscari, ed entr\u00f2 a far parte della Contea di Modica. A questo punto inizi\u00f2 un periodo di declino, probabilmente dovuto alla modesta popolazione e alle insalubri condizioni paludose in cui versava la campagna circostante.\nAl declino di Odogrillo corrispose l'ascesa di Casale di B\u00ecscari, che sotto la famiglia dei Castello assume sempre pi\u00f9 importanza come centro abitato. Biscari sarebbe stata fondata da Raimondo Castello nel 1478, ma si tratt\u00f2 certamente di una rifondazione, perch\u00e9 il paese esisteva da molto tempo. Sotto i Castello, Biscari visse un periodo di crescita e benessere, dovute a un discreto sviluppo agricolo e demografico, fino ad assumere una certa importanza come centro abitato. Lo storico Fazello lo descrive, intorno al 1555, come un \"piccolo centro fortificato\".\nSecondo lo storico Gianni Morando, Biscari nel 1308 aveva due chiese (S. Biagio e S. Nicola) e nel 1593 era solo un villaggio di 620 persone. Il quartiere pi\u00f9 grande era Casi novi con 39 case, seguito da S. Antoni (30 case), Canalicchio (26 case), Castello (25 case), Piazza (15 case), S. Nicola (14 case) e poi Ruga grandi, Bucheria, Mandraza ed altri quartieri minori. Con il disastroso terremoto del 1693, Biscari fu distrutta completamente e risorse nell'attuale sito, poco distante da quello originario.\nIntorno al 1824 il borgo divenne libero comune. Nel 1938, su iniziativa di Carlo Addario, uno studioso locale, il nome del comune fu cambiato da Biscari in Acate.\nNel luglio 1943, a seguito dello sbarco in Sicilia, le forze armate statunitensi, dopo la conquista del centro, perpetrarono nel suo territorio il massacro di Biscari a danno di prigionieri di guerra italiani e tedeschi, che furono fucilati sommariamente dopo la loro resa. Fra loro, anche il trentenne Carl Ludwig Long, atleta tedesco, medaglia d'argento nel salto in lungo alle Olimpiadi di Berlino del 1936, alle spalle dell'amico Jesse Owens.\nMonumenti e luoghi d'interesse.\nArchitetture religiose.\nChiesa madre di San Nicola di Bari.\nFu distrutta e ricostruita in seguito ai due terremoti del 1693 e 1846. Ha solo resti dell'edificio originario, tra cui gli archi della volta del coro, parte dell'abside e del transetto.\nChiesa di San Vincenzo.\nAnnessa al castello, le sue navate sono ricche di stucchi; conserva il corpo santo di San Vincenzo, protettore della citt\u00e0, e un organo di squisita fattura.\nConvento dei frati cappuccini.\nFu costruito nel 1737 dal principe Vincenzo Patern\u00f2, uomo molto religioso. L'opera fu molto apprezzata dai fedeli, ma dur\u00f2 appena cinquant'anni; a causa della soppressione degli enti religiosi il convento fu abbandonato e rimase disabitato fino al 1997, data in cui \u00e8 stato restaurato e adibito a sede della biblioteca comunale. Al suo interno si trova la chiesa dei frati minori cappuccini.\nIstituto delle suore del Sacro Cuore.\nInizialmente chiamato \"Collegio di Maria\" ed eretto sulla chiesa di Sant'Agata, l'istituto and\u00f2 in rovina a causa del terremoto del 1693. Fu ricostruito e completato nel 1739, sotto il principato di Vincenzo Patern\u00f2 Castello. L'istituto si prefiggeva l'assistenza, l'educazione e la formazione religiosa, culturale e artigianale (scuola del ricamo) delle fanciulle, figlie dei vassalli. Di recente, l'edificio, che comprende anche un'aggiunta di nuova costruzione, \u00e8 stato lasciato dalle suore ed \u00e8 stato ceduto a dei privati: la chiesetta, comunque, continua a essere usata per scopi religiosi.\nAltri monumenti e luoghi di interesse.\nCastello dei principi di Biscari.\nLa costruzione del castello di Acate, voluta da Guglielmo Raimondo Lo Castello, ebbe inizio nel 1494. Il castello sorse sul bordo del lato sud della valle del fiume Dirillo. Ha subito nei successivi tre secoli varie modifiche e ampliamenti, che ne hanno mutato la fisionomia. Il suo prospetto principale oggi si affaccia su Piazza Libert\u00e0. Nella seconda met\u00e0 del ventesimo secolo sub\u00ec l'abbandono quasi totale, ma \u00e8 stato successivamente acquistato dal comune e restaurato, per cui oggi si presenta in tutto il suo splendore originario.\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti nel comune di Acate in totale sono 3445, pari al 31,62% della popolazione.\nLe nazionalit\u00e0 maggiormente rappresentate sono:\nLingue e dialetti.\nOltre alla lingua ufficiale italiana, ad Acate si parla la lingua siciliana nella sua variante metafonetica sud-orientale. La ricchezza di influenze del siciliano, appartenente alla famiglia delle lingue romanze e classificato nel gruppo meridionale estremo, deriva dalla posizione geografica dell'isola, la cui centralit\u00e0 nel mar Mediterraneo ne ha fatto terra di conquista di numerosi popoli gravitanti nell'area mediterranea.\nCultura.\nEventi.\nFesta di San Giuseppe (\"u Patriarca\").\nLa festa di San Giuseppe (19 marzo), che in Italia coincide la festa del pap\u00e0, assume particolare importanza ad Acate. Alcune famiglie che sono grate al santo o che sperano nella sua intercessione preparano un \"Pranzo Sacro\", disposto su un altare ricoperto da lenzuola bianche ricamate. Questo altare \u00e8 chiamato \"u patriarca\", nome che in dialetto acatese indica anche il santo e la festa stessa a lui dedicata. Ogni Pranzo Sacro viene offerto ad una Sacra Famiglia, impersonata da tre bisognosi del paese.\nSull'altare sono presenti numerose portate e cibi vari. Di importanza fondamentale sono il pane e i dolci tipici (ad esempio la giurgiulena, la \"mustata,\" la pagnuccata, i mastazzola). Sono spesso presenti anche altri generi alimentari come pasta, ortaggi, frutta. Una pietanza tipica di questa festa sono \"i ba\u1e0d\u1e0dotti\", delle palle di riso e ricotta in brodo, insaporite con cannella e prezzemolo. Questo piatto \u00e8 prettamente acatese, al punto tale da essere quasi del tutto sconosciuto anche nei comuni limitrofi.\nNel pomeriggio in Piazza Libert\u00e0 si svolge la tradizionale \"cena di San Giuseppe\", un'asta di beni donati dai cittadini, il cui ricavato viene destinato alla parrocchia locale. La festa si conclude con la Santa Messa in onore del Santo e i fuochi d'artificio.\nFesta di San Vincenzo.\nLa festa di San Vincenzo, che dura quattro giorni fino alla terza domenica dopo la festa di Pasqua , continua un'antica tradizione cominciata nel 1722. In passato rivestiva un ruolo centrale nella festa il Palio di San Vincenzo, in siciliano \"a cursa di San Vicenzu\" (pronuncia acatese IPA: /a\u02c8kur.sa\u02c8\u027ei.sa\u0271.m\u026a\u02c8t\u0361\u0283j\u025bn.t\u0361s\u028a/), una competizione equestre che si svolgeva in Corso Indipendenza, una delle vie principali del paese. Il palio non si svolge pi\u00f9 ad Acate dal 2008 per motivi di ordine pubblico. A completare l'aspetto folcloristico della festa la presenza di sbandieratori, gruppi siciliani e il corteo storico, formato da giovani in abiti del Settecento.\nIl Venerd\u00ec Santo.\nIl Venerd\u00ec Santo a mezzogiorno, in Corso Indipendenza, all'incrocio con Via Roma, la statua del Cristo con la croce sulle spalle incontra la Veronica, la quale deterge il suo viso con un fazzoletto; subito dopo, all'incrocio con Via XX Settembre, \u201c\"\u00ea quattru cantuneri\"\u201d (\"ai quattro canti\", cio\u00e8 il centro geografico del paese), avviene l'incontro tra la statua della Madonna in lutto per la perdita del figlio e la statua del Cristo che la saluta portando in alto il braccio.\nSempre il Venerd\u00ec Santo, dopo il tramonto, vengono messe in scena \"I setti parti\", dramma sacro in atto unico che rievoca la crocifissione e morte di Cristo. Impressionante la puntuale partecipazione di tutta la popolazione acatese, che nella tanto attesa \"sera delle parti\" gremisce la Piazza Calvario.\nGeografia antropica.\nFrazioni.\nAl 15\u00ba censimento generale della popolazione e delle abitazioni dell'ISTAT (2011), il territorio di Acate risulta cos\u00ec suddiviso:\nEconomia.\nL'economia \u00e8 prevalentemente agricola e consiste in gran parte di uliveti, vigneti, agrumeti, prodotti stagionali e prodotti di serricoltura. In particolare, la zona pi\u00f9 vicina alla costa ospita serre specializzate in primizie. Il territorio di Acate rientra nei terreni di produzione:\nToponomastica.\nIn lingua siciliana il nome di Acate \u00e8 \"V\u00ecschiri\" e gli abitanti sono detti \"Viscar\u00e0ni\". Fino al 1938 il nome del paese era infatti \"Biscari\", di origine non ricostruibile, forse araba, che fu registrato nel 1299 con la concessione come feudo da Carlo II d'Angi\u00f2 a Gualtiero Pantaleone. Il cambio di nome fu proposto dallo studioso locale Carlo Addario. Il nome odierno si riferisce all'antico nome del vicino fiume Dirillo, denominato dai romani \"Acates amnis\", e dai greci \"Acathes\". Il nome del fiume \u00e8 legato ai ritrovamenti di pietre d'agata nel suo corso superiore, come testimoniano Plinio il Vecchio e, ancor prima, Teofrasto. L'etimologia di Dirillo potrebbe anche provenire dall'arabo \"Wayd-Ikrilu\" (ovvero \"fiume di Acrilla\") che, trasformandosi, lasci\u00f2 il suo nome alla valle del Dirillo.\nUn'altra ipotesi si basa sul fatto che il nome attuale fosse l'antica denominazione di quest'insediamento, provenendo proprio dal personaggio virgiliano dell'Eneide, Acate, che l'autore fa passare da queste parti e si immagina fu sepolto, per l'appunto, nei pressi delle rive del suddetto fiume (ipotesi non sostenibile, giacch\u00e9 il personaggio dell'Eneide non muore in Sicilia, ma \u00e8 presente con Enea all'arrivo dei Troiani nel Lazio).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "340236", "revid": "409435", "url": "https://it.wikipedia.org/wiki?curid=340236", "title": "Chiodo", "text": "Il chiodo \u00e8 un oggetto usato per realizzare collegamenti fissi tra elementi di legno, di metallo o di altro materiale. Di funzionamento analogo ai chiodi sono le puntine da disegno e gli spilli.\nI chiodi sono di forma allungata ed hanno molte fogge diverse, ma in essi si distinguono la \"punta\", il \"gambo\" e la \"testa\" o \"capocchia\", le cui forme e dimensioni variano a seconda dell'uso e del materiale a cui sono destinati. Generalmente sono fabbricati in metallo (acciaio, ferro, ottone, rame) o anche di legno (in questo caso prendono il nome di cavicchi). I chiodi si identificano per tipo e dimensioni. Per esempio le dimensioni di \"50\u00a0\u00d7\u00a03,0\" indicano un chiodo lungo 50\u00a0mm e di 3\u00a0mm di diametro.\nStoria.\nSi ritiene che i primi chiodi furono impiegati dall\"'Homo sapiens\" insieme ad utensili dal principio non dissimile come punte da trapano, punteruoli e aghi.\nIl primo uso di chiodi in legno riguard\u00f2 le opere di carpenteria come la costruzione di imbarcazioni. I chiodi in metallo compaiono nell'et\u00e0 del bronzo.\nLa produzione in serie fu introdotta negli Stati Uniti alla fine del 1700, tuttavia le prime certe testimonianza dell'uso dei chiodi risalgono ai tempi degli antichi Romani. Prima di allora i chiodi erano fabbricati a mano mediante forgiatura o talvolta fusione.\nI primi chiodi venivano ricavati da lamiere di ferro e avevano sezione quadrata, a fine ottocento vennero sostituiti da chiodi a sezione circolare prodotti da macchine che lavoravano un filo metallico.\nUso.\nNel legno o comunque nei materiali si utilizzano chiodi appuntiti, la cui penetrazione l si basa sul principio del cuneo, e si conficcano a forza battendoli con un martello o con pistole sparachiodi che possono essere a mano (molla), ad aria compressa o a cartucce di polvere da sparo. La capacit\u00e0 di tenere insieme i materiali \u00e8 data dalla deformazione e dall'attrito del gambo contro le pareti del foro e dalla testa. In alcuni casi la punta pu\u00f2 essere piegata o ribadita per aumentare la tenuta.\nI pezzi metallici sono collegati da chiodi inseriti in fori preesistenti e la punta viene ribadita con una macchina detta ribaditrice. La tenuta \u00e8 data dalle due teste. Tale operazione \u00e8 detta chiodatura.\nTipologie.\nChiodi per legno.\nTra i chiodi per legno rientrano quelli da falegname, tra i quali \u00e8 particolare quello a \"U\" costituito da un gambo ripiegato con due punte detto \"cambretta\" o \"cavallottino\".\nChiodi da carpentiere.\n\u00c8 il tipo di chiodo pi\u00f9 comune con punta aguzza e testa larga, realizzato in ferro per il legno e in acciaio per il cemento.Nella fabbricazione dei pallet si utilizzano chiodi ritorti, zigrinati o uncinati per meglio resistere alle sollecitazioni.\nChiodi da tappezziere.\nCaratterizzati da gambo corto e testa larga, si chiamano \"borchie\". La testa pu\u00f2 avere varie forme: bombata, cava, tonda, prismatica, eccetera. Se la testa \u00e8 decorata prendono il nome di broccame.\nChiodi per metallo.\nI chiodi usati per fissare lamiere o elementi diversi di metallo. Nella pratica comune si \u00e8 soliti distinguere:\nLa testa del chiodo pu\u00f2 essere di varia forma: tonda larga, larga con bordo, tonda stretta, tonda bassa, tonda a fungo, tronco conica, tronco conica con colletto, svasata piana, svasata con calotta alta o bassa, cilindrica.\nChiodi ortopedici.\nImpiegati per unire le parti di un osso fratturato sono in acciaio o argento.\nChiodi da alpinismo.\nHanno un foro in prossimit\u00e0 della testa in cui \u00e8 possibile infilare una corda o un moschettone. Si distinguono in chiodi da roccia e chiodi da ghiaccio.\nChiodi per scarpe.\nPer le calzature sono impiegati chiodi per confezionare e per riparare le scarpe, prendevano il nome di semenze e bullette.\nChiodi antiscivolo.\nEsistono molte variet\u00e0 di chiodi che inseriti nella suola delle scarpe da lavoro o da montagna, o in quelle usate in alcuni sport come il golf o il calcio, facilitano la presa sul terreno. Vengono chiamati \"bullette\".Alcuni tipi di pneumatici da neve sono muniti di chiodi.\nChiodi da maniscalco.\nUsati per ferrare cavalli, muli e bovini impiegati nel lavoro.\nChiodi per cavallotti.\nSono preinseriti su cavallotti in plastica, usati per fissare linee di cavo elettrico o di segnale. Tipico esempio sono gli impianti televisivi terrestri o satellitari, il cui cavo scorre all'esterno dei muri dell'edificio su cui \u00e8 installata l'antenna ricevente; data la variet\u00e0 dei materiali su cui dovranno essere fissati, questi sono realizzati in acciaio temperato.\nChiodi da crocefissione.\nErano utilizzati per inchiodare le persone alle croci. Erano lunghi una ventina di centimetri ed erano particolarmente robusti perch\u00e9 dovevano mantenere appesi alle croci i condannati. Avevano una capocchia quadrata oppure tonda.\nChiodo da scavo.\n\u00c8 un lungo ancoraggio utilizzato per stabilizzare scavi su roccia che possono avvenire sia in galleria sia in taglio roccia.\nUtilizzi particolari.\nEsistono chiodi a tre o quattro punte usati per forare gli pneumatici. Bande chiodate sono impiegate ai posti di blocco per bucare le gomme dei veicoli che non si dovessero fermare. Nelle citt\u00e0, tavole o elementi metallici irti di lunghi e sottili chiodi aguzzi, definiti dissuasori, vengono posti sui cornicioni per impedire la sosta ai piccioni. Possono essere usati anche come \"offendicula\".\nUn particolare tipo di chiodo in uso nel XX secolo, era usato per fissare i piccoli specchi in vetro, alla propria cornice in legno; erano privi di testa e schiacciati ad entrambe le estremit\u00e0."}
{"id": "340238", "revid": "124790173", "url": "https://it.wikipedia.org/wiki?curid=340238", "title": "Li\u00f9 Bosisio", "text": "\u00c8 celebre in particolare per essere stata la prima interprete di Pina Fantozzi, nei primi due film della saga di Fantozzi e nel film \"Superfantozzi\" del 1986, e per aver dato la voce a Marge Simpson nella serie animata \"I Simpson\" dalla prima alla ventiduesima stagione.\nBiografia.\nA 16 anni, nel 1952, entra nell'Accademia d'arte drammatica di Milano, venendo bocciata al primo anno per \"immaturit\u00e0\". Si ripresenta all'accademia l'anno successivo venendo ripresa. Nell'estate del 1953 scappa di casa assieme a una sua compagna di corso per unirsi a una compagnia di a Montepulciano, dove recita l\"'Orfeo\". L'omonimia con la sua compagna, Luisella Galdangelo, fa s\u00ec che le venga attribuito il nome d'arte di Li\u00f9, per evitare confusione. Nel 1955 conclude gli studi con un saggio finale in cui interpreta Gasparina Torretta in \"Ma non \u00e8 una cosa seria\" di Luigi Pirandello. La buona riuscita del saggio le permette di venire scritturata cinque giorni dopo dalla compagnia di Romolo Costa al Teatro Manzoni di Milano, cosa in cui coinvolge la sua amica Didi Perego, sua compagna di corso del primo anno e sua compagna coinquilina.\nNel 1964 inizia a fare cabaret esibendosi assieme a Duilio Del Prete, Sandro Massimini e Lino Robi all'interno del Nebbia Club di Franco Nebbia, in uno spettacolo di satira politica, che comprende canto e recitazione. Nel locale gli attori sono costretti a fare anche il servizio ai tavoli, poich\u00e9 il locale milanese manca completamente di personale. L'anno successivo il quartetto si sposta a Roma, al Teatro Le Arti, dove propongono una \"pi\u00e8ce\" di Nuccio Ambrosino composto di due spettacoli scritti originalmente per il cabaret, \"Il Mitone\" e \"Pace&amp;Bene\". Tra gli anni cinquanta e sessanta lavora spesso in televisione. Nel 1964 prende parte al film per la tv \"L'arma gentile\", in cui interpreta una poliziotta all'interno di un commissariato inglese. Nel 1967 \u00e8 in un'altra produzione televisiva, \"La rosa di zolfo\", nella parte di Pilucchera.\nNel 1968 interpreta il \"Candelaio\" di Giordano Bruno al Teatro Quirino di Roma, in sostituzione di Laura Betti, che abbandona lo spettacolo dopo sette serate. Nel 1969 \u00e8 sul palco del Festival dei Due Mondi di Spoleto, interpretando un'edizione innovativa e sperimentale dell\"Orlando furioso\" di Luca Ronconi, in cui vengono introdotti elementi di interazione con il pubblico. La rappresentazione, la cui numerosa compagnia comprende attori come Ottavia Piccolo, Mariangela Melato, Edmonda Aldini, Massimo Foschi, Luigi Diberti, Duilio Del Prete, Michele Placido, Paola Gassman e altri, ottiene un grande successo che la porta in tourn\u00e9e varie capitali d'Europa e negli Stati Uniti, a New York. Dall'innovativo spettacolo, nel 1975, verr\u00e0 infine tratta una omonima miniserie televisiva, interpretata dallo stesso cast. Questo primo incontro con Luca Ronconi, porter\u00e0 Li\u00f9 Bosisio a lavorare assieme all'autore per altri cinque anni, in spettacoli rappresentati in Italia, Francia e Svizzera.\nNel 1975 Li\u00f9 Bosisio interpreta il personaggio di Pina Fantozzi, moglie del ragionier Ugo Fantozzi interpretato da Paolo Villaggio, nel film \"Fantozzi\" diretto da Luciano Salce. Riprende il personaggio nel sequel del 1976 \"Il secondo tragico Fantozzi\", anch'esso diretto da Salce, per essere poi sostituita da Milena Vukotic nel film successivo, \"Fantozzi contro tutti\". Riprender\u00e0 il ruolo nel film \"Superfantozzi\" del 1986 diretto da Neri Parenti, che sar\u00e0 anche la sua ultima apparizione cinematografica. Al personaggio conferisce molta della personalit\u00e0 e dell'umanit\u00e0 che la caratterizza, contrariamente al volere di Villaggio, che ne avrebbe voluto fare un personaggio maggiormente caricaturale. La Bosisio rinunci\u00f2 alla parte dopo i primi due film per non voler essere identificata con Pina Fantozzi. In seguito prender\u00e0 le distanze dal personaggio, dimostrandosi riluttante a parlarne nelle interviste: dichiar\u00f2, infatti, di aver partecipato a \"Superfantozzi\" solo per poter comprare casa a suo figlio.\nNel 1976, assieme a Peppino Venetucci, scrive un testo teatrale tratto da \"Povera gente\", primo romanzo di Dostoevskij, che verr\u00e0 poi rappresentato a Roma con la regia dello stesso Venetucci. In seguito, nel 1977, questo dramma sar\u00e0 registrato per la Rai che lo trasmetter\u00e0 parecchie volte. Come doppiatrice ha dato la sua voce a innumerevoli personaggi: a Marge Simpson nelle prime 22 stagioni e Patty e Selma Bouvier per le prime 21 stagioni nel cartone animato \"I Simpson\", al cane protagonista Spank nella serie di anime \"Hello! Spank\" ma anche in alcune delle sue serie successive, al gatto spaziale \"Doraemon\" nel 1982. Ha doppiato anche l'attrice Angela Lansbury e ha dato la voce a Charlie Brown nel \"cartoon\" omonimo.\nUna volta abbandonata la carriera di attrice si \u00e8 dedicata alla letteratura. Tra i suoi interessi, la creazione di collages polimaterici e la ceramica raku che esporr\u00e0 in diverse mostre. Nel 2006 ha iniziato a collaborare, diventandone poi redattore capo, al sito internet Buffonimaledetti.org, per la promozione di giovani talenti in prosa, poesia e letteratura. L'anno successivo \u00e8 stata tra i soci fondatori dell'Associazione Culturale \"Buffoni Maledetti\" che supporta il sito web e la casa editrice Buffoni Maledetti Editori. Sempre nel 2007 sette suoi racconti sono stati inclusi nella raccolta \"Peripezieperipatetiche\", edita dalla Buffoni Maledetti Editori. Nel 2008 \u00e8 stata curatrice del libro di poesie \"Liberamente\" edito dalla medesima casa editrice. Nel 2009 pubblica sempre per BMeditori il suo primo romanzo \"Il Carbonio nell'Anima\" liberamente ispirato alla sua vita gi\u00e0 narrata in una serie di diari la cui redazione \u00e8 iniziata quando aveva sedici anni. Interrompe la scrittura per dedicarsi all'arte grafica digitale e video (dei quali \u00e8 stata fatta una mostra a Brescia). Nel 2018 \u00e8 tornata alla scrittura, pubblicando il romanzo \"Nina e le sue strade\", edito da Lupieditore."}
{"id": "340239", "revid": "112519033", "url": "https://it.wikipedia.org/wiki?curid=340239", "title": "Pendragon", "text": ""}
{"id": "340242", "revid": "84184", "url": "https://it.wikipedia.org/wiki?curid=340242", "title": "Fundraiser", "text": "Il fundraiser \u00e8 la persona che, a titolo professionale o gratuito, lavora per la sostenibilit\u00e0 finanziaria di organizzazioni non profit cause sociali. L'attivit\u00e0 che svolge si chiama appunto fundraising (in Italia anche \"raccolta fondi\")\nTipologie di fundraiser.\nSolitamente si distinguno i seguenti tipi di fundraiser\nFormazione e certificazioni.\nNon esiste un Ordine dei fundraiser n\u00e9 un titolo di studio richiesto dalla legge, quindi l'accesso alla professione \u00e8 libera. Esistono per\u00f2 diversi percorsi formativi, accademici o meno, dedicati al fundraising e alla filantropia.\nEsistono inoltre alcune certificazioni dedicate alla conoscenza professionale del fundraising, la cui principale \u00e8 la CFRE (\"Certified Fundraising Executive)\"\nAssif e le associazioni di fundraiser.\nCome detto, essendo libero in Italia l'accesso alla professione, non esiste un ordine professionale dei fundraiser. Esistono per\u00f2, in Italia all'estero diverse associazioni di fundraiser. Nel Regno Unito ad esempio esiste l'Institute of Fundraising, negli Stati Uniti esiste L'AFP (Association of Fundraising Professionals). Lo scopo di queste associazioni \u00e8 diffondere la conoscenza del fundraising, offrire occasioni di confronto e di scambio di conoscenza, tutelare la figura professionale del fundraiser.\nIn Italia esiste Eu Consult Italia, Associazione dei Consulenti di alto profilo del terzo settore, e Assif, l'Associazione Italian Fundraiser.\nNata nel 2000, lo scopo di Assif \u00e8 diffondere la cultura e la conoscenza del fundraising in Italia, rappresentando e favorendo la crescita dei professionisti del settore, e alimentare i rapporti con l\u2019estero diventando un Paese di riferimento per l'area del Sud Europa e del Mediterraneo."}
{"id": "340249", "revid": "124250074", "url": "https://it.wikipedia.org/wiki?curid=340249", "title": "La bella e la bestia (serie televisiva)", "text": "La bella e la bestia (\"Beauty and the Beast\") \u00e8 una serie televisiva statunitense prodotta negli anni ottanta.\nLa storia rielabora la fiaba in chiave moderna, ambientandola a New York, dove due personaggi lontani per realt\u00e0 e cultura incrociano le proprie vite.\nTrama.\nCatherine, la \"bella\", giovane avvocato, benestante, che lavora nello studio in cui il padre \u00e8 socio, e Vincent, la \"bestia\", che vive nei tunnel sotterranei e sconosciuti della metropoli, un misto fra uomo e leone, fisicamente e interiormente.\nAttraverso varie vicende, fra romanticismo, analisi interiore e lotta alla criminalit\u00e0, questo amore diventa realt\u00e0 concreta.\nProduzione e scrittura.\nGeorge R. R. Martin, scrittore noto soprattutto per le \"Cronache del ghiaccio e del fuoco\", ha collaborato come consulente delle sceneggiature dopo alcuni episodi, e gi\u00e0 durante la prima stagione \u00e8 stato promosso a co-produttore. Nella seconda serie diventa produttore, e ottiene il ruolo di produttore esecutivo durante la terza stagione. Anche se spesso non \u00e8 espressamente accreditato come sceneggiatore, scrisse personalmente tredici sceneggiature e ne supervision\u00f2 molte altre.\nAll'inizio delle riprese dell'ultima serie Linda Hamilton annunci\u00f2 che avrebbe lasciato la serie a causa di una gravidanza. Gli autori, spiazzati dalla situazione (sembrava non propensa a tornare neanche a bambino avuto), si inventarono un rapimento di Catherine Chandler da parte di un cattivo che la avrebbe uccisa dopo la nascita del figlio che lei attendeva da Vincent. Gli autori volevano incentrare la serie sulla vendetta del protagonista maschile, con la ricerca del figlio nelle mani del cattivo, affiancandogli un nuovo amore ma l'idea non suscit\u00f2 molti consensi.\nFandom.\nUn'attiva fan-community (auto-chiamatasi \"Helpers\", Aiutanti, e/o \"the tunnel community\", la community del tunnel) \u00e8 nata durante la messa in onda dello show, aiutando a organizzare una petizione per assicurarsi che ci fosse una terza stagione. Hanno pubblicato fanzines, fan fiction e una collezione di filk musica ispirata allo show, e tenuto varie fan convention in giro per il mondo. Tuttora molte delle loro attivit\u00e0 avvengono in diversi Yahoo Groups e siti web.\nRiferimenti in altre opere della cultura di massa.\nLa scena del bacio tra Linda Hamilton e Ron Perlman \u00e8 stata ripresa nell'episodio della ventunesima stagione de I Simpson \"Rubare la prima base\", nel momento in cui Bart Simpson bacia una sua coetanea, Nikki. Il bacio \u00e8 accompagnato da diverse scene di baci di film famosi."}
{"id": "340254", "revid": "1543377", "url": "https://it.wikipedia.org/wiki?curid=340254", "title": "Ystad", "text": "Ystad ( o ) \u00e8 una citt\u00e0 portuale della Scania, la regione pi\u00f9 a sud della Svezia.\nStoria.\nYstad venne menzionata la prima volta nel 1244. Nel 1267 venne fondato un monastero francescano, Gr\u00e5br\u00f6draklostret. Nel XIV secolo la citt\u00e0 entr\u00f2 a far parte della Lega Anseatica. Nel 1658, a seguito del Trattato di Roskilde, pass\u00f2 dalla Danimarca alla Svezia assieme a tutta la Scania. Al tempo, aveva una popolazione di circa abitanti. Nel 1850 gli abitanti erano circa . Dal 1866 Ystad fu collegata alla ferrovia e, a partire dall'ultimo decennio del XIX secolo, ospit\u00f2 una guarnigione. Dopo la Seconda guerra mondiale, divenne un porto importante per i traghetti verso la Polonia e l'isola danese di Bornholm.\nEconomia.\nLe maggiori attivit\u00e0 della citt\u00e0 sono l'artigianato e il turismo.\nCultura.\nNella cultura di massa.\nLetteratura.\nYstad \u00e8 inoltre conosciuta come la citt\u00e0 del commissario di polizia Kurt Wallander, personaggio creato dallo scrittore Henning Mankell. \u00c8 divenuta infatti meta dei lettori di Wallander che cercano il ristorante dell'hotel \"Continental\", proprio di fronte al porto, dove il commissario spesso mangia, e soprattutto l'indirizzo della sua abitazione, al numero 8 di Mariagatan.\nMedia.\nL'unico quotidiano pubblicato attualmente a Ystad \u00e8 l'\"Ystads Allehanda\", che si occupa anche della cronaca locale delle municipalit\u00e0 vicine di Skurup, Tomelilla, Simrishamn e Sj\u00f6bo. Il quotidiano \u00e8 stato fondato nel 1873.\nInfrastrutture e trasporti.\nYstad \u00e8 collegata tramite traghetto all'isola danese di Bornholm e alla citt\u00e0 di \u015awinouj\u015bcie, in Polonia.\nLa stazione ferroviaria di Ystad \u00e8 situata lungo la Ystad Line e la \u00d6sterlen Line. Il traffico passeggeri \u00e8 attivo tra Malm\u00f6 and Simrishamn (servizio effettuato dalla Sk\u00e5ne Commuter Rail). Fino a Dicembre 2017, un treno diretto collegava Ystad con Copenhagen tramite il Ponte di \u00d8resund (servizio che veniva offerto dalle Danske Statsbaner)."}
{"id": "340257", "revid": "767487", "url": "https://it.wikipedia.org/wiki?curid=340257", "title": "We Were Soldiers - Fino all'ultimo uomo", "text": "We Were Soldiers - Fino all'ultimo uomo (\"We Were Soldiers\") \u00e8 un film del 2002 diretto da Randall Wallace.\nLa trama ruota attorno alla battaglia di Ia Drang, uno degli scontri pi\u00f9 violenti e importanti del conflitto tra l'esercito statunitense e quello nordvietnamita. Il film si basa sul libro \"We Were Soldiers Once ... And Young\" del tenente colonnello Hal Moore, non pi\u00f9 in servizio, e del reporter Joseph Galloway, che presero parte alla battaglia.\nTrama.\nDopo la sconfitta francese in Indocina, gli Stati Uniti si preparano ad intervenire in Vietnam. Il comandante del Primo Battaglione del 7\u00ba Reggimento Cavalleria, 1\u00aa Divisione Cavalleria (Aeromobile), Hal G. Moore \u00e8 un ufficiale di lunga esperienza militare che con le sue truppe si accinge a combattere per la prima volta in Vietnam. Il film illustra (come in \"Full Metal Jacket\" di Stanley Kubrick) dapprima l'addestramento dei soldati e poi il trasferimento sul teatro degli scontri, in particolare nella valle del fiume in secca Ia Drang.\nPrima di partire per il Vietnam Moore fa un discorso al suo battaglione:\nDurante l'ultima notte trascorsa a Fort Benning, dove gli ufficiali si sono trasferiti con le proprie famiglie prima della partenza, viene celebrata una festa a cui partecipano i vertici militari. In quel frangente, Moore scopre da un suo superiore che la sua unit\u00e0 \u00e8 stata rinominata 1\u00ba Battaglione del 7\u00ba Reggimento Cavalleria: lo stesso del Generale Custer che era stato duramente sconfitto a Little Big Horn. Inoltre, siccome il presidente Lyndon B. Johnson non aveva dichiarato lo stato d'emergenza nazionale, il battaglione di Moore sarebbe stato ridotto dei suoi soldati pi\u00f9 anziani e meglio addestrati, circa un terzo del suo organico.\nL'azione passa dunque alla battaglia e mostra con cura l'organizzazione delle forze vietnamite e il loro capo che, dall'interno di un bunker sotterraneo, d\u00e0 gli ordini e coordina i movimenti della sua divisione, circa 4000 uomini.\nLa battaglia \u00e8 violentissima e gli uomini di Moore periscono in gran numero ma, con un colpo di scena finale, riescono ad aver la meglio sulle truppe vietnamite.\nLa fine delle ostilit\u00e0, durate tre giorni, sembrerebbe suggerire che gli Stati Uniti abbiano vinto la battaglia; in realt\u00e0 non fu cos\u00ec, poich\u00e9 nessuna delle due parti raggiunse pienamente il proprio obiettivo e, relativamente all'esito della guerra, gli scontri si conclusero sostanzialmente con una situazione di stallo.\nAnalisi.\nLa scena finale mostra il comandante delle truppe vietnamite che presidiavano la collina di fronte ad una bandierina americana lasciata sul campo di battaglia dire \". questa diventer\u00e0 una guerra americana. Ma il risultato sar\u00e0 lo stesso, solo che ci arriveremo con un numero incalcolabile di morti\", preannunciando allo spettatore l'esito della guerra in Vietnam. Le inquadrature enfatizzano notevolmente la scena finale della battaglia, dove Moore - come aveva promesso - oltre ad essere stato il primo a scendere dall'elicottero prima della battaglia \u00e8 l'ultimo che stacca i piedi da terra, una volta assicuratosi che tutti i suoi soldati, vivi o morti, siano sugli elicotteri per tornare a casa.\nUna parte consistente della trama \u00e8 inoltre dedicata anche a mostrare il logorante compito svolto dalla moglie del colonnello, Julie, volontaria per il recapito dei telegrammi alle famiglie dei caduti, a cui cerca di portare aiuto e conforto. Il ruolo di narratore, oltre che di protagonista in alcune fasi dell'azione, \u00e8 svolto da un giovane, Joe Galloway, discendente da una famiglia con tradizione militare il quale decide di capire e spiegare la guerra del Vietnam, recandovisi come inviato di guerra. Alla fine del film proprio lui evita le domande dei suoi colleghi giornalisti, giunti soltanto al termine della battaglia, e quindi non testimoni - come lui - degli atroci combattimenti.\nColonna sonora.\nLa canzone che fa da sottofondo ad alcune scene di battaglia s'intitola \"Sgt. MacKenzie\".\nIncongruenze storiche.\nNel libro del colonnello Moore e del reporter Galloway non c'\u00e8 traccia della sequenza dell'assalto dell'esercito americano alla montagna presidiata dalle truppe vietnamite - enfatizzata con la grande strage operata dagli elicotteristi e dalla scena del sergente Savage che recupera la tromba che fu del soldato francese caduto nell'imboscata vietnamita ad inizio film (la tromba fu in realt\u00e0 trovata dal tenente Rick Rescorla nella Landing Zone Albany qualche giorno dopo). Non si menziona, inoltre, la disastrosa ritirata dei soldati statunitensi da X-Ray, che non fu semplice e condusse alla strage della Battaglia della Landing Zone Albany, che cost\u00f2 il quasi totale annientamento del battaglione."}
{"id": "340265", "revid": "6923", "url": "https://it.wikipedia.org/wiki?curid=340265", "title": "Ismail Kadare", "text": "Durante il regime comunista \u00e8 stato membro dell'Assemblea del Popolo per 12 anni (1970-82) e vicepresidente del Fronte Democratico dell'Albania.\nHa iniziato scrivendo poesie, ma fu la pubblicazione del suo primo romanzo, \"Il generale dell'armata morta\", che ne fece la figura letteraria dominante in Albania e gli diede notoriet\u00e0 internazionale.\nLe condizioni in cui Kadare visse e pubblic\u00f2 le sue opere non erano paragonabili a quelle di altri paesi comunisti europei, dove almeno un certo livello di dissenso pubblico era tollerato; piuttosto, la situazione in Albania era paragonabile a quella nella Corea del Nord o nell'Unione Sovietica degli anni 30 sotto Stalin. Nonostante tutto ci\u00f2, Kadare ha usato ogni occasione per attaccare il regime nelle sue opere, per mezzo di allegorie politiche. Pi\u00f9 romanzi di Kadare, come \"Concerto alla fine dell'inverno\", \"Il mostro\" e \"Il palazzo dei sogni\", sono stati banditi dallo stato.\n\u00c8 considerato il pi\u00f9 grande scrittore albanese vivente.\nBiografia.\nKadare \u00e8 nato ad Argirocastro, citt\u00e0 dell'Albania meridionale, dove trascorse l'infanzia e termin\u00f2 la scuola superiore. In seguito si laure\u00f2 nella Facolt\u00e0 della Storia e Filologia presso l'Universit\u00e0 di Tirana.\nStudi\u00f2 per due anni letteratura mondiale all'Istituto Gor'kij a Mosca, ma fu costretto ad abbandonare a causa del rapporto diplomatico complicato con l'Unione Sovietica.\nTornato in patria, inizi\u00f2 la sua carriera come giornalista in una rivista nota nel paese come \"Drita\" (\"Luce\"); in breve tempo divenne noto e pass\u00f2 alla direzione della rivista \"Les letres albanaises\".\nInizialmente si dedic\u00f2 alla poesia, passione che aveva avuto da liceale, pubblicando varie raccolte aventi successo. Nel 1963 scrisse il primo romanzo, \"Il generale dell'armata morta\", il quale non solo risult\u00f2 la sua opera principale, ma gli diede una spinta per occuparsi soprattutto di questo genere.\nNegli anni settanta formava un trio con altri poeti albanesi, che elevarono in alto la poesia nel paese, ma limitandosi solo nella madre patria.\nNel 1990 per esprimere pubblicamente a livello internazionale la propria disapprovazione nei confronti dell'immobilit\u00e0 della dirigenza comunista albanese, ha chiesto e ottenuto asilo politico in Francia, dove \u00e8 noto anche come Ismail Kadar\u00e9.\nTrascorre la sua vita divisa tra Tirana e Parigi.\nLa sua opera letteraria \u00e8 molto varia, ma i contributi maggiori sono nel campo della poesia e del romanzo.\nNel 1992 vince il Premio mondiale Cino Del Duca.\nNel 1993 vince il Premio Mediterraneo per stranieri con \"La Pyramide\".\nDal 1996 \u00e8 membro associato a vita dell'\"Acad\u00e9mie des sciences morales et politiques\", dove ha preso il posto che era stato di Karl Popper.\nNel 1998 vinse il Premio Herder.\nNel 2005 gli fu riconosciuta la prima edizione del \"Man Booker International Prize\",\nmentre nel 2009 vince il premio Principe delle Asturie per la letteratura.\nNello stesso anno gli \u00e8 stata conferita la Laurea Honoris Causa in Scienze della Comunicazione Sociale e Istituzionale dall'Universit\u00e0 di Palermo,\nvoluto fortemente dagli albanesi di Sicilia (\"arb\u00ebresh\u00ebt e Si\u00e7ilis\u00eb\").\n\u00c8 stato pi\u00f9 volte candidato alla selezione finale per il Premio Nobel,\ned \u00e8 membro d'onore all'Accademia Francese.\nKadare \u00e8 considerato uno dei pi\u00f9 grandi scrittori e intellettuali europei del XX secolo e, inoltre, come una voce universale contro il totalitarismo.\nLe condizioni in cui Kadare visse e pubblic\u00f2 le sue opere non erano paragonabili a quelle di altri paesi comunisti europei dove almeno un certo livello di dissenso pubblico era tollerato, piuttosto, la situazione in Albania era paragonabile a quella nella Corea del Nord o nell'Unione Sovietica degli anni '30 sotto Stalin. Nonostante tutto ci\u00f2, Kadare ha usato ogni occasione per attaccare il regime nelle sue opere, per mezzo di allegorie politiche.\nNel 2018 ha ricevuto il Premio Internazionale Nonino, l'anno successivo \u00e8 stato insignito del Neustadt International Prize for Literature 2020."}
{"id": "340270", "revid": "2017542", "url": "https://it.wikipedia.org/wiki?curid=340270", "title": "Rosignano Solvay", "text": "Rosignano Solvay () \u00e8 la frazione pi\u00f9 popolata del comune di Rosignano Marittimo, in provincia di Livorno; situato a circa 25\u00a0km a sud da Livorno, conta circa abitanti.\nStoria.\nDalle origini alla seconda guerra mondiale.\nLe origini.\nVi sono prove tangibili che la localit\u00e0 sia stata abitata da Etruschi e Romani. La Tabula Peutingeriana colloca la stazione di \"Velinis\" in un'area che probabilmente corrisponde alle attuali localit\u00e0 di Castiglioncello, Rosignano e Vada. Qui, sempre secondo quanto riportato sulla tavola, sorgeva anche la citt\u00e0 etrusca di \"Calverina\" o \"Valserina\", nome forse alla base dell'attuale \"Solferino\", zona di ritrovamenti di reperti di periodo etrusco, utili per la ricostruzione di una cronologia storica del territorio. A ulteriore testimonianza di ci\u00f2 ci sono resti archeologici in altre zone di Rosignano, specie quelle corrispondenti oggi a Via della Villana, via Dante e anche in Monte alla Rena, oltre che a Castiglioncello.\nIl periodo medievale.\nIn periodo medioevale nella zona esisteva un castello importante, che controllava il territorio denominato \"Mondiglio\": una campagna lavorata da contadini e coloni, che erano legati per obblighi militari ai padroni.\nIl castello fu anche al centro di una controversia dilungatasi tra il 1119/1202 circa i confini tra il castello di Castiglione Mondiglio, di propriet\u00e0 dei discendenti della famiglia dei conti di Pisa e il castello di Rosignano. La controversia riguardava l'assegnazione del fiume Fine, allora navigabile, sfruttato perch\u00e9 permetteva di trasportare dalla terraferma al mare il legname ricavato dalle zone boschive, destinato ai mercati costieri. \nDiversi comunque sono gli atti che registrano un quadro vivace delle lotte tra i vari castelli della zona (Vada, Castiglioncello, Colle). Diverbi di questo genere, frequenti specie dopo il 1150, mostrano che nella seconda met\u00e0 del XII secolo la zona di Rosignano e il suo territorio, erano inseriti nell'economia toscana.\nAnche nei secoli seguenti la zona boschiva intorno a Rosignano, fu spesso visitata e menzionata da figure storiche importanti della storia toscana e italiana; in particolare la caccia, specie quella al capriolo, era molto apprezzata dai membri della Casa Medici.\nL'et\u00e0 moderna.\nSecondo l'estimo del 1795, nella zona costiera esistevano solo la casetta dei Cavalleggeri e una casa di lavoratori.\nIl territorio in questo periodo rimane prevalentemente disabitato (si preferiva stanziare o comunque trasferirsi nei vicini colli o nelle zone limitrofe) anche a causa della presenza costante di briganti, che trovavano nella macchia mediterranea un ottimo nascondiglio.\nTra Livorno e Piombino, esisteva una sola strada diretta di collegamento, percorsa solo in caso di estrema necessit\u00e0 (si preferiva allungare il percorso optando per i colli), e spesso solo dai cavalleggeri che si occupavano di mantenere il controllo sul territorio a servizio dei proprietari terrieri: per questo veniva chiamata via dei Cavalleggeri o via del Littorale. \nAnche la costa, che pure si presentava adatta alla navigazione e alla creazione di eventuali punti di sbarco, non venne mai sfruttata, anche a causa della preesistenza dei porti di Livorno e di Vada, pi\u00f9 sicuri rispetto alle coste battagliate dai briganti.\nQuesta fu la situazione fino al XIX secolo, quando le bonifiche attuate durante il Granducato Lorenese portarono allo sviluppo del vicino abitato di Vada.\nL'et\u00e0 contemporanea.\nIl punto di svolta si ebbe all'inizio del Novecento, con l'apertura della linea ferroviaria Livorno-Vada-Cecina (1910) e l'accresciuto interesse per la tratta costiera di Castiglioncello. Nello stesso periodo, in queste zone due fratelli di origini belga, Ernest e Albert Solvay, andavano in cerca di un appezzamento di terreno dove far sorgere la loro fabbrica. I due si interessarono dapprima alle localit\u00e0 limitrofe a San Vincenzo, per la loro posizione pi\u00f9 vicina alle cave calcaree di San Carlo. Dopo il rifiuto da parte della comunit\u00e0 l'attenzione cadde proprio sulle campagne di Rosignano. I due si accorsero che il territorio poteva offrire buona materia prima, soprattutto a causa di affioramenti di acqua salmastra che rilasciava sul terreno il salgemma, rivelatosi poi fondamentale per la produzione industriale.\nErnest Solvay decise quindi di costruire a Rosignano uno stabilimento per la fabbricazione della soda. I lavori iniziarono il 17 settembre 1913 con la posa delle fondazioni. Presto la costruzione dello stabilimento si rilev\u00f2 di grande attrattiva per le vicine realt\u00e0 urbane, tra le quali Livorno, che procur\u00f2 personale tecnicamente qualificato, ma anche per i paesi collinari, che offrirono manodopera a buon mercato. Prese cos\u00ec il via la trasformazione del litorale del comune di Rosignano Marittimo. Nel 1917 intorno alla fabbrica si era creato un vero e proprio paese, che venne chiamato Solvay Rosignano, a riconoscimento dei fondatori della fabbrica stessa. Negli anni precedenti allo scoppio della Prima guerra mondiale, il paese si espanse, creando quello che \u00e8 conosciuto come il Villaggio Solvay, che prevedeva l'estendersi di aree verdi, che comprendevano verde pubblico e verde privato, viali alberati e i veri e propri parchi che circondavano le residenze dirigenziali, alternarsi alle abitazioni e alla struttura urbana, che differenziava (ancora oggi \u00e8 tratto distintivo) Rosignano dagli altri insediamenti della Maremma Toscana. Questa frenetica espansione per\u00f2 ebbe una brusca frenata quando l'Italia scese in guerra, infatti durante questo periodo tutto si ferma fino al 1920. In questo periodo vi fu un incremento notevole della popolazione, ma soprattutto del complesso abitativo, che \u00e8 diviso dalla ferrovia, vede estendersi una parte a mare sulla via Aurelia, fino a Monte alla Rena, una parte invece vicino alla fabbrica. Nel 1923 Solvay Rosignano, dietro richieste della societ\u00e0 belga, divenne a tutti gli effetti una frazione del comune.\nLa fabbrica e il villaggio furono ampliati nei decenni seguenti. Tra il 1922 e il 1938 la societ\u00e0 realizz\u00f2 anche spazi per lo svago comunitario costruendo ad esempio gli stabilimenti balneari, tra i quali il pi\u00f9 grande e ancora oggi in uso, il circolo ricreativo Solvay, destinato dapprima solo agli ingegneri e dirigenti Solvay, poi aperto anche agli operai. Questa iniziativa fu attivata anche perch\u00e9 si vide incrementare la tendenza di passare le vacanze al mare, che poi avr\u00e0 il suo boom negli anni sessanta. Nel 1923 alcuni gruppi di case operaie furono costruite oltre la linea ferroviaria, verso la costa; successivamente si lavor\u00f2 anche al potenziamento dei servizi. Nel 1936 il paese ricevette l'attuale denominazione di Rosignano Solvay. La frenetica attivit\u00e0 edilizia degli anni subito precedenti al 1940 confer\u00ec alla cittadina industriale l'immagine attuale: i viali, l'alberatura, i lotti squadrati, gli orti, l'architettura, le pinete, fanno parte di un disegno generale che caratterizza l'intero agglomerato urbano affermando il tipico \"stile Solvay\". \nLa seconda guerra mondiale e il dopoguerra.\nLo scoppio della seconda guerra mondiale port\u00f2 a un'ulteriore interruzione dello sviluppo del paese. Rosignano fu coinvolta direttamente dal conflitto soprattutto tra il settembre 1943 e il luglio 1944.\nGli eventi principali furono:\nCon l'avvicinarsi pressante delle truppe della V Armata statunitense, i tedeschi iniziarono il rastrellamento tra la popolazione del comune di Rosignano: le Schutzstaffel minacciarono molte uccisioni e ne commisero di numerose. In questi momenti venne bombardata la sede della Todt di Rosignano Solvay.\nOrmai certi dell'arrivo degli americani, i tedeschi saccheggiarono lo stabilimento e caricarono tutto su una nave che fecero salpare dal Porto di Vada.\nIl 3 luglio 1944 il 135\u00ba e il 168\u00ba Reggimento della 34\u00aa Divisione della V Armata Usa occuparono Rosignano Solvay, liberandola.\nDal secondo dopoguerra il paese e lo stabilimento Solvay sono ampliati, incrementando soprattutto la parte che comprende la via Aurelia. A differenza delle strutture \"giardino\" del \"modello Solvay\", qui l'agglomerato urbano si presenta in modo diverso, riversandosi direttamente sulla strada.\nOltre alla via Aurelia un nuovo incremento dell'abitato interessa anche la zona che sorge intorno alla piazza Monte alla Rena. Realizzata negli anni cinquanta intorno all'immensa duna sabbiosa che dava il nome alla localit\u00e0, crea un agglomerato che lascia libero proprio l'isolato dove sorgeva la duna di sabbia. Il quartiere risultante \u00e8 occupato principalmente da coloro che non lavorano direttamente per la fabbrica ma che facevano parte dell'apparato orbitante intorno ad essa.\nDalla fine del Novecento agli anni Duemila.\nNegli anni, la presenza dello stabilimento ha tuttavia causato l'inquinamento del tratto di costa situato a sud dell'abitato. Le cosiddette Spiagge Bianche sono infatti formate dagli scarichi dell'adiacente industria chimica; per il 90% \u00e8 calcare cotto e finemente tritato e per il 10% circa cloruro di calcio. Queste spiagge assomigliando molto alle spiagge tropicali, attirano, nella stagione estiva, numerosissimi turisti.\nIl sito, secondo l'UNEP (Programma delle Nazioni Unite per l'Ambiente), \u00e8 tra i 15 tratti costieri pi\u00f9 inquinati del Mediterraneo.\nNel 2010 \u00e8 stata definitivamente ultimata l'eliminazione del mercurio dal ciclo di fabbricazione Solvay a seguito della conversione, avvenuta a partire dal 2008, dalla tecnologia con celle di mercurio alla tecnologia con celle a membrana per l'elettrolisi del cloruro di sodio. Prima conseguenza \u00e8 la cessazione completa dello scarico a mare del metallo, anche se rimangono nei sedimenti oltre 500 t di mercurio accumulatesi nel corso degli anni.\nMonumenti e luoghi d'interesse.\nL'insediamento sorto attorno allo stabilimento Solvay costituisce una vera e propria citt\u00e0 giardino; infatti, il cosiddetto stile Solvay, che si percepisce percorrendo le strade della frazione, \u00e8 dovuto non solo alla scelta degli stessi tipi edilizi, ma anche alla regolare scansione planimetrica dell'abitato, percorsa da ampi viali alberati.\nLegata alla realizzazione del villaggio \u00e8 la costruzione di una serie di edifici di spicco, quali la stazione ferroviaria (1916), il Teatro Solvay (1921), la chiesa di Santa Teresa (1931) e il pi\u00f9 tardo Circolo ricreativo I Canottieri (1939).\nIl lungomare, ove insistono diversi stabilimenti balneari, si estende da Castiglioncello, a nord, fino alla terrazza delle Quattro Repubbliche Marinare, a sud, costituendo una suggestiva passeggiata che, partendo dagli scogli della baia del Quercetano e oltrepassando il porto di Cala de' Medici, conduce fino al porto del Circolo Canottieri Solvay e alla costa bassa e sabbiosa delle Spiagge Bianche.\nPresso le Spiagge Bianche, pi\u00f9 precisamente presso il Lillatro, la comunit\u00e0 di Rosignano ha eretto un cippo in memoria di uno dei grandi personaggi della resistenza livornese che perse la vita per mano dei Tedeschi proprio su questa spiaggia, Oberdan Chiesa.\nCultura.\nCentro Culturale \"Le Creste\".\nIl centro \u00e8 stato inaugurato nel Dicembre del 2013 e ad oggi rappresenta il fulcro della vita culturale del paese di Rosignano Solvay. Al suo interno si trovano una caffetteria con emeroteca, la nuova biblioteca comunale, la ludoteca, lo spazio giovani, l'informagiovani e una sala conferenze.\nLa struttura risponde alle moderne tecniche di costruzione ed architettura; progettata da Area Progetti, UNA2 Architetti Associati, Andrea Michelini e Laura Ceccarelli, si distingue tra gli edifici pubblici -anche a livello internazionale- per le sue caratteristiche di ecocompatibilit\u00e0, ed inserimento nel contesto urbano. Struttura luminosa, trasparente, dotata di spazi e arredi flessibili e di ampi spazi esterni fruibili. \nIl suo nome \u00e8 stato deciso attraverso un concorso effettuato tra le classi delle scuole elementari del Comune.\nGeografia antropica.\nL'abitato \u00e8 situato tra Rosignano Marittimo e il mare, confinando, a nord, con la frazione di Castiglioncello.\nDa nord a sud \u00e8 percorso dalla via Aurelia, a fianco della quale scorre la linea ferroviaria Pisa-Livorno-Roma; pertanto i principali collegamenti interni per i mezzi stradali tra le due aree di Rosignano Solvay, lato mare ad ovest e lato monte ad est, sono garantiti da un cavalcavia e dal sottopasso di via Forl\u00ec, inaugurato il 29 maggio 2009 in sostituzione del soppresso passaggio a livello.\nL'area abitativa \u00e8 contraddistinta da 9 zone o rioni (Monte alla Rena, Crocetta, Pescine, Poggi Paoli/5 strade, Serragrande, Lillatro, Villaggio, Stazione, Paese Novo).\nMolte poi le piazze dislocate sul territorio di Rosignano Solvay, tra queste: piazza Risorgimento \u00e8 la piazza istituzionale conosciuta con l'appellativo di \"piazza del cavallo\", piazza del Mercato in cui ha sede il tradizionale mercato settimanale del luned\u00ec mattina, piazza della Repubblica antistante il vecchio passaggio a livello e piazza Monte alla Rena in prossimit\u00e0 del lungomare Colombo.\nLa frazione \u00e8 dotata di un'area artigianale, denominata \"Le Morelline\", che si \u00e8 sviluppata a partire dagli anni ottanta ad est dello stabilimento Solvay.\nAll'inizio del XXI secolo risale la costruzione di un grande porto turistico capace di ospitare 650 yacht con lunghezza massima fino a trenta metri. All'interno del porto \u00e8 presente un borgo commerciale con bar, ristoranti, negozi, servizi di ogni genere ed un cantiere per la riparazione e l'alaggio delle barche ivi transitanti.\nEconomia.\nIl centro industriale di Rosignano e i siti di Ponteginori e San Carlo garantiscono oltre 1500 posti di lavoro (2010), esclusi i lavoratori dell'indotto. Il parco industriale attuale non si limita alla sola Solvay, ma ospita insediamenti di GDF Suez e Ineos. Tutti gli impianti produttivi hanno ricevuto l'Autorizzazione Integrata Ambientale dagli enti preposti.\nAd oggi la produzione industriale \u00e8 concentrata sulla produzione di:\nL'industria \u00e8 dotata di due centrali a turbogas per la produzione di energia elettrica della potenza di circa 450 MW cadauna. \u00c8 allo studio, enti preposti permettendo, la costruzione di un gassificatore di metano che comporterebbe l'allungamento dell'attuale pontile Solvada dove attraccano le navi etileniere per scaricare l'etilene liquido, prodotto necessario per la fabbricazione del polietilene (plastica), dagli attuali 1800 metri a 2200, per poter fare attraccare anche le navi metaniere che porteranno il metano liquido a -161\u00a0\u00b0C dando luogo volendo ad una vera e propria fabbrica del ghiaccio, gas tecnici e alimentari surgelati.\nDa gennaio 2010 \u00e8 in funzione il nuovo impianto, EOLO, che introducendo nuove tecnologie per la produzione di bicarbonato di sodio ha aumentato la capacit\u00e0 produttiva dell'80% da 155000 tonnellate annue a oltre 265000."}
{"id": "340275", "revid": "1543377", "url": "https://it.wikipedia.org/wiki?curid=340275", "title": "Brut y Tywysogion", "text": "Il Brut y Tywysogion (\"Cronaca dei principi\") \u00e8 una delle pi\u00f9 importanti fonti primarie d'informazione per la storia del Galles.\nStoria.\nSi tratta di una cronaca di tipo annalistico, che costituisce una continuazione molto pi\u00f9 attendibile della \"Historia Regum Britanniae\" di Goffredo di Monmouth. \u00c8 sopravvissuta grazie a molte traduzioni gallesi dell'originale latino \"(Cronica Principium Wallie)\" andato perduto. Le pi\u00f9 importanti versioni sono la pi\u00f9 antica e completa contenuta nel \"Peniarth MS. 20\", e quella un po' meno esauriente inclusa nel \"Libro rosso di Hergest\". Una terza versione, nota come \"Brenhinedd y Saeson\" (\"I Re degli Inglesi\"), combina materiale dagli annali gallesi con quelli provenienti da una fonte inglese. \nLa versione dal \"Peniarth MS. 20\" inizia nel 682 riportando la morte di Cadwaladr Fendigaid ap Cadwallon (Cadwallader il Benedetto) re del Gwynedd, e termina nel 1332. Per i primi anni (come era anche nell'annalistica romana) le notizie consistono in brevi cenni, pi\u00f9 che altro la menzione dei morti e di eventi come eclissi, epidemie e terremoti; mentre per gli anni seguenti diventano pi\u00f9 dettagliate. L'interesse \u00e8 soprattutto rivolto verso i regni del Gwynedd, del Powys e del Deheubarth. Ma sono menzionati anche eventi riguardanti la Chiesa, come ad es. la decisione di celebrare la Pasqua nella stessa data della Chiesa di Roma, avvenuta per la Chiesa del Galles nel 768 sotto la spinta di \"Elbodius\" (o \"Elboddug\" o \"Elvodugus\"; in gallese: (\"Elfodd\", o \"Elfoddw\") vescovo di Bangor. Sono anche brevemente riportati eventi accaduti in Inghilterra, Irlanda, Scozia e talvolta anche Francia.\nSi ritiene che gli annali originali fossero stati scritti nell'abbazia gallese di Strata Florida, ma che possano essere stati custoditi nella vecchia abbazia di Llanbadarn Fawr nell'XI secolo. Per la composizione del testo vennero usati anche annali provenienti da altre abbazie. Si ritiene anche che almeno una delle traduzioni in gallese fosse scritta a Strata Florida."}
{"id": "340283", "revid": "1652635", "url": "https://it.wikipedia.org/wiki?curid=340283", "title": "Frigidit\u00e0", "text": "Frigidit\u00e0 \u00e8 un termine generico e negativamente connotato, usato per indicare diverse problematiche legate all'eccitamento sessuale, specificamente con riferimento alla donna. La frigidit\u00e0 consisterebbe nello scarso interesse mostrato per l'attivit\u00e0 sessuale (disordine ipoattivo del desiderio sessuale), prescindendo dalle motivazioni fisiche, psicologiche o relazionali sottese a questo mancato interesse.\nDescrizione.\nOggi il termine \u00e8 considerato obsoleto, poich\u00e9 vago e impreciso, per cui si preferisce parlare di disturbi specifici di natura psichica o fisica, quali:\n\u00c8 necessario distinguere fra disturbo primario (da sempre esistito), secondario (insorto dopo un periodo di normale funzionamento), situazionale (solo con alcuni partner o in particolari condizioni), occasionale (come evento saltuario o casuale).\nIn alcuni casi il problema della cosiddetta \"frigidit\u00e0\" pu\u00f2 scaturire da una situazione medica (es. farmaci, malattia, tumore), pu\u00f2 essere causata da eventi di vita (es. lutto, menopausa senile o precoce), dalla condizione relazionale della donna, come ad esempio da un rapporto di coppia in cui sono presenti conflitti irrisolti oppure scarsa attenzione, sentimentale e fisica, da parte del partner sessuale. In questi casi pu\u00f2 essere utile una consulenza sessuologica o una terapia familiare.\nInfine, l'esordio della frigidit\u00e0 pu\u00f2 essere una manifestazione sintomatica, da parte della donna, di problematiche sessuali in realt\u00e0 riguardanti il suo partner, quali impotenza o eiaculazione precoce. In questi casi \u00e8 auspicabile, per la risoluzione del problema, la partecipazione attiva del partner alla terapia."}
{"id": "340303", "revid": "124719133", "url": "https://it.wikipedia.org/wiki?curid=340303", "title": "Parus major", "text": "La cinciallegra (Parus major ) \u00e8 un uccello passeriforme appartenente alla famiglia dei Paridi.\nDescrizione.\nLa cinciallegra ha una lunghezza compresa tra 13,5 e 15\u00a0cm, presenta un piumaggio verdastro sul dorso, con coda e ali grigio bluastre. Il capo e la gola sono di colore nero lucido, con guance bianche. La parte nera sul capo ricorda una maschera che copre tutto il capo. Il petto giallo \u00e8 attraversato longitudinalmente da una linea nera dalla gola all'addome che, nei maschi, \u00e8 leggermente pi\u00f9 larga.\nDiventa facilmente confidente nei confronti dell'uomo, pu\u00f2 arrivare ad accettare il cibo offertole direttamente con le mani.\nTrattasi di un uccello dal carattere territoriale e molto aggressivo nei confronti dei consimili e soprattutto di altre specie di uccelli di taglia simile che vengono scacciate con aggressivit\u00e0 soprattutto se si avvicinano al nido o al cibo.\nBiologia.\nAlimentazione.\nLa cinciallegra \u00e8 un vorace insettivoro che predilige nutrirsi tra i rami bassi e nel terreno. Larve, api e ragni sono il suo cibo preferito ma a causa della sua voracit\u00e0 gradisce molto anche semi, frutta e bacche.\nIl cibo viene sminuzzato col becco e tenuto fermo con le zampe. Accetta volentieri il cibo offerto in mangiatoie dall'uomo.\nRiproduzione.\nLa cinciallegra nidifica nelle cavit\u00e0 protette degli alberi, dei muri e nelle cassette-nido, costruendo il nido con muschi, peli e piume.Depone le uova (normalmente 8-15) tra Aprile e Maggio. Lisce, bianche con piccole macchie rosso scuro, sono covate dalla femmina per circa 15 giorni. I piccoli vengono accuditi da entrambi i genitori per circa 20-30 giorni dalla dischiusa.\nCanto.\nIl suo canto vario e melodioso, udibile tra met\u00e0 gennaio e giugno, si articola prevalentemente da 2-3 sillabe ripetute; non \u00e8 raro che imiti gli altri uccelli nel loro canto.\nDistribuzione e habitat.\n\u00c8 la pi\u00f9 comune delle cince ed \u00e8 distribuita in Europa e Nord Africa prediligendo le basse altitudini, come le zone collinari e pianeggianti. Vive nei boschi di conifere, frequenta ambienti semi-alberati quali margini di boschi, frutteti, campi con filari d'alberi, giardini e parchi urbani. Si adatta molto bene alle trasformazioni operate dall'uomo sul territorio e proprio la presenza di aree agricole le consente di popolare la media montagna sino a 1500\u20131800\u00a0m di quota. \u00c8 una delle poche specie di uccelli presenti regolarmente anche nei centri cittadini, dove frequenta giardini e viali alberati. In Italia \u00e8 una specie nidificante, residente e stanziale molto diffusa. Svernante e migratrice, in Italia la si pu\u00f2 trovare dappertutto in ogni mese dell'anno, in particolare in inverno."}
{"id": "340311", "revid": "372624", "url": "https://it.wikipedia.org/wiki?curid=340311", "title": "Lista lesbica italiana", "text": "Lista Lesbica Italiana, conosciuta anche con la sigla LLI, \u00e8 una mailing list in lingua italiana a focus lesbico, riservata alle donne. La mailing list \u00e8 ospitata dal \"Server Donne\", gestito da Orlando, server del Centro di documentazione delle donne di Bologna, e punta ad essere un punto di riferimento, un'occasione di confronto ed un'opportunit\u00e0 di socializzazione, in particolare per donne isolate da altri luoghi di aggregazione lesbica.\nI primi passi.\nIl progetto Lista Lesbica Italiana (LLI) nasce nella primavera del 1996 a Bologna, nell'ambito della Seconda Settimana Lesbica. Fondata il 4 novembre 1996, Lista Lesbica Italiana nel 2011 conta quasi novecento iscritte.\nLa prima uscita esterna avviene con la pubblicazione di un libro, \"Mailing Desire\", pubblicato dalla casa editrice \"Il dito e la luna\" nel 1999. Nel 2000 partecipa al World Pride a Roma con un proprio striscione.\nProgetti e attivit\u00e0.\nNel 2001 nasce l'Associazione Lista Lesbica Italiana (separata dalla Lista Lesbica Italiana), per poter garantire una copertura ufficiale ai diversi progetti messi in campo tra cui i siti del cinema lesbico e dei libri lesbici. Nello stesso anno viene fondato il portale della Lista Lesbica Italiana, www.listalesbica.it , \"la prima comunit\u00e0 lesbica online\"\" che garantisce la possibilit\u00e0 di interagire con il mondo partendo dai desideri e dalle elaborazioni delle donne della mailing list. ; vi si trovano le istruzioni per richiedere l'iscrizione alla mailing list, la policy e lo statuto dell'Associazione.\nNel 2006 Lista Lesbica scende in piazza pi\u00f9 volte: a gennaio a Milano con le donne di Usciamo dal Silenzio, a Roma in febbraio per la manifestazione \"NO VAT\" e ancora il 25 aprile e il 1\u00ba maggio alla \"May Day Parade\". Sempre nel 2006 un gruppo di donne che non ritiene sufficiente la militanza sul campo chiede di inserire nella policy il termine antifascista; dopo una lunga polemica, non riuscendo a giungere a una mediazione, le stesse donne usciranno da Lista Lesbica e fonderanno una nuova mailing list, Lesbiche Antifasciste in Italia.\nAd agosto 2006 il CNGEI, la componente scout laica, invita LLI a tenere uno workshop al raduno \"Roverway\" a Firenze, che verr\u00e0 poi cancellato su richiesta dell'Agesci, associazione di tradizione cattolica. Sul portale di Lista Lesbica viene pubblicato il resoconto della questione e una serie di materiali scaricabili tra cui una tenda a sfondo arcobaleno unita al logo: STOP OMOFOBIA. Il giorno successivo alcuni capi del CNGEI stamperanno il logo su magliette e gadget vari che alla fine risulteranno i pi\u00f9 gettonati; da allora si avvia una forma di collaborazione che comporta ogni anno la realizzazione di incontri di formazione.\nNel 2007 esce \"We Will Survive, Lesbiche, gay e trans in Italia\", Derive e Approdi editore, un'opera collettiva sul movimento in cui compare un saggio sull'esperienza della Lista Lesbica Italiana.\nA gennaio 2008 all'interno di Lista Lesbica nasce il gruppo delle Fenici, donne lesbiche separate, che diventa un punto di riferimento per quante decidono di incontrarsi e confrontarsi sulle problematiche inerenti alla propria esperienza.\nA giugno durante il Pride nazionale di Bologna, Graziella Bertozzo, storica militante del movimento LGBT italiano, viene arrestata dalla polizia mentre tenta di salire sul palco. Di fronte alla successiva rivendicazione dell'intervento da parte di Arcigay il portale di Lista Lesbica lancia una campagna di mobilitazione e solidariet\u00e0 nei suoi confronti."}
{"id": "340326", "revid": "49022", "url": "https://it.wikipedia.org/wiki?curid=340326", "title": "Cunedda ap Edern", "text": ""}
{"id": "340341", "revid": "226458", "url": "https://it.wikipedia.org/wiki?curid=340341", "title": "Einion ap Cunedda", "text": "Era uno dei figli di Cunedda e suo successore sul trono. Si pensa che abbia partecipato alla campagna militare del padre per cacciare gli irlandesi dal nord del Galles (met\u00e0 del V secolo). Salito al potere dopo la morte del padre con l'aiuto del fratello Ceredig, signore di Ceredigion, e di suo nipote Meirion, signore di Meirionnydd, Einion consolid\u00f2 le conquiste del padre e stabil\u00ec il dominio della sua famiglia sulla regione. Gli successero i figli Cadwallon Lawhir e Owain Ddantgwyn. Secondo gli studiosi David Sims e Mick Baker, Einion Yrth sarebbe Uther Pendragon, leggendario padre di re Art\u00f9."}
{"id": "340344", "revid": "729019", "url": "https://it.wikipedia.org/wiki?curid=340344", "title": "Antonio de Leyva", "text": "Biografia.\nInfanzia.\nAntonio de Leyva discendeva da una famiglia della Navarra, ma nacque nell'odierna regione della Rioja, nel villaggio di Leiva. Era figlio di Juan Mart\u00ednez de Leyva, VIII signore di Leyva, e di sua moglie Constanza Hurtado de Mendoza y Guzm\u00e1n.\nCarriera militare.\nNel 1521, alla nomina di Francesco II Sforza da parte dell'imperatore Carlo V, i francesi vennero cacciati dalla Lombardia. Nel 1522 partecip\u00f2 alla difesa di Pavia, allora assediata da un grande esercito franco-veneziano. Nel 1525 il re di Francia Francesco I scese in Italia e conquist\u00f2 Milano senza colpo ferire.\nIl re sapeva bene per\u00f2 che senza la presa della roccaforte imperiale di Pavia, difesa dalla guarnigione di 6000 uomini comandata da Antonio de Leyva, la sua vittoria non poteva dirsi completa. Decise quindi di porre l'assedio alla citt\u00e0.\nIl 23 febbraio 1525 i rinforzi imperiali guidati da Carlo di Lannoy, vicer\u00e9 di Napoli, e dal Connestabile di Borbone, diedero battaglia all'esercito assediante, di cui, oltre ai francesi, facevano parte anche gli alleati svizzeri, i lanzichenecchi di Anne de Montmorency e le forze italiane del capitano di ventura Giovanni dalle Bande Nere.\nIl re francese guid\u00f2 personalmente l'assalto della sua cavalleria, ma questa si trov\u00f2 circondata dal grosso della fanteria imperiale, comandata dal marchese di Pescara, Fernando Francesco d'Avalos, al quale si era aggiunta l'avanguardia comandata dal marchese del Vasto, Alfonso III d'Avalos, che la massacr\u00f2. Mentre la celeberrima fanteria svizzera fuggiva, il re stesso veniva fatto prigioniero. Questo successo fu conseguito anche grazie alla sortita della guarnigione di Pavia comandata da Antonio de Leyva che prese alle spalle l'esercito francese.\nNel febbraio del 1529 il duca d'Urbino, capitano della lega anti-imperiale costrinse il de Leyva ad evacuare il Novarese, mentre le forze francesi si spingevano fino a Mortara e Vigevano.\nNel 1530 fu a Bologna in occasione dell'incoronazione di Carlo V.\nGovernatore di Milano.\nNel 6 febbraio 1531, Antonio de Leyva divenne \"I Conte di Monza\" nel Ducato di Milano e \"I Marchese di Atella\" e \"I Principe di Ascoli\" nel Regno di Napoli. Il feudo di Monza fu tolto da Carlo V a Kaspar von Frundsberg (menzionato nelle fonti italiane come Gaspare Frantsperg), morto nell'agosto del 1536, e dato a Antonio de Leyva col rango di contea ma non senza qualche difficolt\u00e0. Sotto il precedente breve dominio di Francesco I di Francia il territorio monzese era stato assegnato a Artus Gouffier de Boisy (menzionato nelle fonti italiane come Arturo Goufier).. Come governatore di Milano ordin\u00f2 la costruzione delle nuove mura dette \"spagnole\" in quella citt\u00e0.\nMorte.\nSofferente di gotta mor\u00ec all'et\u00e0 di 56 anni durante la campagna di Provenza e fu sepolto a Milano nella Basilica di San Dionigi oggi non pi\u00f9 esistente.\nMadrid, cos\u00ec come diverse altre citt\u00e0 della Spagna, ha una strada intitolata a Antonio de Leyva.\nFu il fondatore di una potente famiglia milanese. Infatti, era il bisnonno paterno di Marianna de Leyva, la \"suor Virginia\" \"Monaca di Monza\" cui si sarebbe ispirato Alessandro Manzoni, essendo questa figlia di Martino a sua volta figlio di Luis, unico figlio avuto da Antonio de Leyva a cui spettava il titolo di \"Principe di Ascoli\" tramandato per diritto ereditario solo al primogenito maschio della casata.\nDiscendenza.\nDon Antonio de Leyva, I principe di Ascoli, I marchese di Atella, I conte di Monza e sua moglie Castellana de Villaragut de Fabra ebbero:\nGiudizio storico.\nDon Antonio de Leyva\n\"Perfino nella fama degli uomini pi\u00f9 grandi si intromette il capriccio del destino. Il generale pi\u00f9 abile e valoroso del XVI secolo, sotto cui i vittoriosi condottieri delle trionfanti armi spagnole servivano con rispetto, il celebre capitano della cui compagnia volle farsi, e in effetti si aggreg\u00f2 come soldato semplice , il grande imperatore Carlo V, a malapena \u00e8 conosciuto all\u2019estero, o dagli stessi spagnoli, e il suo nome \u00e8 menzionato solo di sfuggita nei libri di storia. Decorato con i maggiori onori e i pi\u00f9 illustri titoli che i sovrani potessero concedere agli eroi, mai si incontra il suo nome associato con quelli, forse perch\u00e9 il solo suo nome bastava ai suoi tempi per distinguerlo. Si domandino i nostri lettori gli uni con gli altri chi fu il conte di Monza, il marchese di Atella, il duca di Terranova, il principe di Ascoli? Difficilmente troveranno chi sappia rispondere e dica il nome di quel Grande di Spagna, quel generalissimo degli eserciti alleati, e poi tenente del Cesare in Italia che riuniva in s\u00e9 tutti questi onori. Ebbene quest\u2019uomo fu Don Antonio de Leyva, di cui noi ci proponiamo di dare qui alcune notizie.\"\n\"Nacque questo illustre uomo nel 1480 in un villaggio della Rioja chiamato Leyva a due leghe dalla citt\u00e0 di Santo Domingo de la Calzada, traendo dalla sua culla le doti e i requisiti che qualificano un eccellente generale.\"\n\"Suo padre fu Don Juan Martinez de Leyva, Signore del suddetto villaggio e la sua professione era Capitano generale dei Re Cattolici nell\u2019esercito di Rossiglione, sua madre era Costanza de Mendoza y Guzman, le cui illustri casate denotano le sue chiare origini.\"\n\"Senza dubbio, arruolato nelle milizie che passavano per Napoli, come soldato semplice, milit\u00f2 per molto tempo in tutti gradi inferiori prima di ottenere il comando di una brigata, e a questa circostanza dobbiamo attribuire il fatto che gli storici francesi e italiani dicano che il de Leyva fosse di origini oscure, e che da soldato semplice si elev\u00f2 per le sue capacit\u00e0 al comando supremo di tutte le truppe in Italia.\"\n\"Nel 1501 inizi\u00f2 il suo servizio nella cavalleria, e gi\u00e0 era capitano nella battaglia di Ravenna quando le truppe spagnole furono sconfitte dai francesi comandati da Gastone di Foix che mor\u00ec nell\u2019azione; il de Leyva ebbe due cavalli morti e ne usc\u00ec ferito, contribuendo con i suoi sforzi a mantenere l\u2019ordine durante la ritirata.\"\n\"Nella battaglia di Rebec gi\u00e0 comandava una brigata e al suo valore si attribu\u00ec la gloria di quella giornata. \"\n\"Nel 1523, part\u00ec con una divisione di truppe per soccorrere Milano, e contrast\u00f2 l\u2019esercito francese comandato da Bonnivet in tutto il milanese, per\u00f2 la sua maggiore gloria gli era riservata a Pavia. Marciava verso quella citt\u00e0 tutto l\u2019esercito francese comandato da Francesco I in persona. Il de Leyva prevenne l\u2019intenzione del re francese e conoscendo l\u2019importanza di quella piazzaforte si arrocc\u00f2 in quella con seimila veterani spagnoli risoluto a difenderla a oltranza. Francesco I in effetti fece tutti gli sforzi possibili per far capitolare Pavia, con gli assalti pi\u00f9 disperati, quando seppe che le truppe spagnole che comandava il marchese di Pescara si stavano avvicinando, per\u00f2 il valore e la tenacia del de Leyva frustr\u00f2 gli sforzi dei francesi. Giunto che fu l\u2019esercito spagnolo avvenne quella celebre battaglia in cui il re Francesco I fu preso prigioniero e il suo esercito distrutto. Non solo il de Leyva aveva contrastato il nemico per lungo tempo riparando le brecce aperte dalla artiglieria nemica, resistendo ai ripetuti assalti fino a soffrire le massime privazioni, di pi\u00f9 durante il momento pi\u00f9 critico del conflitto fra i contendenti, usc\u00ec con le sue truppe e piombando all\u2019improvviso sulla retroguardia dei francesi la mise in tale scompiglio che provoc\u00f2 quella triste perdita per la Francia e il maggior trionfo del regno di Carlo V.\"\n\"Nominato poi Governatore di Milano part\u00ec per quel ducato nel 1527; sconfisse Francesco II Sforza a Marignano, prese la piazza di Casale, la cui guarnigione fu passata a fil di spada, e impadronitosi di Milano non poterono farlo sloggiare gli sforzi congiunti di tante potenze come quelle che formarono la lega contro il suo potere; prendendo per primo l\u2019offensiva sorprese con una marcia forzata il generale conte di Saint Pol lo fece prigioniero e liber\u00f2 il ducato dai nemici.\"\n\"Dimostr\u00f2 la sua perizia e prudenza quando accompagn\u00f2 Carlo V nella giornata di Vienna incontro a Solimano nel 1529; accompagnando poi l\u2019imperatore nella sua spedizione in Africa come suo primo generale e consigliere. Scoppiata un\u2019altra volta la guerra in Italia nel 1533 e formata la lega tra Spagna, Venezia e Roma, il de Leyva fu eletto di comune accordo generalissimo delle truppe. I francesi durante le spedizioni di Carlo V contro la Turchia e in Africa si erano impadroniti della Lombardia e del Monferrato, per\u00f2 il de Leyva fece loro una guerra tanto attiva che li cacci\u00f2 a viva forza non solo fuori dall\u2019Italia ma fino in Francia li perseguit\u00f2.\"\n\"Fu cosa singolare che nelle ultime campagne avesse mantenuto il comando essendo costantemente afflitto dalla Gotta e da altri malanni; in modo che fra i dolori che soffriva nel letto formava il piano dei suoi attacchi; era incapace di montare a cavallo, si faceva condurre con una portantina tra le fila dei soldati durante la battaglia dando i suoi ordini con serenit\u00e0 e ottenendo sempre la vittoria. Le continue fatiche del corpo e della mente aggravarono tanto i suoi dolori che gi\u00e0 non fu in potere della natura di resistere alla fine della sua dissoluzione; e una febbre che sterminava il suo esercito lo uccise nei campi di Aix, e alla et\u00e0 di 56 anni, l\u2019illustre condottiero, che onorato con pi\u00f9 vittorie e titoli di nessun altro generale in Spagna, non \u00e8 oggi conosciuto se non da pochi e solo per il nome che eredit\u00f2 dalla sua casa paterna prima di entrare nel servizio militare, Don Antonio de Leyva.\" \n\"La sua attivit\u00e0 e talento nel corso di una battaglia non conobbero eguali. Il gran capitano che era suo cugino ebbe altri scenari per le sue imprese, comandando sempre i suoi eserciti pi\u00f9 come un monarca assoluto che come un generale dipendente da un sovrano, di una corte e di ministri invidiosi; cos\u00ec le sue vittorie furono pi\u00f9 splendide e pi\u00f9 celebrate le sue conquiste; era il de Leyva il pupillo di un gran imperatore, grande politico e gran generale. In verit\u00e0, nonostante questi lo onorasse quanto poteva, per\u00f2 la presenza di un astro non permette ai suoi satelliti di brillare molto. Leyva aveva nell\u2019esercito una compagnia privilegiata, la prima che aveva comandato nel suo servizio, e si gloriava di passarla in rivista come la sua compagnia particolare. Un giorno che sfilava davanti a Carlo V, questi prese un moschetto e si mise in fila, comandando al Commissario generale che scrivesse nel libro \u201cCarlos de Gante, soldato nella compagnia del Sig. Antonio de Leyva\u201d. Chi ebbe il suo nome registrato in questo modo non necessitava di altri titoli per essere da allora in poi distinto. Questa recluta diede pi\u00f9 onore al suo capitano che i pi\u00f9 numerosi eserciti ai loro rispettivi marescialli.\"\n\"Un'educazione meramente militare, una vita trascorsa tra gli orrori della guerra, e una sofferenza di continue infermit\u00e0 gli avevano generato una certa asprezza nel carattere di cui si avvalevano i suoi detrattori per motteggiarlo di crudele, di dispotico e anche di empio. Crudele perch\u00e9 era inflessibile nella disciplina militare senza cui non esistono eserciti; dispotico perch\u00e9 si faceva obbedire senza di che non si possono ottenere vittorie; e empio perch\u00e9 diceva le crude verit\u00e0 senza considerazione alla coscienza ne alla malizia degli altri.\"\n\"Carlo V si propose di fare una conquista, ingiusta, come tutte quelle che fanno i re e le repubbliche, e parlando un giorno con il de Leyva sopra questo proposito, l\u2019imperatore domand\u00f2 al generale quale sarebbe stato il miglior modo per conservarla senza ribellioni. Leyva gli rispose che il modo pi\u00f9 sicuro era di decapitare i principi che avevano possedimenti in quel territorio. \u201dMa che sar\u00e0 della mia anima\u201d? esclam\u00f2 l\u2019imperatore con sorpresa. \u201cAh! Signore!\u201d rispose enfaticamente il de Leyva, \u201cse Vostra Maest\u00e0 ha un\u2019anima, desista dalle conquiste e si ritiri nel suo palazzo\u201d.\""}
{"id": "340353", "revid": "226458", "url": "https://it.wikipedia.org/wiki?curid=340353", "title": "Cadwallon ap Einion", "text": "Secondo la tradizione, regn\u00f2 durante o poco dopo la battaglia del Monte Badon (\"Badonicus\" in latino e Baddon in gaelico), dove (tra il 490 e il 510) il mitico re Art\u00f9 sconfisse i sassoni.\nSebbene sia probabile che Cadwallon non abbia partecipato a questa battaglia, \u00e8 invece ipotizzabile che abbia beneficiato del periodo di relativa pace e prosperit\u00e0 che in tutta l'Inghilterra si ebbe dopo quello scontro. Il momento militarmente pi\u00f9 importante del suo regno fu la definitiva espulsione degli irlandesi dall'Anglesey.\nSecondo Gildas, il figlio di Cadwallon, Maelgwn, uccise lo zio per salire sul trono e ci\u00f2 fa capire che il trono non and\u00f2 subito a quest'ultimo dopo la morte del padre. Secondo alcuni storici, questo zio potrebbe essere stato Owain Ddantgwyn."}
{"id": "340363", "revid": "1909146", "url": "https://it.wikipedia.org/wiki?curid=340363", "title": "Riviera di San Giulio", "text": "La Riviera di San Giulio, a volte menzionata anche come Riviera d'Orta o principato vescovile di San Giulio, fu un'entit\u00e0 statale autonoma esistita tra il 1219 ed il 1767 e ripristinata fra il 1815 e il 1815, localizzabile con il bacino del lago d'Orta con l'eccezione di Omegna e del suo circondario (territori attualmente inclusi nelle province di Novara e del Verbano-Cusio-Ossola). Dipendente direttamente dal Sacro Romano Impero, fu concessa il 20 settembre 1219 dall'imperatore designato Federico II di Svevia al vescovo \"pro tempore\" di Novara Oldeberto Tornielli, che assunse il rango di conte della \"Dictio Sancti Iuli\", tipico esempio di feudatario ecclesiastico del periodo medievale. Il titolo rimase al presule anche dopo la cessione volontaria che il cardinale Morozzo, vescovo di Novara, effettu\u00f2 nel 1817 ai Savoia.\nStoria.\nGeneralit\u00e0.\nUno stretto e complesso legame aveva caratterizzato per secoli i rapporti dell'episcopato novarese e la Riviera di San Giulio, terra posta in situazione centrale nella diocesi di San Gaudenzio, per cui i presuli novaresi dell'alto medioevo ebbero attenzione particolare, fondata su motivazioni di carattere religioso e di carattere strategico, fino a riuscire a fare di questa terra di rocce e di acque, fortemente intrisa di caratteri di sacralit\u00e0, posta in un punto nodale della strada che da Novara portava oltralpe, e caratterizzata dalla presenza di una diversa, ma complementare via di transito costituita dal lago, la loro signoria temporale: la \"Dictio Sancti Iulii\".\"Questa piccola regione dicesi la Riviera, perch\u00e9 formata dalle sponde del lago da ogni parte (...) Sebbene talvolta con altro nome si appelli, correttamente per\u00f2 si dice Lago di San Giulio, e cos\u00ec pure l'Isola, qual nome riesce assai gradevole in causa del santo uomo che onor\u00f2 tutta la regione.\"Cos\u00ec nel 1612 Carlo Bascap\u00e8, presentava nella sua \"Novaria\" la regione del Cusio, di cui era, quale vescovo di Novara, anche signore temporale, collegandola con il nome e il ricordo del missionario greco che aveva portato il messaggio cristiano in queste terre e facendo chiaro riferimento alla piccola isola che fronteggia Orta, centro fisico e ideale, vero acrocoro del piccolo Stato e da cui, in un certo senso, aveva preso avvio la storia della Riviera.\nDal regno longobardo all'impero sassone.\nNei suoi studi relativi alle origini dello Stato di San Giulio il novarese Mario Bonfantini, rivisitando la precedente storiografia e analizzando le fonti, giunse, negli anni Sessanta del Novecento, a riflessioni fondamentali che fanno luce sulla situazione istituzionale della Riviera. Agli studi di Bonfantini, nel 1988 \u00e8 seguito, ampliandoli il fondamentale saggio di Giuseppe Sergi che analizza la Riviera dall'inquadramento pubblico al costituirsi della signoria vescovile di San Giulio.\nViene fatta chiarezza su un periodo, quello compreso fra il tardo antico e gli avvenimenti legati all'assedio ottoniano del 962, per il quale erano state date versioni differenti e non sempre supportate da una attenta lettura dei documenti. La storiografia pi\u00f9 antica sul Cusio ha posto attenzione, in ragione di alcune citazioni contenute all'interno di opere relative al regno longobardo, scritte in epoche ancora relativamente vicine allo svolgersi dei fatti, alla presenza di un ducato che facesse capo all'Isola di San Giulio.\nScrivono infatti Paolo Diacono e l'anonimo autore dell'\"Origo gentis Langobardorum\" che nel 590 Mimulfo \u00ab\"dux de insula Sancti Iulii\"\u00bb (in altri codici si scrive \"Sancti Iuliani\") trad\u00ec il suo re, a favore del re franco Childeberto, e permise ai suoi uomini il transito attraverso la via del Cusio: il suo gesto, per sentenza del re Aglilulfo, fu punito con la morte. In merito a questa esecuzione capitale il Cotta, nella sua \"Corografia\", scrive: \"Ove ci\u00f2 si eseguisse non si sa, ed io mosso da poche, lievi congietture, sono di parere che avvenisse nell'isola, imperoch\u00e9 l'anno 1688, nel cavarvisi de' fondamenti dell'appartamento occidentale, o sia destro, della nuova fabrica del seminario de' chierici, furono discoperti alquanti sepolcri, assai profondi, in uno solo dei quali, ma degli altri pi\u00f9 polito ed onorevole, di tutte l'ossa del corpo umano, che vi giacevano, non mancava che il capo. Da ivi fu estratto un frammento di lapide, sopra del quale io vidi scolpito a caratteri romani barbarizzanti e tiranti al gotico questo nome: MEYNUL. Allora non feci conto di quella pietra, ma adesso mi pento d'averla trascurata.\"\nSecondo la storiografia locale il sarcofago di Mimulfo \u00e8 da identificarsi con il plinto di colonna posto nella basilica dell'isola, collocato ai piedi del cinquecentesco bassorilievo che rappresenta la miracolosa navigazione di san Giulio verso l'isola infestata dai rettili, e ancora usato come cassetta per le offerte.\nIl riferimento a un duca longobardo al cui nome fosse collegato quello dell'isola giuliana, potrebbe riferirsi ad una semplice provenienza o residenza geografica della persona Mimulfo, e non dare per sicura l'esistenza di una circoscrizione territoriale il cui centro sia da collocarsi in tale isola. Tuttavia questa situazione potrebbe non essere improbabile, infatti dalle informazioni che esistono sulla ripartizione in ducati del Piemonte si rileva l'esistenza di centri ducali facenti capo a Torino, Asti e Ivrea. Il novarese, per logica avrebbe dovuto avere una copertura militare e amministrativa del proprio territorio, non esistono infatti cenni documentari che rimandino sedi ducali a Novara o a Pombia (luogo che in seguito sar\u00e0 centro di una distrettuazione carolingia), conclude, pertanto il Sergi:\"San Giulio d'Orta \u00e8 certamente una residenza ducale; altrettanto certamente tale residenza \u00e8 fortificata ed \u00e8 probabile che ad essa faccia capo un presidio militare; possiamo giudicare probabile, in assenza di altre attestazioni ducali per il Piemonte nord-orientale, che quella sede esercitasse almeno un forte condizionamento militare su tutto il Novarese, sulla stabilit\u00e0 di questa sede e sulla sua natura di centro circoscrizionale non possiamo invece esprimerci. Qualora sia stato un normale ducato, come gli altri tre subalpini, sarebbe l'interessante anticipazione di un'anomala attitudine circoscrizionale del Novarese: come \u00e8 noto, anche nel successivo ordinamento carolingio non fu Novara a essere centro di comitato, ma il vicino castello di Pombia.\"\nBerengario II e Ottone di Sassonia: gli assedi dell'isola.\nIl racconto degli avvenimenti che portarono Ottone in Italia, quindi all'assedio dell'isola di San Giulio del 962 e le varie fasi di questo episodio guerresco, sono stati narrati in alcuni testi medioevali, nonch\u00e9 dal Muratori. Fra gli storici cusiani a fine Seicento il Cotta, e nell'Ottocento il Fara, ne scrissero ampiamente.\nGli episodi collegati territorialmente con l'isola del Cusio sono inseriti nella fase finale di un tentativo di autonomia di un \"regnum italicum\" che cerca di svilupparsi dopo la deposizione dell'ultimo carolingio, Carlo il Grosso (888), attraverso lotte di partiti avversi e il conferimento della corona italiana a vari personaggi, espressione delle potenti famiglie della penisola centro-settentrionale, tentativo naufragato definitivamente nello scontro con Ottone di Sassonia, che oltre a fregiarsi del titolo di sovrano d'Italia, riporter\u00e0 sul proprio capo la corona imperiale.\nBerengario d'Ivrea, discendente dalla famiglia franca degli Anscarici, il cui capostipite era stato creato marchese di Ivrea dal re Guido da Spoleto negli ultimi anni del IX secolo, nel 945 partecip\u00f2 a Milano alla dieta dei pi\u00f9 importanti domini italiani che elesse re d'Italia Lotario, e prese ad esercitare una grande influenza su di lui nel governo del regno. Alla situazione di fatto, dopo qualche anno segu\u00ec quella di diritto. Infatti la morte di Lotario, attribuita ad avvelenamento ordinato dallo stesso marchese d'Ivrea, favor\u00ec la strada di costui che, assieme al figlio Adalberto, nel 950 fu eletto re in Pavia. La situazione di Berengario non era certamente salda: rimaneva la vedova di Lotario, Adelaide (che la Chiesa ha proclamata santa e la cui Vita fu scritta da Odilone, famoso abate di Cluny) rifugiatasi nel castello di Canossa, che nonostante le insistenze mosse in particolare da Willa, moglie di Berengario e figlia del marchese di Toscana, rifiutava di sposare Adalberto e, soprattutto sussisteva lo scontento e la preoccupazione degli importanti vescovi dell'Italia Settentrionale. Sembrerebbe addirittura che alcuni di loro sollecitassero Ottone di Sassonia ad unire l'Italia ai suoi possedimenti; in quest'ottica sarebbe da leggersi la discesa in Italia di Litolfo, figlio di Ottone, nel 951. Nello stesso anno, in Pavia, il titolo regale italiano fu conferito al signore sassone. Berengario ed Adalberto pararono il colpo, riuscendo a farsi comunque infeudare l'Italia, con atto dato ad Aquisgrana, l'anno seguente.\nNel frattempo la regina Willa - che Odilone descrive nella \"Vita di Adelaide\" come una donna priva di scrupoli, che giungeva persino a colpire fisicamente la santa \u2013 tentava di costringere la vedova di Lotario al matrimonio col proprio figlio, non riuscendo nell'intento la fece rinchiudere in una torre sul lago di Garda, dove sarebbe certo morta, se con l'aiuto del prete Martino non fosse stata fatta fuggire in Germania, terra in cui sarebbe diventata sposa proprio di Ottone di Sassonia.\nApprofittando anche degli impegni di guerra che Ottone aveva contro gli Ungari (che sconfigger\u00e0 definitivamente nel 955, acquistando grande prestigio militare e politico) i due Anscarici continuarono ad esercitare il potere con gli abituali metodi. Ripresero i soprusi su quanti sospettati di essere al corrente di come era morto il re Lotario, fra questi anche il vescovo di Cremona, Liutprando, che fugg\u00ec alla morte e si rifugi\u00f2 alla corte tedesca. Le vessazioni erano dirette a molti sudditi e, addirittura si pretese che un membro per ognuna delle famiglie potenti fosse consegnato come ostaggio, a garanzia di fedelt\u00e0 della stessa; furono inoltre sciolte le diete e vietate le riunioni, furono persino usurpate alcune propriet\u00e0 vescovili. Cos\u00ec dovette avvenire anche per il castello dell'isola di San Giulio, su cui dovevano sussistere interessi episcopali.\nFacendosi pesante la situazione italiana, sollecitato da signori laici e da vescovi, nel 957 Ottone decise di inviare un poderoso esercito in Italia, ponendovi a capo Litolfo, il figlio avuto dalla prima moglie Edith d'Inghilterra. La reazione di Berengario, che continuava a mantenere le sue mire di autonomia, fu naturalmente quella di munire alcune piazzeforti, in particolare quella di San Giulio, dove si asserragli\u00f2. Litolfo, conquistata con facilit\u00e0 la Lombardia, rimasta abbandonata, nell'estate del 957 port\u00f2 assedio all'isola fortificata, dove Berengario s'era rinchiuso col figlio Adalberto, definita dallo storico Arnolfo \"municipium insulae Sancti Iulii\", che come osserva l'Andenna \u00e8: \"espressione che nella mente del cronista lombardo dell'XI secolo indicava ancora la persistenza di un centro di potere politico e di amministrazione pubblica.\"Litolfo fu impegnato nell'operazione per due mesi, dovendosi scontrare con una situazione difficile, sia per la posizione della fortezza, praticamente emergente dal lago, sia per la poderosit\u00e0 della costruzione stessa. Secondo la tradizione mentre operava un tentativo di avvicinamento al castrum con un buon numero di barche, vide delle imbarcazioni venirgli incontro: portavano dei soldati ribelli, che gli volevano consegnare Berengario, tenuto da loro prigioniero. Ma Litolfo, non desiderando vincere a quelle condizioni, rimand\u00f2 Berengario nella fortezza. Poco dopo l'isola fu presa dal principe sassone, forse conquistata con le armi, forse ceduta da Berengario, che con il figlio fu lasciato libero.\nI due si ritirarono nel castello di San Leo in Montefeltro, mentre Litolfo rimase per un lungo periodo nel nord Italia, alloggiando nel castello di Pombia, che apparteneva alle corti regie o era residenza dell'apparato regio, e quindi era la logica base delle operazioni svolte in zona dal principe Litolfo: conferma questa dell'appartenenza di Orta, all'interno dell'ordinamento post carolingio, che la situazione della met\u00e0 del X secolo rispecchiava, al comitato di Pombia. Nel \"castrum Plumbiae\" Litolfo moriva forse avvelenato: i sospetti, naturalmente, caddero sull'entourage di Berengario. Del resto il comitato di Pombia era una circoscrizione interna dove operavano i marchesi anscarici di Ivrea, che appartenevano allo stesso ceppo famigliare di Berengario L'esercito tedesco, morto il suo comandante, si disperse, e Berengario II ebbe nuovamente campo libero alle sue azioni.\nNel contempo in Germania si era recato anche il vescovo di Milano Gualberto, a perorare la causa italiana, e a chiederei un intervento diretto al signore sassone. Nel 961 Ottone scese in Italia e fu investito con le insegne imperiali in Sant'Ambrogio, nel febbraio dell'anno successivo ricevette dal papa, a Roma, l'unzione imperiale. Di ritorno sost\u00f2 a Pavia, che trov\u00f2 abbandonata dagli Anscarici: Berengario era rinchiuso in San Leo, Adalberto in un'isola del Garda, l'altro figlio Guido si era asserragliato nella fortezza dell'isola Comacina, sul Lario e, infine, Willa, con il tesoro di famiglia, si era rifugiata nell'isola del Cusio, che per l'occasione era stata rinforzata nelle sue strutture difensive.\nSul finire del mese di maggio del 962 l'imperatore inizi\u00f2 le operazioni di assedio dell'isola fortificata. I fatti sono narrati in primis dallo storico Reginone, che scrive in epoca vicina agli accadimenti, e ripresi in pi\u00f9 fonti. L'azione strategica cominci\u00f2 con lo stanziamento del quartiere generale sulla sponda occidentale, a riva del lago, nella zona detta Lagna (toponimo che secondo alcuni deriverebbe da Alemagna), pare che Ottone abbia poi occupato Pella e le fortificazioni poste attorno al lago e chiuso la via d'accesso a Orta, per impedire eventuali aiuti e rifornimenti che potevano giungere da terra all'isola. Non trovando un numero sufficiente di barche, e poich\u00e9 quelle esistenti non erano adatte al suo scopo, Ottone fece costruire alcune imbarcazioni, sul genere di quelle in uso presso i Germani per combattere su fiumi e laghi, dette camere. Tali barche erano:\"strette dalle bande, col ventre largo...e quando \u00e8 vento grosso aggiungevano tavole di sopra..., chiudevansi dentro, e per l'onde si rivoltavano.\" L'assedio dur\u00f2 due mesi, durante i quali la regina Willa e i suoi resistettero valorosamente, finch\u00e9 a fine luglio gli assediati capitolarono per fame. Ottone entrato nell'isola fortezza confisc\u00f2 il tesoro regio, ma lasci\u00f2 libera Willa di raggiungere il marito Berengario nel castello di San Leo, in Romagna.\nConquistato il \"castrum videlicet insulam\" Ottone sanc\u00ec l'importante momento politico con la redazione di un atto che, gi\u00e0 per la sua natura di diploma imperiale, avr\u00e0 grande autorevolezza, e tent\u00f2 una sistemazione della situazione isolana. Il diploma del 29 luglio 962 \u00e8 il pi\u00f9 antico documento pervenutoci in cui si accenna ad Orta, infatti l'atto reca la data \"in villa quae dicitur Horta, prope lacu sancti Iulii\". L'imperatore dona ai canonici della capitolo di San Giulio due curtes a Barazzola e Agrate, ricche di mansi con mulini, corsi e diritti d'acqua, uomini liberi, servi e animali, \"pro remedio anime suae\". Nell'atto si evidenziano alcuni punti, primo fra tutti che l'isola fortificata era stata sottratta da Berengario alla giurisdizione regia e al vescovo di Novara, e usata per la ribellione. Tuttavia non vi \u00e8 molta chiarezza nel diploma circa situazione giurisdizionale e patrimoniale in cui l'isola fortezza si trovava precedentemente agli episodi della ribellione di Berengario, e neppure quale sarebbe stata la successiva destinazione. Scrive il Sergi: \"la giurisdizione (\"ditio\") sull'isola era regia e non vescovile. Se invece il controllo patrimoniale sull'isola era in precedenza della chiesa novarese, come il diploma sembra ammettere, \u00e8 strano che non se disponga la restituzione: \u00e8 da escludere infatti quella restituzione implicita supposta dal Bascap\u00e8 e ripresa dai successivi studiosi. Non si deve dimenticare che l'isola e il castrum erano tutt'uno: ci\u00f2 induce a pensare alla vicenda come a un episodio della discontinua tolleranza regia verso il controllo di castelli da parte di privati. Una struttura di difesa pu\u00f2 essere, per sua natura, ritenuta di competenza pubblica: forse gi\u00e0 Berengario II non aveva compiuto un'usurpazione ma, nella sua qualit\u00e0 di re, aveva rivendicato il diritto di uso del castrum, anche se per consuetudine era della chiesa novarese. Il re vincitore, Ottone, probabilmente non prese neppure in esame possibilit\u00e0 diverse e tenne per s\u00e9 l'isola fortificata: ma per sottolineare la gravit\u00e0 dell'atto di Berengario (che poteva assomigliare al suo), insist\u00e9 sul fatto che Berengario era un ribelle al potere legittimo e, per aggravarne la posizione, ricord\u00f2 il precedente consuetudinario possesso vescovile dell'isola (forse non \u00e8 casuale che con \u00abinsula\u00bb, e non con \u00abcastrum\u00bb, sia concordato il \"sublata\". Sembra essere un passaggio un po' impacciato del diploma. In situazione di incontrastata chiarezza istituzionale Ottone avrebbe potuto restituire il possesso al vescovo tenendo per s\u00e9 la giurisdizione, ma negli anni di maggior rigoglio delle immunit\u00e0 vescovili l'atto avrebbe fatto scattare un'automatica applicazione dell'immunit\u00e0 su un luogo strategicamente tanto importante: cos\u00ec il re tacque su qualsiasi restituzione.\"L'imperatore, oltre alle concessioni fatte con il diploma del 29 luglio sanc\u00ec l'avvenuta tregua in modo molto significativo, portando al fonte battesimale, assieme all'imperatrice Adelaide, il piccolo Guglielmo, figlio del luogotenente di Willa, Roberto da Volpiano, a cui del resto la regina era legata da un vincolo di parentela; Guglielmo, destinato a divenire uno dei personaggi chiave dell'Europa degli anni attorno al Mille, \u00e8 passato alla storia attraverso la biografia che ne scrisse il discepolo Rodolfo Glabro, nonch\u00e9 le lettere che Guglielmo stesso compose e le cronache delle molte abbazie dove fu abate o visitatore. Imparentato con grandi famiglie del tempo, prima fra tutto quella dei duchi di Borgogna, fu monaco al cenobio di S. Maria di Lucedio, presso Vercelli. Ben presto egli si leg\u00f2 poi al movimento di riforma della vita monastica, promosso dall'abbazia borgognona di Cluny e, vicino ai grandi abati Odilone e Maiolo, fu egli stesso abate di S. Benigno di Digione.\nQui non solo riform\u00f2 la vita claustrale, ma provvide a far erigere, secondo un suo progetto architettonico, in onore del santo martire Benigno, venerato in quella citt\u00e0, una chiesa detta \"la Rotonda\", per la sua pianta circolare, edificio di grande mano e di grande fascino, ancora oggi visibili quale cripra di una successiva costruzione. Nei terreni paterni, presso Volpiano nel basso Canavese, fond\u00f2 l'abbazia di Fruttuaria ponendola, sull'esempio di Cluny, sotto la diretta protezione del Papa e procurandole l'assicurazione di immunit\u00e0 da parte dei potenti del tempo, per garantirle, il pi\u00f9 possibile, una situazione di autonomia rispetto alle interferenze del potere sia vescovile, che imperiale o feudale. Nelle molte abbazie dove pass\u00f2, da Farfa nel Lazio, fino alle fondazioni monastiche normanne, oper\u00f2 una capillare azione di riforma: partendo dalla radicale applicazione della regola benedettina, indirizz\u00f2 il monachesimo ad una profonda spiritualit\u00e0, che sfociava anche nella cura puntuale della liturgia e dell'edificio sacro, quali aspetti della lode a Dio.\nIl discepolo Rodolfo Glabro scrisse di lui: \"I re lo consideravano un padre, i pontefici un maestro, gli abati e monaci un arcangelo e tutti un amico di Dio e un esempio da seguire per raggiungere la salvezza.\" Fu considerato santo dalla tradizione e la Chiesa ne approv\u00f2 il culto per la diocesi di Ivrea nel 1808, fissandone la festa il 1\u00ba gennaio.\nOrigini della signoria episcopale di San Giulio.\nSi \u00e8 visto dunque che sul finire del Mille la distrettuazione di pertinenza episcopale era limitata alla zona pi\u00f9 centrale della diocesi e al piccolo comitato dell'Ossola, posto a settentrione: il Cusio continuava a far parte della giurisdizione del conte di Pombia o di altro rappresentante del potere regio. Infatti con diploma dato a Pavia nel maggio del 1014 Enrico I concedeva al vescovo il distretto della citt\u00e0 di Novara, il mercato settimanale del gioved\u00ec, riconfermava i mercati di Gozzano, gi\u00e0 concesso da Berengario I nel 919, e quello di Domodossola e tre mansi in Orta, dati alla chiesa di San Giulio, pi\u00f9 la foce del fiume Pescone e il diritto di pesca nel fiume stesso e nel lago, oltre ad una non specificata terra sul lago di San Giulio pertinente alla corte di Romagnano. Concedeva, inoltre il \"comitatulus\" dell'Ossola entro i confini della diocesi, con le funzioni pubbliche connesse e la corte di Gravellona.\nCome osserva il Bonfantini: \"Siamo dunque in presenza di un vero infeudamento: cio\u00e8 della prima vera origine della signoria del vescovado novarese sul lago d'Orta: ma ognun vede quanto tali concessioni, per quel che riguarda la nostra Riviera, siano limitate, ristrette. Si tace dell'Isola; della giurisdizione sulla \"villa quae dicitur Horta\" nemmeno una parola; e cos\u00ec per gli altri paesi o \u201cvicini\u201d che gi\u00e0 certo esistevano (...) i quali evidentemente restavano all'impero e per esso ai feudatari arduinici.\"Il patrimonio fondiario che il vescovo novarese possedeva in Riviera era consistente; esso si era venuto a creare, con probabilit\u00e0 gi\u00e0 dall'epoca della guerra greco-gotica, attraverso continui incrementi patrimoniali, che una serie di documenti regi e imperiali aveva reso esente da tassazioni, cio\u00e8 fodri e telonei che, come specificano i diplomi del 1014 e 1015 dell'imperatore Enrico I al vescovo Pietro, spettavano \"ad regiam partem\".\nMa tale patrimonio costituiva esclusivamente una forma di possesso, a cui ancora non era legato un corrispondente potere giurisdizionale sul territorio della Riviera, bench\u00e9 il riconoscimento di diritti e le antiche immunit\u00e0 della chiesa vescovile, non omologavano il vescovo ad un qualsiasi proprietario di beni immobili.\nL'istituzione che caratterizz\u00f2 politicamente la Riviera di San Giulio, cominci\u00f2 a configurarsi solo nei primi decenni del secolo XI. Il 10 giugno 1025 l'imperatore Corrado II concesse al vescovo Pietro II di estendere il proprio distretto alla Riviera \"cum teloneis et publicis omnibus functionibus regiae potestatit...et omnem possessionem Uberti et Ricardi circa lacum S. Iulii in circuito eaurumque pertinentiis ed adiacentiis\". Osserva il Sergi: L'egemonia vescovile sul Novarese comp\u00ec un deciso salto di qualit\u00e0 e di quantit\u00e0 nel decennio successivo quando, nel 1025, ottenne da Corrado II di espandere il \u201cdistrictus\u201d a tutto il comitato di Pombia e, inoltre, diede sostanza concreta ai suoi diritti con l'ottenimento di tutti i beni fondiari che erano stati confiscati allo sconfitto re Arduino, in particolare proprio quelli della famiglia dei conti di Pombia \"circa lacum Sancti Iulii\"... La legittima giurisdizione civile del vescovo di Novara sulla zona di Orta cominci\u00f2 soltanto da questo momento, da quando divenne titolare della \"districtio\" su quel comitato di Pombia che come abbiamo prima dimostrato comprendeva Orta.Peraltro un legame della Riviera con la famiglia dei signori di Pombia torn\u00f2 a rendersi presente quando il seggio episcopale novarese venne occupato da rappresentanti di quella casata, come avvenne quando ressero la diocesi novarese i vescovi Gualberto e Riprando.\nTuttavia il riconoscimento imperiale della distrettuazione non sembra avere avuto di fatto un'immediata e diretta conseguenza. Non fu semplice per il vescovo esercitare il proprio ruolo di signore temporale, dovendo continuamente elaborare forme di coesistenza con altre forme di potere di forma comitale o gi\u00e0 rielaborati in chiave signorile.\nPer due secoli continuarono a svolgersi intricate vicende di predominio tra i domini locali: i conti di Biandrate, i loro parenti da Castello, i da Crusinallo e l'emergente comune di Novara, con cui il vescovo fin\u00ec per avere lo scontro diretto proprio per la signoria sulla Riviera. Nel 1155 Federico I Barbarossa, quasi in funzione di arbitro il Comune di Novara e il conte Guido da Biandrate, riconfermava al vescovo Guglielmo Tornielli, i privilegi sul comitato di Pombia, mentre per quel che riguardava l'Ossola significava la riconferma del castello della Mattarella con le relative pertinenze. Venivano riconosciuti ancora al vescovo la giurisdizione su Novara, il mercato di Gozzano, alcuni diritti sul Ticino: non si faceva cenno esplicito al territorio della Riviera. Secondo il Bonfantini le terre della Riviera erano ancora in mano ai da Biandrate, che l'imperatore non voleva inimicarsi.\nTale signoria sembrerebbe essere implicita negli accordi fra il comune di Novara e i da Biandrate in merito alle terre della Riviera, stilati negli anni 1202 e 1218. Nel primo i conti di Biandrate si impegnavano a difendere militarmente il territorio del comune novarese e che avrebbero pagato il fodro in Novara per le terre che possedevano da Romagnano, da Gozzano e da Arona in su. Nel secondo accordo Guido da Biandrate vendeva al comune di Novara i suoi castelli in Valdossola, il castello di Invorio Inferiore e i diritti di giurisdizione posseduti per castelli e uomini dell'Ossola, di Invorio Inferiore, in Valdossola da Gozzano e da Arona in su. L'omissione ad esplicite citazioni sulla Riviera potrebbe far pensare che di fatto questa fosse riconosciuta di giurisdizione episcopale, tuttavia lo svolgersi degli eventi, in particolare l'azione condotta dal comune di Novara, pare dimostrare che in effetti la signoria episcopale sulla Riviera non potesse essere esercitata a tutti gli effetti.\nDalla seconda met\u00e0 del 1100 il comune e le sue istituzioni avevano cominciato a giocare il ruolo primario nel governo di Novara, a scapito dell'episcopato. Scrive l'Andenna: \"Novara aveva da alcuni anni costruito dei borghi franchi a Borgomanero e a Borgo Ticino, in mezzo ai territorio dei conti di Biandrate e dei da Castello, e mirava ormai, per assicurarsi il possesso della Valsesia contro Vercelli, alla conquista delle terre a Nord di Gozzano e del lago d'Orta, inoltre intendeva sfruttare la baraggia che da Borgomanero si stendeva sino alle propaggini della collina morenica del Cusio. Opportunamente roncata avrebbe fornito i campi per il sostentamento del nuovo centro abitato di Borgomanero: prima di combattere contro il vescovo il Comune prefer\u00ec trattare con i da Castello, che in quelle zone avevano diritti e possessi: nel marzo del 1200 numerosi appartenenti al gruppo famigliare degli eredi dei Pombia si incontrarono con i consoli di Novara \"in prato subtus castellum Buzoni iuxta lacum sancti Iulii\" alle falde del monte Mesma, che in quel momento probabilmente la famiglia possedeva. Si stabil\u00ec una spartizione delle zone di influenza: da Gozzano in gi\u00f9 avrebbero dominato i Novaresi, mentre a Nord i domini si riservavano piena attivit\u00e0 giurisdizionale. Alla trattativa era presente il vescovo Pietro. Novara pens\u00f2 di avere piena libert\u00e0 di azione sulla baraggia borgomanerese e la fece occupare:era una evidente violazione dei diritti della Chiesa.\"Il vescovo Pietro IV fu costretto ad abbandonare la citt\u00e0 e a rifugiarsi nei suoi castelli della Riviera, a causa di una sollevazione popolare, a cui peraltro aveva reagito lanciando la scomunica, rafforzata da una lettera con cui papa Innocenzo II, del 17 ottobre 1200, dava un ultimatum al clero, ai consoli e al popolo di Novara. Il Comune cedette formalmente, ma in realt\u00e0, dopo l'accordo del 1202 con i da Biandrate, sfruttandone la debolezza, nell'ambito della costruzione del proprio territorio diresse dunque le proprie mire verso la terra di San Giulio dove, stando al Fara, assalirono: \"con alquante squadre la Riviera, occuparono le terre e i possedimenti del Vescovi...armarono il lago con buon numero di grosse navi, oppressero i popoli con gravosi tributi, trascinarono a Novara prigionieri molti Rivieresi\".\nInfine per insinuarsi a cuneo nei possedimenti rivieraschi del vescovo, il comune di Novara cre\u00f2 il borgo Mesmella, un avamposto munito di doppio fossato, posto su una collinetta fra Bolzano, Mesma e Buccione, da cui poi tentare di imporre il proprio dominio sulla Riviera.\nLa situazione del luogo in cui il comune di Novara verso il 1215-16 cre\u00f2 il borgo Mesmella, da cui cercava di esigere i tributi dovuti dagli abitanti al vescovo, era caratterizzata dalla vicina presenza di due strutture fortificate: i castelli di Buccione e di Mesma.\nIl colle di Buccione, sorta di sentinella a guardia fra lago e pianura, \u00e8 per sua natura un punto di osservazione importante, le cui valenze difensive furono sfruttate dalle istituzioni che nel tempo ebbero giurisdizione sulla Riviera, con la logica conseguenza della creazione di una struttura difensiva. Non \u00e8 possibile datare la primitiva fortificazione, che potrebbe essere anche molto antica, trasformata ed ampliata nel tempo, per giungere ad essere un complesso pi\u00f9 vasto di quello attuale, e che occupava tutta la parte cacuminale del colle e che i documenti definiscono \"castrum Buzoni\". Controversa \u00e8 ancora la datazione del manufatto e sulla committenza delle opere, ma l'opinione ormai pi\u00f9 consolidata \u00e8 quella che si tratti di un edificio sorto dopo il Mille.\nIl Nigra negli anni Quaranta del Novecento afferma che la torre posa su fondamenta romane, di cui si ravviserebbero ancora alcuni resti, che rimandano alla tipologia costruttiva imperiale; l'attuale struttura sarebbe da collegare con l'azione dell'episcopato novarese riferita agli anni attorno al Mille, nei primi periodi del suo affermarsi in Riviera. Di opinione contrastante \u00e8 il Marzi: nei suoi studi abbastanza recenti egli afferma, dopo aver eseguito accurate indagini architettoniche, che la fortificazione presenta due fasi costruttive, di cui la prima comprende la cortina e le stanze del presidio ed \u00e8 riferibile agli anni 1150-1175. Il medesimo studioso ritiene che la committenza debba ricercarsi fra i domini locali, legati al vescovo, forse i da Castello da Crusinallo. Accanto a questi studi fondati sull'analisi architettonica, sono di fondamentale importanza quelli - a partire dal Cotta per giungere al Fara - che analizzano descrizioni riferite a periodi in cui il fortilizio era ancora percepibile e vi era possibilit\u00e0 di analizzare dati documentari ora perduti.\nAl tempo in cui fu costruito il borgo Mesmella, il castello di Buccione apparteneva al vescovo, infatti il 2 agosto 1205 il presule novarese firma un documento dato proprio in castro Buzoni. In parte opposta a Buccione si ergeva il castello di Mesma, a dominio della strada che conduceva alla Riviera. Il Cotta non si esprime sulle origini di questa fortificazione , ma non ne esclude un'origine romana, e afferma che \u00e8 identificabile con un castello citato in un documento di Beregario I del 917, affermazione che l'Andenna ritiene, analizzando il documento, sia solo una supposizione. Il castello dovrebbe le sue origini proprio al comune di Novara, che l'avrebbe edificato come centro militare contro le fortificazioni episcopali della Riviera.\nIl castello di Mesma, esaurita la sua funzione dopo il riconoscimento della \"dictio Sancti Iulii\" e l'allontanamento del comune novarese dalla Riviera, divenne struttura ingombrante per le popolazioni locali che desideravano sfruttare il monte Mesma. Nel prosieguo il vescovo Giovanni Visconti (1329-1342) lo aveva concesso ad suo omonimo parente di Oleggio, che spadroneggi\u00f2 sul monte, perseguitando gli abitanti di Ameno e Lortallo, che si portavano al pascolo le proprie bestie sul Mesma. Dopo alterne vicende di liti e accordi, gli uomini della Riviera distrussero nel 1358; da Oleggio accett\u00f2 la situazione e due anni dopo vendette per 50 fiorini d'oro alla comunit\u00e0 di Lortallo i diritti sul castello e sul monte. I resti del castello, che contenevano anche un oratorio dove era venerata un'antica statua della Vergine, vennero utilizzati nella prima met\u00e0 del Seicento per costruire l'attuale convento dei Frati Minori.\nQueste azioni, in particolare la creazione del borgo Mesmella, provocarono la scomunica da parte del vescovo Odelberto Tornielli, cui diede manforte il papa Onorio III, che minacci\u00f2 di togliere la sede episcopale a Novara. Peraltro proprio nel 1219 lo stesso papa aveva dato precisi ordini di realizzare entro la cristianit\u00e0 occidentale la pace fra Chiesa e Impero, al fine di favorire la pacifica incoronazione dell'imperatore Federico II.\nLa situazione fra Comune e Chiesa novarese doveva essere necessariamente sanata: il vescovo e il podest\u00e0 di Novara Giordano de Settala il 23 luglio 1219 nominarono arbitri della contesa Giacomo da Carisio, vescovo di Torino e vicario imperiale, e l'arcivescovo di Milano Enrico Settala, giurando di rispettare il giudizio che avrebbero emesso.\nIl 25 ottobre del medesimo anno, venne stilato un patto fra il comune e il vescovo di Novara, in base a cui il comune doveva restituire al vescovo tutti i castelli, i villaggi e i possedimenti situati da Gozzano in su, sciogliendo gli abitanti di quel territorio da ogni giuramento di fedelt\u00e0 ad esso; nelle stesse terre i novaresi non potevano tenere mercato, fortificazioni, n\u00e9 esigere tributi.\nIl borgo Mesmella doveva essere distrutto prima di Natale e non potevano costruire borghi o tenere imbarcazioni sul lago; al vescovo doveva essere lasciata l'intera giurisdizione del territorio e dei suoi abitanti. La baraggia sita fra Gozzano e Borgomanero andava divisa a met\u00e0 fra il comune e il vescovo; i prigionieri dovevano essere restituiti alle rispettive parti, cos\u00ec come entro 15 giorni occorreva restituire i bottini. Infine i Novaresi dovevano pagare al vescovo per i danni e le ingiurie arrecati la somma di 950 lire imperiali entro la festa di Sant' Andrea (30 novembre). Al comune di Novara, cui in effetti veniva riconosciuta l'autonomia politica, era lasciato il castello di Mesma.\nAlla Baraggia venivano poste le pietre di confine dei possedimenti di pertinenza episcopale.\nIniziava cos\u00ec veramente l'autonomia della dictio Ripariae Sancti Iulii, che avr\u00e0 un'estensione di circa 300\u00a0km\u00b2 con i confini settentrionali limitati da due riali, posti sulla sponda orientale fra la comunit\u00e0 di Crabbia e quella di Agrano, e su quella occidentale fra le comunit\u00e0 di Brolo e quella di Omegna, con la linea dello spartiacque orientale della Valsesia e occidentale del Mergozzolo. Il territorio verr\u00e0 diviso amministrativamente in Riviera Superiore, con a capo Orta ed Inferiore con a capo Gozzano.\"\nGli ordinamenti.\nNel 1219, dopo una contesa ventennale tra il vescovo e il comune di Novara, nacque formalmente il feudo imperiale vescovile della Riviera di San Giulio.\nNel 1311 l'imperatore Enrico VII sanc\u00ec di diritto il potere giurisdizionale dei vescovi sulla Riviera, conferendo loro il titolo di conti. All'ombra di questo potere, le popolazioni si organizzarono in comunit\u00e0 amministrativa e gli antichi Comuni rurali costituirono un Consiglio della Riviera, cui partecipavano rappresentanti di tutti i villaggi.\nIl Cotta, insigne erudito di Ameno, nella sua \"Corografia della Riviera di San Giulio\" (1688), distingue in base alla loro posizione geografica, tra una \"Riviera Inferiore\" ed una \"Riviera Superiore\".\nIl vescovo esercitava la propria autorit\u00e0 sulla Riviera e amministrava la giustizia per mezzo di un castellano, la cui nomina doveva essere approvata dai Consigli della Riviera Superiore e di quella Inferiore. In generale, le comunit\u00e0 locali, dotate di ampie autonomie e propri statuti, erano attivamente coinvolte nel governo della Riviera.\nLa difesa militare della Riviera di San Giulio era affidata alla milizia e ad alcune fortificazioni, in particolare quelle dell'Isola di San Giulio, di Gozzano e di Buccione.\nIn sostanza, il feudo, investito al vescovo di Novara, godeva di una larga autonomia, riconosciuta dagli Statuti, che ne facevano una sorta di \u201crepubblica guelfa\u201d. La dominazione vescovile era generalmente ben accetta dalle popolazioni anche perch\u00e9 garantiva una perenne neutralit\u00e0 nei conflitti tra i signori del tempo.\nNel 1767 il Vescovo di Novara cedette la Riviera di San Giulio ai Savoia, bench\u00e9 formalmente la rinuncia al potere amministrativo sia avvenuta solo nel 1817.\nGli attacchi dei Visconti.\nLa Riviera di San Giulio dovette varie volte difendersi dai potenti vicini che cercarono a lungo di imporle tasse e sottometterla.\nParticolarmente grave fu la crisi verificatasi agli inizi del Cinquecento. I primi decenni del Cinquecento furono infatti tra i pi\u00f9 tristi per la Riviera di San Giulio. La morte di Lorenzo il Magnifico nel 1492 pose fine ad un lungo periodo di pace in Italia fondato sulla politica degli equilibri tra le varie signorie. La discesa in Italia del re di Francia Carlo VIII, che tentava di inserirsi nella politica italiana con un'azione di rottura dei vecchi assetti, diede il via ad un lungo periodo di lotte in cui finirono per confluire questioni politiche ed economiche ma anche religiose, come la Riforma di Lutero. Pur estranea a queste manovre, la Riviera si trov\u00f2 a soffrirne le conseguenze.\nIl periodo pi\u00f9 delicato si apr\u00ec con la nomina di Francesco II Sforza a duca di Milano. I rapporti tra il ducato lombardo e il feudo vescovile erano stati e furono oggetto di una interminabile disputa legale. La questione non riguardava solo gli \"azzeccagarbugli\" dell'epoca, in quanto la Riviera rivendicava i suoi antichi privilegi di indipendenza, rifiutando in particolar modo il pagamento delle imposte. La relativa prosperit\u00e0 degli abitanti fin\u00ec con l'ingolosire i governatori ducali del lago Maggiore, che speravano di poter mettere le mani su di una ricchezza cos\u00ec vicina e cos\u00ec indifesa. La Riviera, per la sua natura istituzionale, non era dotata di vere forze armate \u2013 siamo nell'epoca dei costosissimi professionisti della guerra \u2013 potendo contare solo su di una milizia composta da tutti gli uomini atti alle armi. Furono due i vicegovernatori della rocca di Arona che si adoperarono attivamente nel tentativo di sottomettere la Riviera: Anchise Visconti (dal 1523) dei signori di Oleggio Castello e Bonifacio Visconti (dal 1528) da Castelletto. A questi si aggiunse, con un ruolo solo in parte subordinato, un altro Visconti, Giulio detto il Viscontino, che occupava l'avito castello della famiglia a Massino.\nIl governo milanese, ufficialmente contrario a queste imprese, non poteva e forse non voleva, frenare i propri capitani. La situazione politica italiana del terzo decennio del XVI secolo, era del resto esplosiva e venti di guerra scuotevano la penisola, divenuta terreno di scontro fra Spagna e Francia. La Riviera di San Giulio non poteva non risentire di questa situazione d'instabilit\u00e0. Nel 1523 Gozzano fu minacciato da fanti e cavalieri francesi, in ritirata da Arona, validamente difesa da Anchise Visconti. Un loro assalto venne respinto. La Riviera funse da riparo per i profughi provenienti dal Novarese, dove i francesi avevano riconquistato Novara, che avevano perso l'anno precedente. Furono forse gli sfollati ad introdurre la peste. Il primo caso fu registrato ad Orta nel 1523 e in seguito l'epidemia port\u00f2 molti lutti in tutta la zona. Nel 1524 il duca Francesco II scrisse alla Riviera imponendo Giovanni Pietro Cremonese come castellano, ma la Riviera rifiut\u00f2. Probabilmente per punizione Anchise Visconti fece saccheggiare Orta da una grossa banda di soldati.\nMolti prigionieri furono portati ad Arona e per la loro liberazione fu necessario pagare un riscatto. Giovanni Olina di Orta si impegn\u00f2 per 700 lire imperiali a garanzia del pagamento. L'amministratore del comitato, Morone preg\u00f2 Anchise Visconti \"con manierosa piacevolezza\", secondo le parole del Cotta, di non molestare la Riviera, non appartenendo al suo Stato, ma la protesta sort\u00ec poco effetto. Si ricorse al re, che pure ordin\u00f2 al Visconti di non molestare la Riviera. Nel 1526, non sapendosi come pagare le truppe mercenarie, la Riviera fu costretta ad alloggiare, e quindi a sfamare, una compagnia imperiale agli ordini del Capitano Rosales. L'anno seguente, sentendosi forse autorizzato dal precedente del Rosales, fu Bonifacio Visconti a pretendere con la forza l'alloggio di truppe. Bonifacio, cugino di Anchise e suo nemico personale, in precedenza era passato dalla parte dei Francesi e per questo era odiato dai capitani imperiali. Desiderando riacquistare i favori dell'imperatore, intendeva farlo a spese dei cusiani, nonostante fosse stato loro ospite pochi anni prima.\nNel 1528, ormai succeduto ad Anchise nel comando di Arona, chiese al duca di Borbone di essere nominato castellano di Gozzano o governatore della Riviera. Senza por tempo in mezzo cerc\u00f2 di ottenere una ratifica a posteriori del suo operato, occupando di sorpresa il castello dell'isola di San Giulio coi suoi armati. La popolazione insorse e lo strinse d'assedio, ma giunsero in suo soccorso da Omegna Gerolamo Ronco d'Ornavasso e il Viscontino di Massino. Le milizie locali furono messe in fuga e Orta sub\u00ec un nuovo pesante saccheggio. Il Vescovo Arcimboldo si rivolse al Governatore dello stato per Carlo V, don Antonio de Leyva. Il vicegovernatore, nel riconoscere i diritti della Riviera, fece sapere al vescovo che le casse dello stato erano praticamente vuote e che quindi aveva bisogno di un prestito di cinquecento scudi. Il presule cap\u00ec e apr\u00ec la borsa, versandone trecento di tasca propria purch\u00e9 alla Riviera non fosse chiesto null'altro.\nL'anno successivo, nel febbraio del 1529 una nuova minaccia si profil\u00f2. Il duca di Urbino, capitano della lega anti imperiale costrinse il De Leyva ad evacuare il Novarese, mentre le forze francesi si spingevano fino a Mortara e Vigevano. Contemporaneamente Cesare Maggio colonnello napoletano dell'esercito imperiale invase la Riviera con l'intento di occupare il castello dell'isola. Non \u00e8 chiaro se la mossa fosse in funzione antifrancese o a puro scopo di rapina. Di certo rimane il fatto che il Maggio chiese una taglia di 4000 scudi per la libert\u00e0. La popolazione, ormai allo stremo, rifiut\u00f2 l'ultimatum e si rifugi\u00f2 con i propri averi nel castello dell'isola, organizzando la resistenza.\nLo stesso vescovo Arcimboldo contribu\u00ec alla difesa della fortezza, che grazie alla posizione naturale e alle opere costruite si rivel\u00f2 inespugnabile. Stando alla testimonianza del diario del notaio Olina, contemporaneo agli eventi, il Maggio visti vani i tentativi di conquista del castello si sarebbe allontanato dopo aver razziato le campagne. Nei racconti pi\u00f9 tardi, come quello del Fara, il racconto si arricchisce di nuovi particolari e assume i toni dell'epica, con la descrizione della gloriosa insurrezione degli abitanti che avrebbero cacciato gli invasori sulla punta dei forconi e delle spade. \u00c8 invece noto che la vicenda dell'eroico sacrificio di Maria Canavesa \u2013 che avrebbe suonato le campane della torre di Buccione per chiamare alla riscossa la popolazione \u2013 non \u00e8 che una novella romantica scritta verso il 1840 dal Giovanetti e ripubblicata dal Rusconi nel 1880.\nLa gente della Riviera era ormai esasperata e, nonostante gli appelli del Vescovo \u2013 che temeva di innescare una crescente spirale di violenza \u2013 era sempre pi\u00f9 convinta che l'unico modo per difendere le donne, gli averi, il bestiame e la stessa vita fosse quello di prendere le armi. Nel maggio del 1529 il Viscontino, che non aveva mai smesso di molestare gli uomini e i villaggi della Riviera, organizz\u00f2 una nuova spedizione e part\u00ec alla testa di un centinaio di uomini, tra fanti e cavalieri. I razziatori scesero parte da Sovazza e parte da Arona, riunendosi nei pressi di Armeno, dove presero alcuni prigionieri. Diressero quindi su Ameno per far preda e rientrare alla base. Fin dall'alba per\u00f2 tutte le campane della Riviera suonavano a stormo contro di lui e tutti gli uomini validi prendevano le armi per combattere.\nGiunto all'altezza di Pisogno, presso il monte Duno, il Viscontino si trov\u00f2 di fronte la milizia. Pensando di poter disperdere facilmente quella massa di contadini diede battaglia, ma fin\u00ec per cadere in trappola. La zona, in parte paludosa, mal si prestava all'uso della cavalleria. Inoltre i locali, seppur male armati, lo sovrastavano per numero e, soprattutto, non avevano dimenticato n\u00e9 il ruolo avuto dal signorotto nel sacco di Orta dell'anno precedente n\u00e9 le continue violenze. Narra l'Olina \"poich\u00e9 egli insisteva, li assalirono come un sol uomo con un gran duello in una localit\u00e0 detta del monte Duno, dove uccisero lo stesso Viscontino, e con lui furono trovati uccisi nello scontro circa ottanta morti.\" E sentenzia, citando un proverbio \"dove l'uomo pi\u00f9 pecca, l\u00e0 egli muore.\" La clamorosa vittoria avvenuta, sempre secondo l'Olina, \"pi\u00f9 per assenso e volont\u00e0 di Dio che dell'uomo\" sembr\u00f2 porre fine alla minaccia. La terribile fine del Viscontino e dei suoi uomini serv\u00ec probabilmente da severo monito ai signorotti del Vergante, che di fatto si astennero da altri atti ostili, n\u00e9 tentarono di vendicare la sconfitta.\nIn effetti quella fu l'ultima grave incursione subita dalla Riviera, in quanto l'atto sacrilego di alcuni sbandati, che avevano militato col Maggio e che nel 1530 rubarono vari arredi nella Basilica di San Giulio, ha pi\u00f9 l'aspetto di una rapina che di un vero attacco. Nonostante il fatto d'arme, che nel racconto popolare venne ingigantito e integrato da racconti che confluirono forse nella narrazione del Fara, un ruolo fondamentale al ristabilimento della pace l'ebbero l'accordo di Barcellona tra il Pontefice e Carlo V e la pace di Cambrai del 1529. Il feudo vescovile, che restava sotto la protezione della Chiesa, poteva tornare ad essere difeso con le armi della diplomazia e, nei casi pi\u00f9 gravi, con la minaccia della scomunica. Ai rivieraschi rest\u00f2 comunque l'orgoglio per la vittoria, che poneva fine al periodo pi\u00f9 drammatico della crisi. L'Olina, nel concludere il commento alla morte del Viscontino, annotava nel suo diario: \"Bisogna operare perch\u00e9 chiunque tenta di entrare in questo modo nella nostra repubblica, cos\u00ec l'attraversi.\"\nIl passaggio al regno sabaudo.\nLe cose cominciarono a cambiare quando i Savoia dal 1713 divennero sovrani del novarese ceduto dall'Austria. \nLe varie exclaves all'interno dei loro Stati non erano ben viste e cos\u00ec, approfittando di una richiesta di aiuto che il vescovo Balbis Bertone present\u00f2 alla corte di Torino per sedare una rivolta contro i propri sudditi che non volevano l'unificazione amministrativa delle comunit\u00e0, le truppe sabaude occuparono il principato la cui sovranit\u00e0 fu in parte ceduta ai Savoia.\"Che il supremo Dominio della Riviera di S. Giulio, ed Orta, Gozzano, e Pieve, e dell'intiero Territorio di Soriso appartenga a S.M. ed a' suoi Reali Successori, con l'esercizio di tutti li Regali, Diritti e Prerogative, che ne dipendono; al qual fine ha Monsignor Vescovo in nome della sua Mensa ceduto, e dismesso, come per il presente cede, e dismette abdicativamente e traslativamente, ed in ogni miglior modo, a favore di S.M e suoi Reali Successori...\"Cos\u00ec il 15 giugno 1767 il segretario civile del Senato di Torino scriveva al primo punto della convenzione stipulata fra l'episcopato novarese e il regno sabaudo, con cui il vescovo Marco Aurelio Balbis Bertone consegnava a re Carlo Emanuele III l'antico feudo episcopale della Riviera di San Giulio, che per oltre mezzo millennio era stato un'enclave territoriale autonoma rispetto alle varie forme di potere politico e istituzionale che, nel tempo, si erano susseguite nell'Italia nord-occidentale.\nIl principe-vescovo rinunci\u00f2 nel 1786, a favore di Carlo Emanuele III di Savoia, alle proprie prerogative feudali di privilegi legislativi, militari e di governo, conservando per\u00f2 il titolo di principe di San Giulio e continuando di fatto ad amministrare il principato fino al 1817, i cui privilegi feudali verranno soppressi definitivamente con la seconda convenzione del 1819.\nI santi Giulio e Giuliano.\nSecondo una tradizione ormai suffragata da riscontri archeologici e filologici, il messaggio evangelico si diffuse sulle rive del Cusio nell'ultimo secolo dell'impero romano, e la leggenda vuole che sia giunta con i passi di due missionari greci, Giulio e Giuliano, originari dell'isola di Egina, l'antica Mirmidonia.\nLa vicenda terrena, la storicit\u00e0 e l'origine del culto dei due santi, che nella Legenda , cio\u00e8 nello scritto che ne narra la vita, sono detti fratelli, e la diffusione del cristianesimo nella regione del Cusio, sono temi che stimolarono gli storici gi\u00e0 dal Seicento, continuando fino ad oggi, e sono stati affronti secondo varie angolazioni e secondo la temperie culturale e religiosa del tempo. La Vita dei due missionari, l'uno prete e l'altro diacono - quindi con funzioni istituzionali in subordine gerarchico - ci \u00e8 giunta in alcuni manoscritti medievali ed in due diversi tipi di edizioni.\nGrande diffusione ebbe la recensione data nel 1480 da Bonino Mombrizio. Sulla datazione della composizione della legenda di Giulio e Giuliano, esistono delle discordanze che fanno oscillare lo scritto fra il IX e XI secolo, tuttavia Frigerio e Pisoni, che d\u00e0nno l'edizione critica del manoscritto dell'Archivio Capitolare di Intra, propongono una datazione precarolingia, sostenuti dall'Andenna, in base a osservazioni di natura storiografica e ai propri studi sulla diffusione del cristianesimo tra V e VI secolo nelle campagne lombarde, supportati dai risultati degli scavi archeologici condotti da Luisella Pejrani Baricco all'isola, e dalla lettura epigrafica dei resti di una piccola lastra marmorea, contenuta nella basilica di San Giulio, fatta da Antonio Ferrua, e alla lettura paleografica del codice di Intra eseguita da Simona Gavinelli, giungono a precise conclusioni.\nIl codice fu scritto in epoca carolingia il testo pertanto fu redatto a et\u00e0 precarolingia, o meglio longobarda, agli inizi dell'VIII secolo, epoca in cui fu composta anche la Vita di san Gaudenzio. La Vita di Giulio e Giuliano riflette, in particolare, la reale situazione di diffusione del cristianesimo nel territorio novarese extra urbano, non legata all'iniziativa della sede episcopale, ma a quella di grandi latifondisti, che si avvalevano di missionari orientali, adatti a questo tipo di evangelizzazione, gi\u00e0 esperimentata in oriente, dove la cristianizzazione dei pagi, era da tempo avvenuta.\nLa Vita inquadra temporalmente i fatti all'epoca dell'imperatore Teodosio e narra che i due santi, lasciata la loro patria per fuggire a una persecuzione, avevano trovato rifugio presso il sovrano, da cui ottennero un rescritto che li autorizzava a distruggere i templi degli idoli, per costruire chiese cristiane, dedicare altari, battezzare e rafforzare la fede, minata dall'eresia.\nIl loro itinerario di missione, descritto in forma di croce, partendo dall'oriente, li port\u00f2 nel Lazio e di qui, lungo le vie consolari, in particolare la via Aurelia, giunsero al Verbano, dove edificarono una chiesa a Brebbia e tentarono di erigerne una su un'isola di quel lago. Presa nuovamente la via dell'occidente, lungo un viaggio caratterizzato da conversioni e battesimi, da episodi miracolosi e taumaturgie, giunsero a Gozzano dove edificarono la novantanovesima chiesa.\nMentre fervevano i lavori per l'edificio, Giulio spintosi sulla riva del lago, vide un'isoletta infestata da serpi, dove decise di recarsi per fondarvi la centesima chiesa. Mentre Giuliano si fermava a Gozzano, Giulio raggiungeva lo scoglio, usando per imbarcazione il suo mantello: scacciati i serpenti, vi edific\u00f2 una chiesa, dedicandola ai Dodici Apostoli.\nIl 7 gennaio Giuliano moriva a Gozzano, e veniva sepolto nella chiesa edificata in quel luogo, cos\u00ec come aveva predetto Giulio, che continu\u00f2 da solo la sua missione evangelizzatrice, favorito in questo dal senatore Audenzio, definito \"vir magnificus\", governatore della regione che aveva villa a Pettenasco e, come accadeva sovente in quel periodo, aveva lasciato la citt\u00e0 per abitare nella residenza di campagna. L'esistenza terrena di Giulio si concludeva il 31 gennaio (del 400 o 401) all'isola dove fu sepolto: il prete Elia ne continuava la missione. Quando Audenzio mor\u00ec fu inumato all'isola dal prete Elia (la legenda peraltro riporta un passo della lastra tombale del dignitario romano \"Vixit in seculo XXXII annos/depositus est VI kalendas decembres\").\nL'agiologo Gr\u00e8goire, analizzando criticamente la legenda nelle sue versioni osserva la particolarit\u00e0 di questo testo dal punto di visto dell'ecclesiologia e della storia locale italiana anteriore al secolo VII, poich\u00e9 sono assenti riferimenti a figure papali o episcopali. L'attivit\u00e0 missionaria di Giulio, sacerdote ed evangelizzatore itinerante, forse cappellano dell'esercito bizantino, si svolge con il solo consenso dell'imperatore, che appoggia con questo gesto l'annuncio della vera cristologia, in antitesi con l'arianesimo, diffuso in particolare in ambiente militare; l'incontro con le serpi dell'isola \u00e8 chiaro riferimento simbolico a questa attivit\u00e0 dottrinale. Il ministero di Giulio assume quasi caratteristiche episcopali, tipiche del vescovo missionario anteriore ai secoli VII e VIII, mentre non vi sono cenni all'attivit\u00e0 sociale, svolgendosi tutta l'evangelizzazione in chiave di annuncio cristologico. Un indizio di antichit\u00e0 della prima redazione della legenda \u00e8 costituita dal fatto che una figura con tali caratteristiche non viene in seguito trasformata in vescovo, come accaduto in altre situazioni, dove in martirologi e calendari avviene la trasformazione: Giulio rimane prete e Giuliano diacono, dati che si conservano anche nella seconda redazione della vita.\nI due testi insistono sul significato dei miracoli, poich\u00e9 grande era nell'uomo medievale la correlazione santo/miracolo. Ma \u00e8 evidenziato anche l'esempio lasciato da Giulio: la rinuncia assoluta, la virt\u00f9, la capacit\u00e0 di comprendere la necessit\u00e0 teologica del momento, la visione del Creato in funzione dell'annuncio evangelico.\nNel racconto Giulio e Giuliano sono presentati come evangelizzatori dotati di una solida formazione teologica classica, in grado di interpretare le Scritture e di elaborare una sintesi teologica sulla base della tradizione biblica. L'itineranza dei fratelli di Egina \u00e8 anche un esilio volontario, missionarit\u00e0 e pur nelle avversit\u00e0, simboleggiate dalla zizzania dell'eresia, il loro viaggio \"Domino duce\" continua, dall'Oriente bizantino all'Occidente romano: particolare che corrisponde ad una realt\u00e0 della Chiesa del VI secolo, quando il papato non svolgeva opera evangelizzatrice. Questi temi sono ripresi ancora in conclusione della Vita: Giulio diviene \"errantibus via\" (il primo esempio lascito \u00e8 dunque una strada per chi si \u00e8 smarrito), \"caecis visus\" (qui torna il tema presente nelle legende dei santi del VI secolo a cominciare da quella di santa Cecilia) \"titubantibus firma credulitas\", esempio di fede per chi sta nel dubbio.\nLeggendo la \"'Vita\" dal punto di vista filosofico si rileva fortemente presente il tema del viaggio, che nel Medioevo corrispondeva ad una ricerca della verit\u00e0, della pace; nella prospettiva della fede esso \u00e8 motivato da finalit\u00e0 apostoliche e missionarie, che si attuano anche per mezzo dell'esilio dalla propria terra. Esiste, inoltre, la ricerca del Paradiso e dell'immortalit\u00e0: la ricerca dell'isola. Un tema questo ben presente in tutte le culture dell'epoca e che certo il mondo bizantino, che aveva rapporti e contatti fitti con l'Oriente, aveva conosciuto prima che l'invasione islamica creasse la rottura fra questo e l'Occidente latino. Ma il vero viaggio i due santi lo compiono all'interno del proprio essere che, come osserva il Gr\u00e8goire, \u00e8 fuga da se stessi e non giunge mai a conclusione. La Vita \u00e8 pervasa da questo senso di insoddisfazione, la peregrinazione si spinge sempre pi\u00f9 a nord, sempre alla ricerca di un'altra isola: dalle isole liguri a quella del Verbano, per approdare finalmente allo scoglio selvaggio del Cusio, dove giunge la pace, e individuato come luogo dove passare dalla vita terrena al giorno senza tramonto.\nIl viaggio, inoltre, \u00e8 la serie delle prove preparatorie all'iniziazione: i santi attraversano i fiumi e il lago agitato; l'itinerario si esprime spesso come spostamento lungo l'asse del mondo, appunto la forma della croce. Il percorso dall'Oriente giunge a Roma, centro del Cristianesimo, visto pi\u00f9 come luogo del martirio di Paolo, che come luogo della tomba di Pietro, in direzione del nord, verso una montagna abitata da serpi, simbolo dell'eresia: quindi ricerca della montagna centrale, in progressione verso l'asse, fatto ben rilevato nella Vita che narra come Giulio non restasse nella parte bassa dell'isola, ma si dirigesse subito verso l'alto della roccia. Oltre alle tematiche, anche il vocabolario teologico della \u201cVita\u201d riconduce, secondo R\u00e9ginald Gr\u00e8goire, all'ambiente bizantino, alla cristolgia imperiale, in lotta contro l'arianesimo. La storia di Giulio e Giuliano, il riferimento alla loro missionariet\u00e0, i miracoli operati in vita e in morte, in definitiva il ricordo/coscienza delle antiche radici di cristianizzazione, fattosi culto, rappresenter\u00e0 un aspetto determinate del vissuto religioso della gente della Riviera che, in anche in mezzo a forme devozionali tipiche delle varie epoche, ritrov\u00f2 sempre nella devozione ai due evangelizzatori greci un'identit\u00e0 spirituale comune."}
{"id": "340387", "revid": "125233070", "url": "https://it.wikipedia.org/wiki?curid=340387", "title": "Thunnus", "text": "Thunnus \u00e8 un genere della famiglia Scombridae che raggruppa otto specie di grandi pesci pelagici predatori, conosciuti comunemente come tonni.\nDescrizione.\nAdattati al nuoto veloce, hanno un corpo ovaloide allungato e idrodinamico, piuttosto compresso ai fianchi. La pinna dorsale e quella anale sono alte e robuste, posizionate nella seconda met\u00e0 del corpo. Le pettorali sono potenti, le anali piccole. Dopo la pinna dorsale e quella anale sono presenti alcune pinnette stabilizzatrici (circa 7-10 per parte).\nLa livrea \u00e8 grigio argentea, con riflessi blu o neri. Le dimensioni sono elevate: si va da circa del \"Thunnus atlanticus\" ai del \"Thunnus thynnus\".\nAlcune specie sono a \"sangue caldo\", caratteristica rara tra i pesci; il sesso si pu\u00f2 riconoscere in seguito all'eviscerazione per la presenza di uova nella femmina o di sperma nel maschio.\nPesca.\nPesca tradizionale.\nGi\u00e0 gli antichi praticavano su larga scala la pesca del tonno, soprattutto a Gibilterra e nell'Ellesponto, in Sicilia lungo le coste del trapanese. La tecnica di pesca variava a seconda del luogo e della stagione. La specie pescata era soprattutto il tonno rosso.\nPesca attuale.\nLa maggior parte della flotta tonniera utilizza le reti da circuizione; si usano anche i palamiti che, senza misure di mitigazione, causano la morte di migliaia di tartarughe, uccelli marini e squali. Questo sistema di pesca ha colpito anche gli stock del tonno pinna gialla.\nIl tonnetto striato, che oggi \u00e8 la specie pi\u00f9 utilizzata per il consumo alimentare al mondo, \u00e8 pescato a canna, pi\u00f9 ecosostenibile.\nSovrapesca.\nL'incremento della domanda mondiale di sushi e sashimi, accoppiata con l'aumento della popolazione umana, ha avuto come risultato il fatto che lo stock globale della popolazione di tonni sia soggetta a sovrapesca e il tonno a pinna rossa \u00e8 il maggiormente minacciato, con uno stato delle popolazioni che versa in un \"preoccupante stato di conservazione\". A complicare gli sforzi di una gestione sostenibile della pesca c'\u00e8 il fatto che il tonno migra a grandi distanze attraverso le zone economiche esclusive dei singoli Stati, oltre a porsi in posizioni esterne rispetto a esse dove la pesca \u00e8 libera e pu\u00f2 essere soggetta alla pesca di navi provenienti da numerosi Paesi. Gli accordi internazionali e le convenzioni che riguardano tali aree sono in buona fede e difficili da monitorare e far rispettare. Sebbene questo pesce sia stato anche allevato, cos\u00ec come per il Thunnus orientalis, le rese sono minori di altri pesci d'allevamento a causa della lenta crescita del tonno rosso, di conseguenza i prezzi si sono mantenuti alti. Per dare un'idea, un tonno rosso catturato a nordest del Giappone il 30 dicembre 2012 \u00e8 stato venduto per il prezzo di 1,76 milioni di dollari statunitensi a Tokyo.\nAltri tonni.\nOltre alle specie appartenenti a questo genere (anche se in verit\u00e0 pi\u00f9 che altro si dovrebbe parlare di trib\u00f9) vengono comunemente chiamate tonno anche queste specie:\nUso alimentare.\nLe varie parti del tonno (ventresca, filetti, bottarga, mosciame, lattume, cuore, buzzonaglia) vengono utilizzate per la preparazione di piatti che ne prevedono l'uso crudo, come nel sushi o nel sashimi, e cotto. Viene anche conservato sott'olio o al naturale (in acqua salata), generalmente confezionato in scatolette metalliche o vasetti di vetro.\nNormalmente in Italia il tonno maggiormente commercializzato \u00e8 il tonno pinna gialla (yellowfin), la specie oceanica pi\u00f9 diffusa e per questo di prezzo in genere pi\u00f9 basso, mentre il tonno rosso (bluefin), tipico del Mediterraneo, \u00e8 in via di estinzione. In Spagna \u00e8 utilizzato anche il tonno alalunga. Da alcuni anni il pi\u00f9 diffuso al mondo per l'inscatolamento sott'olio \u00e8 il tonnetto striato.\nLe carni del tonno hanno notevoli differenze nutrizionali; la tabella che segue si riferisce a 100 g di carne cruda delle due specie:\nIl consumo di tonno contaminato da batteri senza alterazioni organolettiche pu\u00f2 dare origine alla cosiddetta \"sindrome sgombroide\" (HFP, \"histamine fish poisoning\"), una reazione gastro-enterica con sintomi simil-allergici che insorgono da dieci minuti a qualche ora dall'ingestione (in media dopo novanta minuti), riconducibili all'istamina (una sostanza che stimola l'infiammazione) in esso contenuta.\nI sintomi si risolvono spontaneamente nell'arco di qualche ora, ma possono durare fino a 48 ore. Raramente si hanno quadri sintomatici gravi.\nInsieme ad altri predatori in testa alla catena alimentare, come pescespada e verdesca, \u00e8 uno dei pesci con i pi\u00f9 alti livelli di mercurio. I tempi di digestione medi sono tra le cinque e sei ore per il tonno sott'olio crudo.\nSpecialit\u00e0 gastronomiche italiane.\nNumerose regioni italiane hanno inserito nel proprio elenco di prodotti agroalimentari tradizionali il tonno o parti di esso:\nAltri impieghi.\nDue professori italiani (Roberto Parravicini e Alessandro Verona) hanno dimostrato che \u00e8 possibile ricavare valvole cardiache di origine biologica dallo stroma corneale del tonno."}
{"id": "340390", "revid": "2153076", "url": "https://it.wikipedia.org/wiki?curid=340390", "title": "Live (AC/DC)", "text": "Live \u00e8 un album live degli AC/DC, pubblicato nel 1992 dalla Atco.\nIl disco.\nSecondo album dal vivo a distanza di 14 anni dal precedente \"If You Want Blood (You've Got It)\", le registrazioni provengono dal \"The Razors Edge\" tour che ha toccato 121 paesi per un totale di 153 date.\nQuesto disco vendette 5.000.000 di copie. Questo live album \u00e8 stato pubblicato in formato musicassetta, CD, doppio CD e vinile."}
{"id": "340406", "revid": "729019", "url": "https://it.wikipedia.org/wiki?curid=340406", "title": "Quarta battaglia dell'Isonzo", "text": "La Quarta battaglia dell'Isonzo fu combattuta tra il 10 novembre e il 5 dicembre 1915 tra gli eserciti italiano e austro-ungarico.\nA differenza delle tre battaglie precedenti (a giugno, luglio e ottobre) questa dur\u00f2 poco di pi\u00f9 e pu\u00f2 per molti versi considerarsi la continuazione dell'offensiva precedente.\nObiettivi.\nLa gran parte dei combattimenti si concentr\u00f2 sulla direttrice per Gorizia e sul Carso, ma la spinta fu distribuita lungo tutta la linea del fiume Isonzo: il Comando supremo militare italiano infatti intendeva conquistare Podgora, Oslavia, il Monte Sei Busi e il Monte San Michele, rinunciando al Monte Sabotino definito \"imprendibile\".\nBattaglie.\nGli italiani conquistarono \"quota 111\", ma non riuscirono ad andare oltre. Sul Monte San Michele ottennero \"quota 3\" e \"quota 4\" e riuscirono a conquistare Oslavia che ormai era ridotta ad un cumulo di macerie.\nMonte San Michele e Monte Sei Busi.\nIl Comando Supremo italiano dava molta importanza tattica alla conquista dei trinceramenti austriaci delle \"Frasche\" e dei \"Razzi\", perno del sistema difensivo nemico che andava dal Monte San Michele al Monte Sei Busi. L'occupazione di tali posizioni avrebbe permesso di dominare dall'alto la conca di Doberd\u00f2. I ripetuti assalti portati avanti per quindici giorni dai reggimenti della Brigata Siena e poi dal I\u00b0 Reggimento bis Bersaglieri si rivelarono vani e le perdite rilevanti. La Brigata Sassari diede loro il cambio il 10 novembre. La trincea delle \"Frasche\" era stata conquistata e persa varie volte, ma sempre gli austriaci riuscivano a riprenderla e a tenerla saldamente.\nDopo le vittorie nel \"trincerone\" di Bosco Cappuccio, poi a Bosco Lancia e Bosco Triangolare ottenute tra la fine di luglio e i primi di agosto, il Comando Supremo, dal quale dipendeva il Gruppo comando supremo aereo, contava sui fanti della \"Sassari\", chiamandoli nuovamente a dare prova di resistenza e coraggio.\nL'attacco ai trinceramenti delle \"Frasche\" ebbe inizio il 10 novembre, con condizioni atmosferiche sfavorevoli e sotto il continuo bombardamento austriaco. I primi assalti si infransero sugli sbarramenti dei reticolati difesi da nidi di mitragliatrici con ingenti perdite. L'impresa sembrava impossibile. Nel pomeriggio del 13 novembre, preceduto da un intenso bombardamento di preparazione e dopo aver creato dei varchi nel filospinato, il 151\u00ba Reggimento - rinforzato dal 3\u00ba battaglione del 152\u00b0 - lanci\u00f2 un decisivo assalto alla baionetta, riuscendo ad occupare i trinceramenti e a tenerli saldamente in mano durante il susseguirsi delle controffensive austriache, sotto il fuoco delle artiglierie che bombardavano le posizioni italiane d'infilata. All'alba del giorno dopo fu la trincea dei \"Razzi\" ad essere conquistata dal 152\u00ba Reggimento\ncomandato dal maggiore Francesco Dess\u00ec Fulgeri, ideatore del piano.\nA nulla valsero le ripetute controffensive austriache e i violenti bombardamenti: le posizioni conquistate furono consolidate e sempre tenute. Con l'arrivo in linea di due battaglioni della Brigata Macerata (121\u00b0 - 122\u00b0), e poi con due della Brigata Cremona (21\u00b0 - 22\u00b0), il 17 novembre la \"Sassari\" lasci\u00f2 il fronte per un breve riposo lontano dalla prima linea. \nIl 19 novembre il Cap. Guido Tacchini, il ten. Domenico Bolognesi, il cap. Maffeo Scarpis ed il Ten. Francesco Baracca con i Nieuport 10 dell'8\u00aa Squadriglia da ricognizione e combattimento fanno precipitare un Albatros B.I nelle linee nemiche.\nIl 12 dicembre ritorn\u00f2 sui trinceramenti delle \"Frasche\" e dei \"Razzi\"; tre giorni dopo il suo comandante generale Gabriele Berardi fu colpito mortalmente da una scheggia di granata alla coscia. Per le valorose azioni condotte sul fronte isontino al comando della \"Sassari\" fu insignito della medaglia d'oro al valore militare.\nCitazioni nel Bollettino di guerra.\nGi\u00e0 il giorno del 14 novembre il Comando Supremo - nel Bollettino di guerra - menzionava la conquista dei trinceramenti delle \"Frasche\" da parte della \"Sassari\"; la citazione si ripeteva anche il giorno dopo citando nel bollettino la caduta della trincea dei \"Razzi\": \nBombardamento di Gorizia.\nIl 17 novembre venne dato ordine di bombardare Gorizia, considerata un centro strategico per i rifornimenti austro-ungarici: dopo aver avvisato i cittadini sganciando volantini sulla citt\u00e0, gli italiani distrussero quasi completamente la citt\u00e0. Era la prima volta che veniva distrutta con un bombardamento una citt\u00e0 abitata.\nFronte di Tolmino.\nLungo il fronte di Tolmino gli attacchi italiani si concentrarono sulla linea Slemo-Vodil, soprattutto sul Mrzli, dove ad un certo punto la vittoria italiana sembrava inevitabile ma la strenua difesa austro-ungarica priv\u00f2 gli avversari del successo tanto sperato.\nAl termine di questa battaglia il generale Luigi Cadorna efferm\u00f2:\nSospensione delle operazioni.\nLa tregua si instaur\u00f2 con l'arrivo del primo freddo sulle montagne del Carso, spazzato dalla Bora, per il quale le operazioni militari si bloccarono del tutto per mancanza di equipaggiamenti e preparazione da ambo le parti (retaggio dell'idea che quella del 1915 sarebbe stata una \"Blitzkrieg\" e non una logorante guerra di posizione). Il 5 dicembre tutte le operazioni per il 1915 si conclusero, per riprendere nel marzo dell'anno seguente nella Quinta battaglia dell'Isonzo.\nConclusione.\nL'Alto Comando austro-ungarico, preoccupato delle perdite nonostante l'afflusso al fronte di 12 divisioni di rinforzo, chiese per la prima volta l'aiuto dell'Impero tedesco, il quale ancora non era formalmente in guerra con l'Italia. Motivo, questo, che port\u00f2 i tedeschi a intervenire sul Carso molto tempo dopo, non prima dell'Undicesima battaglia dell'Isonzo.\nMedaglie d'oro al valore militare.\nL'impresa delle \"Frasche\" e dei \"Razzi\" fu menzionata nella prima medaglia d'oro alla bandiera assegnata a ciascun reggimento della \"Sassari\" (Bollettino Ufficiale 12 agosto 1916, disp. 66). Il suo comandante generale Gabriele Berardi fu lo stesso insignito della medaglia d'oro con la seguente motivazione:\n\u00ab\"Intrepido condottiero di una brigata di prodi, espugnatore di posizioni fortemente difese, instancabile animatore di fede, afferm\u00f2 col suo sangue il proprio valore, mentre nuovi ardimenti stava meditando. Altipiano Carsico, 10/14 novembre - 15 dicembre 1915.\"\u00bb"}
{"id": "340416", "revid": "3535", "url": "https://it.wikipedia.org/wiki?curid=340416", "title": "Tonno", "text": ""}
{"id": "340421", "revid": "125719128", "url": "https://it.wikipedia.org/wiki?curid=340421", "title": "Kaball\u00e0", "text": "Biografia.\nGiuseppe Rinaldi, in arte Kaball\u00e0, vive e lavora a Milano da molti anni. Il suo primo album \u00e8 \"Petra lavica\" (CGD 1991), un lavoro nel quale si fondono elementi stilistici della musica popolare, del rock e della world music. Sempre nel 1991 \u00e8 finalista al premio Tenco.\nGi\u00e0 l'anno prima aveva cominciato la sua collaborazione con il cinema, scrivendo su musica di Nino Rota il testo in siciliano della celebre serenata cantata nel film \"Il padrino - Parte III\" di Francis Ford Coppola. Il brano \u00e8 stato riproposto recentemente dagli Avion Travel nel loro album \"Nino Rota, l'amico magico\" dedicato all'opera del compositore.\nLo stile e il percorso intrapreso alla ricerca di contaminazioni di stili musicali, ispirazioni letterarie e lingua siciliana continua nell'album \"Le vie dei canti\" (Polydor 1993). Nel suo terzo album \"Lettere dal fondo del mare\" (Polydor 1996), Kaball\u00e0 abbandona quasi del tutto il siciliano evidenziando la sua grande passione per la canzone italiana d'autore e per le atmosfere del rock elettroacustico americano.\nNello stesso periodo compone tra Mosca e Milano la colonna sonora del film italo-russo \"La delegazione\" di Alexander Galin. Sperimenta anche sonorit\u00e0 elettroniche nella composizione della colonna sonora del cortometraggio \"Amati matti\" del regista Daniele Pignatelli, presentato nel 1997 alla 54\u00aa Mostra internazionale d'arte cinematografica di Venezia.\nIl CD dal vivo \"Astratti furori\" (Musica &amp; Suoni 1998) prende il titolo da uno dei due brani inediti contenuti nell'album, una antologia delle sue migliori canzoni, riproposte in versione unplugged e registrate durante un tour in Sicilia.\nDopo la pubblicazione del suo ultimo album, Kaball\u00e0 lavora e si afferma sempre di pi\u00f9 come autore, con un'insolita incursione anche nel campo del musical. Nel 2000 \u00e8 co-autore di alcuni brani inediti del musical \"Eppy, l'uomo che ha costruito il mito dei Beatles\" e nel 2003 firma gli adattamenti in italiano di tutte le canzoni del musical \"Fame\".\nNel 2005 Kaball\u00e0 collabora con Eros Ramazzotti, firmando diversi brani dell'album \"Calma apparente\" e i brani inediti del doppio album \u201cE2\u201d, tra cui i duetti con Anastacia e Ricky Martin.\nNello stesso anno si consolida il sodalizio artistico con l'amico Mario Venuti, con il quale inizia un'intensa collaborazione nella scrittura di brani per altri interpreti e per lo stesso Venuti: quasi tutti i brani degli ultimi album pubblicati da Venuti, \"Magneti\", \"L'officina del fantastico\", \"Recidivo\", \"L'ultimo romantico\", Il tramonto dell'Occidente, Motore di vita, sono infatti frutto della scrittura a quattro mani tra i due.\nDopo un primo esordio come autore al Festival di Sanremo nel 1999 con il brano \"Non ti dimentico (Se non ci fossero le nuvole)\" interpretato da Antonella Ruggiero, sono quattro i festival ai quali Kaball\u00e0 e Venuti partecipano come coautori: nel 2004 con il brano \"Crudele\", cantato dallo stesso Venuti, con il quale ottengono il premio della Critica; nel 2005, con il brano \"Echi d'infinito\" interpretato da Antonella Ruggiero, che vince il primo posto nella categoria donne; con i brani \"Un altro posto nel mondo\" (2006) e \"A ferro e fuoco\" (2008) interpretati sempre da Mario Venuti. Ritorna a Sanremo nel 2010 firmando il brano di Nina Zilli, \"L'uomo che amava le donne\", che vince ancora il premio della Critica, e nel 2017 con Marianne Mirage e il brano \"Le canzoni fanno male\".\nTra i tanti artisti con cui Kaball\u00e0 ha collaborato nel corso degli anni ci sono Anna Oxa, Mietta, Antonella Ruggiero, Carmen Consoli, Paola Turci, Raf, Ron, Alex Britti e i Tazenda.\nParallelamente Kaball\u00e0 approda nel mercato discografico internazionale del \u201dtenor pop\u201d: \u00e8 autore di un brano inedito in italiano composto e prodotto da David Foster e interpretato dal giovane tenore americano Josh Groban, firma la versione in italiano di \"Angels\" di Robbie Williams, cantata dal giovane baritono austriaco Patrizio Buanne e quella di \"I Will Always Love You\" di Dolly Parton interpretata dal soprano gallese Katherine Jenkins. Adatta in italiano alcuni successi internazionali (da Elton John ai R.E.M.) interpretati dal tenore inglese Tony Henry accompagnato dalla Royal Philharmonic Orchestra e approda anche nel mercato francese firmando dei brani per ZAZ e il giovane tenore Vincent Nicl\u00f2.\nNel 2008 Kaball\u00e0 co-firma alcuni brani dell'album di Pl\u00e1cido Domingo \"Amore infinito\", progetto nato dall'idea di far diventare canzoni le poesie e gli scritti di Karol J\u00f3zef Wojty\u0142a.\nNel 2015 firma, insieme a Mario Incudine la traduzione in lingua siciliana de \"Le supplici\" di Eschilo, andato in scena al Teatro Greco di Siracusa con la regia di Moni Ovadia e le musiche originali di Mario Incudine.\nDiscografia.\nArtisti per cui ha scritto canzoni.\nFonte "}
{"id": "340432", "revid": "1318658", "url": "https://it.wikipedia.org/wiki?curid=340432", "title": "Le creature del buio", "text": "Le creature del buio (\"The Tommyknockers\"), tradotto anche come Tommyknockers - Le creature del buio, \u00e8 un romanzo horror fantascientifico scritto da Stephen King pubblicato nel 1987.\nNella sua autobiografia letteraria, \"On Writing\", King attribuisce l'ispirazione alla storia breve \"Il colore venuto dallo spazio\" (\"The Colour Out of Space\") di Howard Phillips Lovecraft. Traccia anche parallelismi con il film del 1956 \"L'invasione degli ultracorpi\". Il romanzo fu scritto durante il periodo di tossicodipendenza di King ed \u00e8, per sua stessa dichiarazione, la metafora della propria condizione fisica di quel momento. Con il tempo, l'autore \u00e8 arrivato a definirlo \"un libro terribile\".\nUna miniserie TV basata sul romanzo, \"The Tommyknockers - Le creature del buio\", fu girata nel 1993.\nTrama.\nMentre passeggia in un bosco vicino alla cittadina di Haven (nel Maine), la scrittrice di western Roberta \"Bobbi\" Anderson si imbatte in un misterioso oggetto metallico che si rivela essere l'estremit\u00e0 di un'astronave aliena sepolta da tempo. Decide di disseppellirla e, mentre inizia a scavare, la navicella rilascia nell'atmosfera un gas invisibile e inodore (come una radiazione) che gradualmente trasforma gli abitanti del posto in esseri simili agli alieni che popolavano l'astronave. Il mutamento fornisce loro capacit\u00e0 di telepatia e una sorta di \"colpo di genio\" temporaneo nelle abilit\u00e0 tecniche, ma non nella filosofia o nell'etica delle loro invenzioni. La sostanza gassosa, inoltre, crea dipendenza nelle persone che ne sono a contatto, impedendo quindi loro di lasciare Haven, oltre i cui confini incorrono al deterioramento fisico e alla morte. Gli abitanti vengono presto affetti da episodi di violenza psicotica (come nel caso della poliziotta Becka Paulsen, che commette un suicidio-omicidio nei confronti del marito infedele manomettendo il televisore), mentre un bambino di nome David Brown viene accidentalmente teletrasportato dal fratello maggiore Hilly sul pianeta chiamato \"Altair 4\" (luogo di origine degli alieni) durante un trucco di magia.\nIl protagonista del libro \u00e8 James \"Jim\" Gardener, un poeta amico e amante di Bobbi dipendente dall'alcol, che gli causa violenti scoppi d'ira e \"blackout\". Risulta immune agli effetti del gas grazie a una piastra d'acciaio impiantata nella sua testa in seguito a un incidente giovanile sugli scii. \nPoich\u00e9 Bobbi \u00e8 quasi totalmente sopraffatta dall'idea di \"diventare\" tutt'una con l'astronave, Gardener vede l'amica impazzire e deteriorarsi sempre di pi\u00f9. James (che occasionalmente dimostra istinti suicidi) ritiene di avere poco da vivere a parte la sua amicizia con Bobbi e rimane al suo fianco per cercare di impedire il suo declino, nonostante il sospetto degli altri abitanti di Haven. Gardener assiste alla trasformazione dei cittadini e scopre che, se delle persone indagano troppo a fondo sugli eventi, vengono trasformate in sostentamento per l'astronave (tra essi Peter, l'amato cane di Bobbi, e Anne, sorella della donna). \nNel corso di diverse settimane, gli abitanti portano alla luce l'astronave. Dopo aver esplorato il suo interno, Gard decide di uccidere Bobbi riconoscendo che non \u00e8 pi\u00f9 umana. La donna lo precede e cerca di costringerlo a ingoiare una dose letale di Valium, ma lui protegge la propria mente e spara a Bobbi, ferendola mortalmente. La Anderson allerta telepaticamente i cittadini, che si mobilitano per uccidere l'uomo temendo che possa danneggiare la navicella. Ev Hillman, il nonno di David e Hilly, aiuta Gard a fuggire nei boschi pregandolo in cambio di salvare David e viene catturato per essere utilizzato come sostentamento per l'astronave. \nGard entra nella nave dopo essere stato ferito nello scontro con i cittadini e, con le ultime forze prima di morire, attiva telepaticamente l'astronave e la lancia nello spazio, impedendo che gli effetti disastrosi della navicella si diffondano ulteriormente nel mondo. Poco dopo, gli agenti dell'FBI, della Cia e della \"Bottega\" invadono Haven, uccidendo quasi un quarto degli abitanti sopravvissuti e prelevando gli altri, che comunque si deteriorano e muoiono in qualche tempo. \nAl termine della storia, David ricompare nell'ospedale in cui si trova Hilly e si ricongiunge con lui.\nTitolo.\nIl libro prende il titolo da un'antica filastrocca per bambini:\nGenesi dell'opera.\nIl romanzo \u00e8 datato 19 agosto 1982 - 19 maggio 1987.\nDedica.\nL'autore ha dedicato il romanzo alla moglie Tabitha, con la frase \u00ab... promesse da mantenere.\u00bb\nInfluenza culturale.\nIl gruppo power metal tedesco Blind Guardian ha scritto una canzone riguardo a questo libro, il cui ritornello \u00e8 pressoch\u00e9 identico alla filastrocca che ha ispirato il titolo del romanzo. Infatti il ritornello recita: \"Oh last night, and the night before, Tommyknockers, Tommyknockers, knocked at your back door.\" La canzone \u00e8 presente nell'album \"Tales From The Twilight World\", dove \u00e8 possibile trovare anche un'altra traccia ispirata al romanzo, \"Altair 4\"."}
{"id": "340446", "revid": "767487", "url": "https://it.wikipedia.org/wiki?curid=340446", "title": "Angelo (moneta)", "text": "Angelo \u00e8 il nome italiano di pi\u00f9 monete, coniate in vari stati d'Europa fra il XIV e il XVII secolo.\nFrancia.\nAnge d'or \u00e8 una moneta da 60 soldi (3 livre) \"parigini\", oppure 75 soldi (3 livre e 15 soldi) tornesi.\nEra tagliato a 33 al marco, cio\u00e8 pesava 7,41 grammi ca. a 24 carati.\nFu emesso in Francia da Filippo IV di Valois nel 1340-42.\nRecava al dritto l'immagine di un angelo coronato, da cui il nome, con lo scudo dei Valois nella sinistra e la croce nella destra. Al rovescio una croce in un quadrilobato accantonato da corone reali.\n\u00c8 stata la prima moneta che recava le armi della \"nuova Francia\", cio\u00e8 i tre gigli dei Valois al posto dello stemma precedente con lo sparso di gigli. Esistono tre emissioni, battute nel 1341 e 1342.\nFiandra.\nUn ange d'or fu coniato nel 1387 da Filippo l'Ardito (1342 - 1404), come conte di Fiandra, con un peso di 5,12 grammi e con un valore di 60 grossi. Era rappresentata un'aquila che teneva gli scudi di Borgogna, Francia e Fiandra. Esisteva anche in mezzo \"ange\".\nBrabante.\nUn ange d'or anche da Giovanna, duchessa di Brabante, la figlia di Giovanni III (1322-1406).\nInghilterra.\nAngel (in inglese \"angel\" o meglio \"angel noble\") \u00e8 una moneta d'oro dei re d'Inghilterra, emessa per la prima volta nel 1465 da Edoardo IV (1461 - 1483).\nEra una nuova emissione del \"noble\" e presentava al diritto l'arcangelo Michele in piedi che trafiggeva un drago con la lancia. Al rovescio era rappresentata un'imbarcazione con l'albero che sosteneva lo scudo con le armi d'Inghilterra e di Francia.\nIl valore era di 6 scellini e 8 pence e pesava 80 grani, cio\u00e8 5,184 g. Fu battuta per l'ultima volta nel 1634 da Carlo I.\nEra la moneta che veniva data ai malati di scrofola che venivano guariti dall'imposizione delle mani regali.Quando la moneta non fu pi\u00f9 emessa al suo posto veniva data una medaglia con la stessa immagine.\nAngelet era il nome della moneta dal valore di 1/2 \"Angel\": valeva 3 scellini e 4 pence e fu coniata fino al 1615.\nIsola di Man.\nAngel \u00e8 il nome di una moneta d'oro emessa dal 1984. Ha lo stesso diametro titolo e peso del Krugerrand."}
{"id": "340459", "revid": "465169", "url": "https://it.wikipedia.org/wiki?curid=340459", "title": "Poesia comica", "text": "Nell'accezione scolastico-antologica della Storia della letteratura italiana delle origini, la poesia comico-realistica \u00e8 individuata come quel genere che tratta alcune tematiche importanti, come la vita e l'amore, ma viste in una chiave meno spirituale, in contrapposizione, ad esempio, alla visione del Dolce stil novo.\nIn contrapposizione alla poesia d'alto stile della poesia lirica siciliana e del Dolce stil novo, nasce nel XIII secolo un movimento poetico che compone poesie con uno stile basso e con un linguaggio popolare.\nSi diffonde soprattutto in Toscana, intorno al 1260.\nLe origini del genere.\nMolto probabilmente il racconto di tipo comico \u00e8 nato nell'ambiente monastico come momento di distrazione e divertimento. Un'ampia raccolta di testi poetici comico-realistici per lo pi\u00f9 in latino e risalente ai secoli XII-XIII \u00e8 quella dei Carmina Burana, dal nome dell'abbazia da cui proviene il manoscritto che li tramanda: Benediktbeuern, in Germania. Sono \ncirca trecento componenti, per lo pi\u00f9 anonimi, scritti in latino e in antico tedesco dai goliardi, detti anche clerici vagantes, studenti che si spostavano da un'universit\u00e0 all'altra e che spesso frequentavano pi\u00f9 le taverne che le aule scolastiche. In Francia il filone comico trov\u00f2 espressione nei fabliaux, mentre in Italia si svilupp\u00f2 in Toscana e si espresse esclusivamente il sonetto.\nI temi.\nVengono esaltati i piaceri del gioco, del vino, della taverna, delle feste.\nRicorrenti sono: l'anticlericalismo, l'amore nei suoi caratteri materiali, le lotte politiche.\nViene trattata anche l'aggressione personale di tipo caricaturale e satirico, che assume il nome di \"vituperium\", il cui specialista era Rustico Filippi.\nQuasi sempre comunque prevale il tono comico o giocoso, la tendenza cio\u00e8 allo scherzo, alla battuta di chi ride o vuol far ridere magari facendo ricorso all'insinuazione scurrile o all'oscenit\u00e0 vera e propria.\nIl linguaggio.\nIl linguaggio \u00e8 sempre di registro basso e popolare, le situazioni affrontate sono quelle quotidiane e viene usato quasi sempre il sonetto.Viene rovesciato il linguaggio cortese, sia impiegandolo in modo parodistico, sia soprattutto optando per soluzioni opposte, di tipo plebeo ed elegiaco.\nEsponenti.\nI maggiori esponenti sono Cecco Angiolieri, Rustico Filippi, Folg\u00f3re da San Gimignano. Questi poeti, pur appartenendo alla stessa borghesia cittadina da cui provenivano in buona parte anche gli stilnovisti, esprimono un punto di vista completamente diverso, improntato sul gusto per la critica sociale e per la provocazione."}
