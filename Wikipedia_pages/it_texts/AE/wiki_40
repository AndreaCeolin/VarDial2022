{"id": "302720", "revid": "125711954", "url": "https://it.wikipedia.org/wiki?curid=302720", "title": "Le Orme", "text": "Le Orme sono un gruppo musicale di rock progressivo italiano nato negli anni sessanta a Venezia come gruppo beat. Insieme alla Premiata Forneria Marconi e al Banco del Mutuo Soccorso rappresentano i principali esponenti del rock progressive italiano, nonch\u00e9 uno dei gruppi che hanno goduto di maggiore visibilit\u00e0 all'estero.\nStoria del complesso.\nIl periodo beat-psichedelico: 1966-1970.\nLa nascita e l'origine del nome.\nIl primo nucleo del complesso si form\u00f2 a Marghera, periferia industriale di Venezia, su iniziativa del chitarrista veneziano Nino Smeraldi e del ventunenne muranese Aldo Tagliapietra, fresco di vittoria di un concorso per giovani cantautori e insoddisfatto dell'ensemble con cui suonava, i \"Corals\", la tipica cover band della fine degli anni sessanta. Fu cos\u00ec che, insieme al bassista Claudio Galieti e al batterista Marino Rebeschini venne fondato il complesso Le Orme.\nIl primo nucleo aveva inizialmente scelto di chiamarsi \"Le Ombre\", in omaggio agli inglesi Shadows, passione comune del quartetto, ma secondo la versione ufficiale, i quattro optarono invece per \"Le Orme\", per evitare ironici doppi sensi, in quanto \"ombra\" in lingua veneta significa anche \"bicchiere di vino\" (dal veneto \"n'ombra de vin\", un bicchiere di vino). Inoltre all'epoca gi\u00e0 esisteva in Veneto un complesso emergente con quel nome.\nI primi singoli e \"Ad Gloriam\".\nRifiutata dalla Emi per la quale aveva fatto un casting, questa prima formazione incise un unico singolo, \"Fiori e colori\" (1967), prodotto da Tony Tasinato per la CAR Juke Box del maestro Carlo Alberto Rossi. Il singolo, secondo la moda dell'epoca, fu inciso anche in lingua inglese col titolo \"Flowers and Colours\".\nAppena un giorno dopo la pubblicazione, Rebeschini abbandon\u00f2 la formazione per adempiere agli obblighi di leva e venne sostituito alla batteria da Michi Dei Rossi, proveniente dal complesso degli Hopopi, all'epoca la band di punta della scena veneziana, la quale aveva appena partecipato al Festival Beat di Liverpool su invito dei Los Bravos.\nNel 1968 Le Orme, acquisita una certa fama grazie alle loro esibizioni dal vivo nell'allora rinomato locale Piper di Roma, incisero un nuovo singolo, \"Senti l'estate che torna\". Con questo pezzo, anch'esso pubblicato pure in inglese col titolo \"Summer Comin\"', parteciparono al concorso canoro \"Un disco per l'estate\": per questa partecipazione fu ingaggiato un nuovo musicista, il tastierista Tony Pagliuca, fondatore dei disciolti Hopopi.\nAlla fine dello stesso anno i cinque entrarono in sala di incisione per registrare il disco di debutto, \"Ad gloriam\". Come diceva il titolo, il 33 giri fu inciso solamente \"per la gloria\", in quanto i cinque erano ben consci che l'operazione era rischiosa e che l'opera avrebbe avuto uno scarso riscontro commerciale, come infatti avvenne, e questo caus\u00f2 la fine dei rapporti con la CAR.\nLa svolta alternativa.\nNel 1969 gli obblighi di leva costrinsero anche Galieti all'abbandono: fu lo stesso Tagliapietra a sostituirlo al basso. Dei Rossi, anch'esso chiamato alle armi, rimase comunque in formazione, venendo sostituito per un breve periodo da Dave Baker, inglese, con il quale incisero prima il singolo \"Irene\" e quindi due provini, che dovevano rimanere provini, una breve riproposizione del Concerto brandeburghese n. 3 di Johann Sebastian Bach e \"Blue Rond\u00f2 \u00e0 la Turk\", standard di Dave Brubeck.\nL'incisione di questo singolo rappresent\u00f2, di fatto, la genesi del rock progressivo italiano, ma fu pubblicata solamente nel 1973 in quanto nel 1969 non fu considerato adatto al pubblico italiano. Questi due pezzi segnarono inoltre la svolta musicale del gruppo che abbandonava cos\u00ec per sempre le facili note del Beat.\nIn quel periodo il gruppo incise e pubblic\u00f2 altri 45 giri, i quali furono raccolti in \"L'aurora delle Orme\", una sorta di compilation che, essendo uscita senza l'autorizzazione del gruppo, fu presto ritirata dal mercato: verr\u00e0 ripubblicato solo molti anni dopo.\nLe divergenze di opinione tra Pagliuca, che voleva incentrare il suono del gruppo sulla tastiera, e Smeraldi, che voleva invece puntare sulla propria chitarra solista, fu la causa dell'uscita di quest'ultimo.\nSmeraldi non fu sostituito, e cos\u00ec il gruppo in breve tempo si trov\u00f2 da quintetto a terzetto, ovvero in quella che viene generalmente identificata come la \"formazione classica\": Tagliapietra al basso, chitarre e voce, Pagliuca alle tastiere e Dei Rossi alla batteria.\nIl periodo \"progressive\": 1970-1978.\nDopo l'uscita di Smeraldi, Pagliuca \u00e8 il primo dei musicisti italiani ad intuire che la musica beat \u00e8 ormai al tramonto e che il nuovo pop sinfonico proveniente dal Regno Unito sar\u00e0 a breve un successo anche in Italia. Ne avr\u00e0 conferma nel suo primo viaggio a Londra dove incontra Armando Gallo, giornalista-fotografo della rivista specializzata Ciao 2001, che lo introduce nella Londra post Beatles popolata da gruppi come Quatermass, The Nice, Yes, e Emerson, Lake &amp; Palmer. Tornato a Venezia convince i compagni de Le Orme (Aldo Tagliapietra e Michi dei Rossi) a sperimentare e sviluppare nuovi linguaggi musicali. Ne nasce anche un viaggio all'Isola di Wight, per \"toccare con mano\" la nuova onda rock al Festival del 1970.\n\"Collage\" e \"Uomo di pezza\".\nIl terzetto cambi\u00f2 quindi etichetta discografica, passando prima alla Telegram (un'affiliata della Phonogram) e quindi alla Philips Records, con la quale realizz\u00f2 il singolo \"Il profumo delle viole\" e, nel 1971, l'album \"Collage\".\nIl disco, realizzato con l'apporto decisivo del produttore Gian Piero Reverberi, e molto influenzato dall'ascolto dei Quatermass, \u00e8 convenzionalmente considerato il primo disco di rock progressivo italiano, e fece da apripista a questo \"nuovo\" genere musicale che da l\u00ec a pochissimo tempo avrebbe imperversato in tutto il paese.\nIl disco \u00e8 caratterizzato dalle sonorit\u00e0 tipiche del genere con utilizzo massiccio di tastiere. I brani \"Era inverno\" e \"Morte di un fiore\" parlano rispettivamente di prostituzione e di una morte violenta (dovuta forse a overdose): sar\u00e0 una caratteristica piuttosto costante del gruppo il voler affrontare, con le proprie canzoni, tematiche scottanti o, all'epoca, piuttosto tab\u00f9.\nNel 1972, dopo un periodo di riposo in Sardegna, Le Orme realizzarono l'album \"Uomo di pezza\", una sorta di concept album che sar\u00e0 uno dei loro maggiori successi, e il primo loro disco d'oro. Questo soprattutto grazie al 45 giri \"Gioco di bimba\", che racconta sotto forma di fiaba una delicata e spesso incompresa storia d'amore tra due giovani innamorati. Una novit\u00e0 portata da questo disco \u00e8 la copertina, per la quale per la prima volta in Italia viene ingaggiato un pittore, Walter Mac Mazzieri. Nello strumentale \"Alienazione\" emerge a pieno l'influenza di gruppi come Emerson, Lake &amp; Palmer.\nA partire dal dicembre dello stesso anno Peter Hammill, leader dei Van der Graaf Generator, partecip\u00f2 come ospite fisso nel tour teatrale del gruppo.\n\"Felona e Sorona\" e \"Contrappunti\".\nNel 1973, anno d'oro del rock progressivo, anche Le Orme pubblicarono il loro primo vero e proprio concept album: \"Felona e Sorona\", disco a tema cosmico su due pianeti opposti e complementari. Questo 33 giri conquist\u00f2 velocemente i primi posti nelle classifiche di vendita italiane, valendo a Le Orme il secondo disco d'oro. Oggi \u00e8 considerato da molti come il vertice artistico del gruppo, anche se all'epoca una parte della critica musicale lo boll\u00f2 come \"ingenuo\".\nUna versione in inglese, con testi di Peter Hammill, fu pubblicata nello stesso anno dall'importantissima etichetta discografica Charisma, con la quale pubblicavano giganti del rock progressivo come i gi\u00e0 citati Van der Graaf Generator o i Genesis. In seguito pare che Hammill disconoscesse l'operazione, che ha tra le sue pecche la difficolt\u00e0 di rendere in inglese il significato dei testi e l'interpretazione non sempre convincente di Tagliapietra al canto.\nIl disco ebbe un certo riscontro nel mercato inglese, e Le Orme arrivarono cos\u00ec al loro primo tour nel Regno Unito, suonando tra l'altro al celebre Marquee Club.\nFu in quel periodo di grande successo per il gruppo che la CAR Juke Box, vecchia casa discografica del gruppo, pens\u00f2 di battere il ferro finch\u00e9 era caldo pubblicando il singolo \"Blue rondo a la turk/Concerto n. 3\" inciso nel 1969: ci\u00f2 avvenne nonostante l'opposizione del gruppo che per\u00f2, dal punto di vista legale, non pot\u00e9 procedere in alcun modo.\nIl 17 gennaio 1974 Le Orme suonarono al Teatro Brancaccio di Roma: l'esibizione fu registrata da un dirigente italiano della Phonogram, Ronny Thorpe, allo scopo di pubblicare un album dal vivo. Il gruppo, inizialmente contrario all'idea, fu convinto dalla promessa poi non mantenuta di vendere il disco a prezzo ridotto. Dalla versione finale del disco \"In concerto\", il primo \"live\" in assoluto della storia del rock progressivo italiano, furono eliminati alcuni brani mal registrati, salvando per\u00f2 l'inedito in lingua inglese \"Truck of Fire\", che non sar\u00e0 mai inciso in sala di registrazione.\nDopo un viaggio di Pagliuca, Tagliapietra e Reverberi all'isola di Ceylon viene inciso \"Contrappunti\", album che segna una nuova svolta nel sound del gruppo, che ne esce pi\u00f9 oscuro e ricercato. Il disco piacer\u00e0 pi\u00f9 ai critici che al pubblico.\nTra i brani presenti \"Frutto acerbo\", mentre \"La fabbricante d'angeli\" \u00e8 un brano che prende posizione contro l'aborto clandestino, e implicitamente dunque a favore di quello legale, nonostante i componenti del gruppo si siano sempre dichiarati cattolici.\nLa fase in chiave rock.\nNel 1975 fu pubblicata negli Stati Uniti d'America una raccolta dal titolo \"Beyond Leng\": i brani, pur essendo in versione originale, vengono titolati in inglese.\nL'insuccesso commerciale di \"Contrappunti\" aveva per\u00f2 lasciato il segno: per riconquistare popolarit\u00e0 il gruppo dovette perci\u00f2 scendere a compromessi con la casa discografica e partecipare al Festivalbar 1975 con l'orecchiabile singolo \"Sera\", inedito su LP. Una breve crisi interna al gruppo termin\u00f2 con la decisione, inizialmente osteggiata da Tagliapietra, di ingaggiare un chitarrista.\nLa scelta cadde sull'allora sconosciuto ventiquattrenne trevigiano Tolo Marton: con lui alla chitarra elettrica e all'armonica a bocca venne inciso, a Los Angeles, l'album \"Smogmagica\". Il disco contiene tra l'altro \"Amico di ieri\", il singolo estratto, e \"Laserium Floyd\", dichiarato omaggio ai Pink Floyd. Su tutti i brani emerge la spiccata personalit\u00e0 di Marton, ma le sonorit\u00e0 blues rock del disco non piaceranno ad una parte dei fan di vecchia data. La copertina dell'album \u00e8 opera di Paul Whitehead, gi\u00e0 autore per Genesis, Van der Graaf Generator e altri.\nLe ultime vicissitudini del gruppo avevano lasciato il segno: da una parte Tagliapietra, Pagliuca e Dei Rossi volevano misurarsi come musicisti alternativi, ma dall'altra non potevano prescindere dagli interessi economici dei discografici. Il dover scendere a compromessi con chi li voleva \"gruppo commerciale\" sar\u00e0 la causa della seconda grande crisi del gruppo, che arriver\u00e0 da l\u00ec a qualche anno.\nIn quest'ottica \u00e8 da leggersi l'idea di Pagliuca di allestire un nuovo spettacolo, chiamato \"Rock-Spray\", in cui si voleva, non senza una certa dose di autoironia, prendere in giro i grandi della musica rock, anticipando quindi di quasi vent'anni certi aspetti dello ZooTV Tour degli U2. La scelta non piacque a Marton, che per questo abbandon\u00f2 il gruppo dopo neanche un anno di militanza e praticamente nessuna esibizione dal vivo: negli anni a venire diventer\u00e0 uno dei pi\u00f9 apprezzati chitarristi a livello mondiale, mentre il suo posto nelle Orme verr\u00e0 preso dal neanche diciannovenne Germano Serafin, anch'esso di Treviso.\nSerafin debutt\u00f2 al Festivalbar 1976, al quale il gruppo partecip\u00f2 con \"Canzone d'amore\", altro pezzo destinato alle radio che ebbe un buon riscontro di vendite, toccando i primi posti della Hit parade, grazie a ritmi e a melodie fresche, accattivanti e rockeggianti.\nSempre al 1976 risale l'incisione, nel famoso Nemo Studios allestito dal musicista greco Vangelis a Londra, di \"Verit\u00e0 nascoste\", un album in cui alcuni brani sono dedicati questa volta ai pericoli delle sostanze stupefacenti. Il disco, trascinato dal singolo \"Regina al Troubadour/Verit\u00e0 nascoste\", segn\u00f2 in parte un ritorno al passato e riavvicin\u00f2 i fan al gruppo, superando le vendite di \"Contrappunti\" e \"Smogmagica\". Per la prima volta Reverberi non collabor\u00f2 alle incisioni. La versione inglese dell'album \"Hidden truth's\" oppure \"Secret truth's\", non vedr\u00e0 mai la luce.\nIn quel periodo storico, i gusti musicali del pubblico andavano modificandosi, e l'imminente esplosione della musica punk, della new wave e della disco music avrebbe ben presto mandato in crisi la stragrande maggioranza dei gruppi \"progressive\" e dei cantautori tanto in voga fino ad allora. Il gruppo quindi annunci\u00f2 che il loro nuovo disco, \"Storia o leggenda\" avrebbe rappresentato \"la fine di un ciclo\".\nIl periodo classicheggiante: 1979-1980.\nI discografici spronarono quindi i quattro ad adeguarsi alle mode in quelle che sarebbero state le future registrazioni. La reazione dei quattro fu opposta: interruppero i concerti e si concentrarono a studiare gli strumenti tipici della musica classica, per poi incidere nel 1979 \"Florian\", dal nome del celeberrimo bar in Piazza San Marco a Venezia. Si tratta di un disco etichettabile come \"Musica da camera\", che per questo ebbe meno successo commerciale dei due precedenti.\nTra i brani dell'album \"Fine di un viaggio\" \u00e8 l'amara consapevolezza della fine di un'epoca nella musica. Nel ritornello Tagliapietra canta \"Cambia mister Tambourine man / A me non servi pi\u00f9\": il mister Tamburino di Bob Dylan verr\u00e0 ripreso due anni dopo in \"Bandiera bianca\" di Franco Battiato, probabile citazione di questo pezzo.\n\"Florian\" ebbe una leggera flessione delle vendite e questo fatto cre\u00f2 un evidente disaccordo. Pagliuca e Serafin erano decisi e convinti che prima o dopo il nuovo genere avrebbe raccolto i consensi, ma Tagliapietra si oppose al punto di aprire una vera e propria crisi. La Polygram pretendeva per contratto un altro disco e le Orme lo onorarono dando alle stampe \"Piccola rapsodia dell'ape\" (1980). Un lavoro composto con poco entusiasmo, ad esclusione di Germano Serafin che scrisse gran parte delle musiche ma che port\u00f2 allo scioglimento anche se non ufficialmente del gruppo. Germano Serafin abbandoner\u00e0 definitivamente la chitarra per il violino, e suoner\u00e0 con Le Orme soltanto in un'altra occasione, la festa del ventennale (1987): scomparir\u00e0 prematuramente nel 1992.\nUno scherzo del destino vorr\u00e0 invece che di l\u00ec a poco il produttore artistico Gian Piero Reverberi raggiungesse il successo mondiale suonando proprio musica cameristica con i Rond\u00f2 Veneziano.\nLa svolta elettropop e la crisi: 1981-1992.\nPartecipazioni a Sanremo e la prima separazione.\nDato il disaccordo sullo stile musicale i tre musicisti decisero di fare l'ultimo disco insieme e accettarono la proposta di una nuova major, la D.D.D., di partecipare al Festival di Sanremo 1982 con il brano \"Marghera\", ; in seguito ad una polemica interna, Pagliuca si ritir\u00f2 da Sanremo costringendo i compagni ad esibirsi con una comparsa.\nDopo la kermesse ligure il gruppo incise \"Venerd\u00ec\", disco permeato dalle sonorit\u00e0 tipiche dell'epoca New romantic, con uno spiccato ricorso all'elettronica. Tutti i brani del disco sono firmati, oltre che da Tagliapietra e Pagliuca, anche da autori esterni al gruppo e in particolare di Alberto Salerno, autore dei testi. A ottobre quindi parteciparono a Premiatissima '82, una competizione musicale televisiva della giovane emittente televisiva Canale 5.\nNel 1983 Le Orme chiudono con la D.D.D. pubblicando il singolo \"Rosso di sera/Sahara\". Viene realizzato pure un videoclip, il primo del gruppo, in cui si vede perfino Michi Dei Rossi con un sintetizzatore in mano, il celebre Casio vl-1, invece che la batteria.\nNel 1984 Tagliapietra incise il primo disco solista, \"...nella notte\", al quale partecipano Dei Rossi, ma non Pagliuca, Tolo Marton e Michele Bon, futuro componente.\nIl gruppo, di fatto, non esisteva pi\u00f9 e nel 1986 ancora Ronny Thorpe fece incidere illegalmente in Giappone il raro \"Orme Live\", unica registrazione esistente del tour \"Rock-Spray\" con Germano Serafin. Visto il successo del disco nella terra del Sol Levante, poco tempo dopo usc\u00ec anche il bootleg \"Rarit\u00e0 nascoste\", spesso pubblicato con il titolo \"C'era un volto\". Nello stesso periodo il gruppo riprendeva ad esibirsi dal vivo, e veniva contattato dalla Baby Records con la proposta di tornare una seconda volta ad esibirsi sul palco del Teatro Ariston.\nPer il tour, sfruttando la scia del Sanremo 1987 con Gianni Maser come manager, venne ingaggiato il chitarrista Ruggero Robin di Padova. Quest'ultimo lascer\u00e0 poi il gruppo per entrare nel 1988 negli Area 2 di Giulio Capiozzo.\nNello stesso anno il gruppo a Mestre festeggi\u00f2 il ventennale, che vedeva il ritorno, per una sera, di Galieti, Marton e Serafin, ma non di Smeraldi.\nLa Baby Records, che aveva mandato le Orme a Sanremo, non ritenne utile far incidere loro un album.\nNegli anni successivi il gruppo si esib\u00ec dal vivo con vari turnisti, tra cui Enrico Ulrich, Michele Bon e Francesco Sartori alle tastiere, e Giorgio Mantovan alle chitarre.\nEra un periodo in cui il pubblico iniziava a riscoprire il rock sinfonico, anche grazie al cosiddetto filone \"neoprogressive\". Il rilancio definitivo del gruppo passava nuovamente per la Philips, la casa discografica che negli \"anni d'oro\" aveva condiviso i successi delle Orme. Per il nuovo album, \"Orme\", uscito nel 1990, furono imposte tra l'altro la supervisione artistica di Mogol e le partecipazioni di Angelo Branduardi e Mario Lavezzi. Fu realizzato anche il videoclip del brano \"L'universo\".\nNello stesso anno, Tagliapietra apparve come ospite nel brano \"Nightstorm\", estratto dall'album \"Ancient Afternoons\" della band neoprogressive Ezra Winston.\nL'abbandono di Pagliuca.\nLe divergenze tra Tony Pagliuca e gli altri componenti erano cominciate gi\u00e0 negli ultimi anni settanta; i problemi si erano accentuati dopo la fuga sanremese del 1982. Ormai insofferente al nuovo corso della band, il musicista abruzzese continu\u00f2 a suonare forzatamente con Le Orme fino agli inizi del 1992, quando lasci\u00f2 definitivamente la formazione. L'allontanamento di Pagliuca fu colmato con l'inserimento in pianta stabile di Michele Bon alle tastiere e Francesco Sartori al pianoforte.\nAnni novanta.\nPer un breve periodo il complesso scelse di cimentarsi anche con delle cover: nel 1991 partecip\u00f2 a \"Sapore di mare\", programma televisivo in cui si esib\u00ec con \"4/3/1943\" di Lucio Dalla e \"Generale\" di De Gregori. Nel nuovo spettacolo della band (1993) fu fatto omaggio agli altri artisti del prog italiano e internazionale; infatti vennero inclusi anche pezzi del Banco del Mutuo Soccorso, della Premiata Forneria Marconi, dei New Trolls, di Joe Cocker, di Bob Marley, oltre a immagini e filmati per ripercorrere la storia del Rock Progressivo italiano e internazionale.\nNello stesso anno la Polygram pubblic\u00f2 una costosa compilation dal titolo \"Antologia 1970-1980\", con la rimasterizzazione in digitale dei maggiori successi del complesso, scelti per\u00f2 dalla \"major\" e non dagli autori; il disco ebbe un discreto successo di vendite, ma non diede, per\u00f2, a Le Orme la possibilit\u00e0 di incidere un nuovo disco, nonostante fosse pronto molto materiale; sempre nel 1993 nacque a Spongano (LE) il Fanclub Nazionale, che verr\u00e0 subito ufficializzato dai musicisti del complesso. Il Fan Club pubblic\u00f2 per diversi anni una fanzine che venne inviata a iscritti, case discografiche e agenzie di spettacolo per una tiratura di duemilacinquecento copie, e negli anni a seguire fu il punto di incontro dei fan con il terzetto e l'unica fonte ufficiale di notizie, che i canali delle grandi \"major\" non diffondevano..\nNello stesso periodo sia Pagliuca che Tagliapietra pubblicarono ciascuno il proprio secondo disco solista.\nLa nuova trilogia.\nL'ensemble, desideroso di poter agire senza alcuna pressione dall'alto, decise di intraprendere la strada dell'autoproduzione per i futuri album. Il primo disco di questo nuovo corso, \"Il fiume\", usc\u00ec dopo una lunga gestazione. La Tring, etichetta indipendente a cui la band si era legata, non credeva che il disco avrebbe avuto successo, e perci\u00f2 chiese e ottenne dai musicisti di incidere entro il 1997 \"Amico di ieri\", antologia dei vecchi successi reinterpretati, per rifarsi delle potenziali perdite. \"Il fiume\", invece, nonostante la pessima distribuzione vendette molto pi\u00f9 del previsto: cinquantamila copie.\nNell'anno della sua uscita, il 1996, nasce un altro Fan Club in quel di Ventimiglia ad opera di Gian Piero Trifir\u00f2, grazie al quale Le Orme stabilivano un altro record diventando il primo complesso musicale italiano ad avere un proprio sito web, scoprendo di avere fervidi ammiratori in tutto il mondo. Il nuovo club mette a disposizione dei fan materiale filmato e fonografico inedito, a pagamento, che susciter\u00e0 le ire dei musicisti de Le Orme i quali, disconosceranno il club e il suo fondatore, diffidandolo dal continuare nell'attivit\u00e0 avviata. A dimostrazione della ritrovata popolarit\u00e0, la band, il 23 maggio 1997 (vent'anni dopo), fu invitata a tornare a Los Angeles per partecipare al celebre ProgFest, quale unico complesso italiano. In seguito i musicisti suoneranno ancora altre volte in America, in particolare a San Francisco, Qu\u00e9bec (\"Prog East\"), Citt\u00e0 del Messico (\"Mex Prog\"), Mexicali (\"Baja Prog Fest\"), Buenos Aires, Rio de Janeiro (\"Rarf Prog Fest\"), Maca\u00e8 e Chihuahua.\nNel 1998 Francesco Sartori, autore della celeberrima \"Con te partir\u00f2\" di Andrea Bocelli, lascia la formazione per entrare definitivamente nella Sugar, casa discografica di Caterina Caselli. Lo sostituisce il pianista e violinista Andrea Bassato, proveniente dai Mysia.\nAnni 2000.\nNel 2001 e nel 2004 uscirono quelli che attualmente sono gli ultimi due album in studio del gruppo, \"Elementi\" e \"L'infinito\": entrambi sono concept album che, insieme a \"Il fiume\", formano una trilogia sul rapporto tra l'uomo e la natura. Musicalmente parlando rappresentano un ritorno al suono \"progressive\" degli anni settanta con una ventata di sonorit\u00e0 orientali grazie all'ausilio del sitar, strumento che Aldo Tagliapietra ha cominciato a suonare nel 1994 e del quale ha poi scritto un pregevole metodo di studio, non ancora pubblicato.\nNel 2005 Le Orme partecipano al Near Fest di Bethlehem, in Pennsylvania: dalla registrazione di questo concerto \u00e8 stato ricavato il primo DVD del gruppo, \"Live in Pennsylvania\", uscito nel gennaio 2008.\nNel gennaio del 2006, esce un libro interamente dedicato al gruppo, \"Le Orme. Storia o leggenda\" di Gian Piero Trifir\u00f2, non distribuito nei canali delle librerie, ma privatamente, ricco di notizie prese soprattutto da raccolte di articoli di varie riviste, musicali e non, degli anni precedenti e con molti errori ortografici e lessicali. Sicuramente di livello pi\u00f9 alto e denso di notizie cronologicamente inserite con appropriato linguaggio, il libro sul gruppo: \"Le Orme: il mito, la storia, la leggenda\" di Oronzo Balzano, pubblicato dall'Editrice Bastogi, ISBN 88-8185-944-0.\nNel 2007, presso il locale SonnyBoy di San Vendemiano, in provincia di Treviso, Le Orme danno vita ad un Fan Club Ufficiale, interessandosi personalmente di ogni iniziativa.\nLa tourn\u00e9e 2008 del gruppo \u00e8 iniziata a gennaio ma senza Bassato, uscito dal gruppo: Le Orme sono tornate ad essere un trio. Nonostante le difficolt\u00e0 causate dalla defezione, il gruppo ritrova per l'ennesima volta lo slancio e la motivazione per ripartire: \u00e8 in programma la registrazione di un album. L'anno viene concluso in tourn\u00e9e insieme a Tolo Marton, che collabora alla tourn\u00e9e del gruppo come ospite speciale. Aldo Tagliapietra pubblica il suo lavoro solista \"Il viaggio\".\nIl 27 febbraio del 2009 il gruppo ritorna in tourn\u00e9e con la prima data a Pescara ancora in formazione a tre elementi, ma \u00e8 gi\u00e0 ufficiale che, a partire da maggio, un quarto elemento, il bassista/chitarrista Fabio Trentini, li affiancher\u00e0 sul palco. Il gruppo promette di riproporre brani assenti da molti anni dal loro repertorio dal vivo.\nLa scissione.\nAlla fine del 2009, al termine di un'importante tourn\u00e9e in Canada, Aldo sospende la sua attivit\u00e0 con Michi dei Rossi e con gli altri componenti. Chiede, per le vie legali, ma senza ottenerlo, che i componenti rimasti rinuncino ad usare il marchio Le Orme.\nIl gruppo composto da Michi, Michele e Fabio decide di continuare e organizza una formazione estesa che comprende anche Jimmy Spitaleri (Metamorfosi) alla voce, William Dotto alla chitarra, Federico Gava al pianoforte (fonte da leorme-officialfanclub.com). Cos\u00ec composta, questa formazione intraprende un fortunato e acclamato tour estivo, al termine del quale pubblica, tramite il Fan Club Ufficiale, il cd \"Progfiles - Live in Rome\"..\nAnni 2010.\nNel 2010 Tagliapietra riallaccia i rapporti con Tony Pagliuca e, con la partecipazione di Tolo Marton (che aveva fatto parte del gruppo nell'album Smogmagica) e del batterista Charlie Bonazza, si presenta al Prog Exhibition, importante Festival svoltosi il 5-6 novembre a Roma per il quarantennale della musica progressiva in Italia. Il successo di pubblico induce il trio a sviluppare l'iniziativa: i tre, pertanto, dichiarano di voler proseguire la collaborazione e annunciano un tour di poche ma intense date, che riscuoter\u00e0 grande successo di pubblico. Non potendo usare il nome storico del gruppo, i tre si presentano soltanto con i loro nomi: Tagliapietra Pagliuca Marton.\nIl 21 marzo 2011, presso l'Hard Rock Caf\u00e9 di Roma, Le Orme, rappresentate da Michi Dei Rossi e Jimmy Spitaleri, con il patrocinio dell'Assessorato alle Politiche Culturali e Centro Storico di Roma Capitale, tengono una conferenza stampa nel corso della quale presentano il nuovo lavoro discografico, intitolato \"La via della seta\", con testi di Maurizio Monti (autore, tra gli altri, dei brani \"Pazza Idea\" e \"Amore\" rispettivamente portati al successo da Patty Pravo e dalla coppia Mina/Cocciante)... Nei due giorni successivi, la band presenta il nuovo album dal vivo nella prestigiosa sede della \"Casa del Jazz\" a Roma, con tre concerti gratuiti che fanno il tutto esaurito. Segue un tour teatrale che termina il 25 aprile a Venezia.\nNel dicembre del 2011, Federico Gava lascia il gruppo che non lo sostituisce. Nel corso del 2012 la band suona pi\u00f9 volte insieme al Banco del Mutuo Soccorso che festeggia il suo quarantennale, e partecipa a Tokio presso il Club Citt\u00e0 all'Italian Progressive Rock Festival (27/30 aprile 2012)\n assieme ai Pooh, ai New Trolls-UT, ai Formula 3 ed alla Locanda delle Fate.\nAgli inizi di novembre del 2012, Jimmy Spitaleri annuncia di lasciare la band per continuare i suoi progetti futuri con i Metamorfosi, gruppo progressivo di cui si \u00e8 sempre sentito parte integrante (tali progetti comprendono la realizzazione di un nuovo lavoro discografico ed una tourn\u00e9e). Contemporaneamente, anche William Dotto fuoriesce dalla band che, quindi, diventa nuovamente un trio, con le parti vocali interamente sostenute da Trentini.\nNel 2013 la band \u00e8 impegnata in una lunga tourn\u00e9e. Molti concerti sono tenuti assieme a un altro storico gruppo degli anni '70: i New Trolls.\nNel 2014 troviamo Le Orme partecipanti al Prog Exibithion di Milano e, per la prima volta, si esibiscono sullo stesso palco prima della PFM. La band \u00e8 sempre impegnata in concerti in tutta Italia.\nNel 2016 viene prodotto \"Felona e/and Sorona\", una rivisitazione dell'album uscito nel 1973, in doppia versione italiana ed inglese. Durante la stagione, Le Orme si esibiscono in 40 concerti sia in Italia che all'estero (Svezia, Belgio e Svizzera).\nNel 2017 viene dato l'annuncio dell'uscita di un nuovo album in studio, contenente tre inediti e rifacimenti di brani storici della band, intervallati da brani classici: il gruppo si avvale di un'orchestra da camera per la realizzazione dell'album, del soprano Marta Centurioni e del tenore finlandese Eero Kaarlo Ilmari Lasorla; il primo inedito svelato del disco (in uscita ad aprile) ha come titolo \"Le ali di un sogno\". L'8 febbraio viene annunciata, sul blog del sito ufficiale della band, l'uscita del cantante e bassista Fabio Trentini e l'entrata del nuovo membro Alessio Trapella a sua volta sostituito da Luca Sparagna nel 2021.\nFormazione.\nEx componenti"}
{"id": "302721", "revid": "1893", "url": "https://it.wikipedia.org/wiki?curid=302721", "title": "Variabile d'istanza", "text": ""}
{"id": "302723", "revid": "2175", "url": "https://it.wikipedia.org/wiki?curid=302723", "title": "Ivan Petrovi\u010d Pavlov", "text": ""}
{"id": "302727", "revid": "478814", "url": "https://it.wikipedia.org/wiki?curid=302727", "title": "Gabriella Paruzzi", "text": "Biografia.\nStagioni 1991-2000.\nOriginaria di Tarvisio, debutt\u00f2 in campo internazionale ai Mondiali del 1991 in Val di Fiemme, ottenendo l'argento nella staffetta e l'ottavo posto nella 30\u00a0km a tecnica libera.\nIn Coppa del Mondo ottenne il primo risultato di rilievo il 9 marzo 1991 a Falun, classificandosi dodicesima nella 15\u00a0km a tecnica libera. Per quasi un decennio non ottenne risultati di rilievo a livello individuale, ma vinse diverse medaglie sia alle Olimpiadi sia ai Mondiali come componente della staffetta italiana.\nStagioni 2001-2006.\nIl primo podio individuale in una gara di Coppa del Mondo arriv\u00f2 per lei il 10 gennaio 2001, quando arriv\u00f2 seconda nell'inseguimento preolimpica a Soldier Hollow, dietro alla ceca Kate\u0159ina Neumannov\u00e1 e davanti alla connazionale Stefania Belmondo. L'anno dopo, sulle stesse piste, Gabriella Paruzzi conquist\u00f2 la sua unica medaglia individuale, l'oro nella 30\u00a0km a tecnica classica con partenza in linea ai Giochi olimpici di Salt Lake City. Sul traguardo la fondista italiana era arrivata seconda dietro alla russa Larisa Lazutina, ma quest'ultima venne in seguito squalificata per doping e cos\u00ec alla Paruzzi fu assegnato l'oro nel nuovo podio, con a fianco la connazionale Stefania Belmondo (argento) e la norvegese Bente Skari (bronzo).\nLa prima vittoria in Coppa del Mondo arriv\u00f2 l'anno dopo, il 16 marzo 2003 nella 10\u00a0km a tecnica libera di Lahti. La stagione successiva fu la sua migliore in Coppa del Mondo, con tre vittorie (una sprint a tecnica libera, una 10\u00a0km a tecnica classica e la Marcialonga), nove podi complessivi e il primo posto nella classifica generale al termine della stagione, con il secondo in entrambe le classifiche di specialit\u00e0 (distanza e sprint).\nAi XX Giochi olimpici invernali di ha ottenuto la sua ultima medaglia, il bronzo nella staffetta 4x5 km. Si ritir\u00f2 al termine della stagione.\nAltre attivit\u00e0.\n. \u00c8 \"testimonial\" dell'associazione benefica SOS Villaggi dei Bambini.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nMS = partenza in linea\nTC = tecnica classica\nTL = tecnica libera\nRiconoscimenti.\nIl 7 luglio 2021, una targa con il suo nome \u00e8 stata inserita nel percorso Walk of Fame dello sport italiano al parco olimpico del Foro Italico a Roma, riservato agli sportivi italiani che si sono distinti per i risultati ottenuti in campo internazionale."}
{"id": "302729", "revid": "124964421", "url": "https://it.wikipedia.org/wiki?curid=302729", "title": "Maarten Schmidt", "text": "Ha studiato con Jan Hendrik Oort. Ha svolto il suo dottorato all'osservatorio di Leida nel 1956. Nel 1959 emigra negli Stati Uniti e lavora al California Institute of Technology. Ha anche lavorato presso gli osservatori di Monte Wilson e Monte Palomar, ed \u00e8 famoso per le sue ricerche sulla velocit\u00e0 di rotazione della nostra Galassia e sull'origine dello spostamento verso il rosso delle linee spettrali, che lo hanno portato nel 1963 alla scoperta delle radiosorgenti quasi stellari (quasar).\nDal 1978 \u00e8 membro della National Academy of Sciences ."}
{"id": "302732", "revid": "1305772", "url": "https://it.wikipedia.org/wiki?curid=302732", "title": "Macaulay Culkin", "text": "Ha preso una pausa dalla recitazione nel 1994, e ha fatto il suo ritorno nel 2003 con una partecipazione al programma televisivo \"Will and Grace\" e un ruolo nel film \"Party Monster\" (2003). Ha scritto un libro autobiografico, \"Junior\", che \u00e8 stato pubblicato nel 2006.\nNel 2013, Culkin \u00e8 stato cofondatore della rock band newyorkese The Pizza Underground, di cui era il vocalist. Il gruppo, dopo aver sostenuto un tour in Nord America nel corso del 2014, si \u00e8 sciolto nel 2018. Culkin \u00e8 l'editore e CEO di un sito satirico di cultura pop e podcast, Bunny Ears.\nBiografia.\nDi origini inglesi, irlandesi, norvegesi e tedesche, Culkin \u00e8 nato il 26 agosto 1980, a New York City. Suo padre, Christopher Cornelius \"Kit\" Culkin, \u00e8 un ex attore noto per le sue produzioni a Broadway ed \u00e8 il fratello dell'attrice Bonnie Bedelia. Sua madre \u00e8 Patricia Brentrup; i suoi genitori non sono mai stati sposati.\nCulkin \u00e8 il terzo di sette figli, cinque maschi e due femmine: Shane (nata nel 1976), Dakota (1979-2008), Kieran (nato nel 1982), Quinn (nato nel 1984), Christian (nato nel 1987) e Rory (nato nel 1989). Durante la prima infanzia, la famiglia viveva in un piccolo appartamento; sua madre era un\u2019operatrice telefonica e suo padre lavorava come sacrestano in una chiesa cattolica locale.\n\u00c8 stato cresciuto cattolico, e ha frequentato una scuola cattolica (St. Joseph's School of Yorkville) per cinque anni prima di passare alla Professional Children's School.\nCarriera.\nDopo l'esordio pubblicitario e alcuni ruoli minori in film come \"La notte di Halloween\" (\"The Midnight Hour\", 1985) e \"Io e zio Buck\" (\"Uncle Buck\", 1989), \"Mac\" diviene l'attore bambino pi\u00f9 ricco e famoso di Hollywood, con i due film \"Mamma, ho perso l'aereo\" (1990), e \"\" (1992), in cui interpreta il ragazzino-terremoto Kevin McCallister.\nNel frattempo, nel 1991 appare nel videoclip di Michael Jackson, \"Black or White\". Tra i due, infatti, dopo l'uscita di \"Mamma, ho perso l'aereo\", era sorta un'amicizia, basata, come racconta Culkin, su ci\u00f2 che entrambi avevano in comune: l'infanzia rubata e il rifiuto di crescere.\nCulkin ha trascorso parecchio tempo a Neverland, la residenza di Jackson, e durante il processo del 2004 in cui Jackson fu accusato di pedofilia, e poi scagionato, si \u00e8 presentato per testimoniare a suo favore. Nel processo a Michael Jackson, Culkin testimoni\u00f2 asserendo di aver dormito nella stanza da letto di Jackson, seppur organizzata in due scomparti, e che Jackson non lo molest\u00f2 mai sessualmente n\u00e9 lo tocc\u00f2 in maniera inappropriata. Defin\u00ec le accuse rivolte al cantante \"assolutamente ridicole\". Culkin partecip\u00f2 al funerale di Jackson.\nSar\u00e0 successivamente presente in \"Dangerous: The Short Films\", del 1993, \"Video Greatest Hits - HIStory\", del 2001, in \"Number Ones DVD\", del 2003 e \"Visionary: The Video Singles (Box Set)\", del 2006. Nel 1991 interpreta il film \"Pap\u00e0, ho trovato un amico\".\nNel 1993, Macaulay compare come antagonista nel thriller di Joseph Ruben, \"L'innocenza del diavolo\" assieme a Elijah Wood. Nello stesso anno \u00e8 protagonista della versione cinematografica del celebre balletto \"Lo schiaccianoci\", nella versione di George Balanchine. Il film vede Macaulay affiancato dal corpo di ballo del New York City Ballet ed \u00e8 una ripresa dell'esibizione in teatro.\nIl 1994 \u00e8, a detta di molti, l'anno del declino dell'attore appena quattordicenne e che aveva gi\u00e0 guadagnato 23,5 milioni di dollari. Macaulay gira infatti due film di scarso successo (\"Richie Rich - Il pi\u00f9 ricco del mondo\" e \"Pagemaster - L'avventura meravigliosa\"). Come se non bastasse, il padre di Macaulay sperpera tutto il patrimonio guadagnato dal ragazzo, e comincia la battaglia legale tra i suoi genitori, non sposati, per aggiudicarsi la custodia del piccolo attore, vinta dalla madre nel 1995. Sembra per\u00f2 che Macaulay non sia riuscito a superare la situazione, decidendo cos\u00ec di ritirarsi dalle scene.\nNel 1998 ha partecipato al video dei Sonic Youth, \"Sunday,\" come personaggio \"effeminato\", mentre nel 2000 ha debuttato a teatro nello spettacolo \"Madame Melville\".\nRitorna sulla scena internazionale nel 2003, dopo quasi dieci anni di assenza recitando nel film \"Party Monster\" e con \"Saved!\", sembra che la sua carriera decolli di nuovo, finch\u00e9 alcuni mesi dopo viene fermato per eccesso di velocit\u00e0, e successivamente arrestato per possesso di marijuana (l'attore si \u00e8 dichiarato innocente) e rilasciato successivamente dietro cauzione di 4.000$.\nNell'estate del 2006 Macaulay annuncia al magazine \"Variety\" che prender\u00e0 parte al film \"Sex &amp; Breakfast\", una commedia di Miles Brandman in cui ad una coppia con problemi di carattere sessuale viene consigliato il sesso di gruppo come terapia.\nNel 2009 \u00e8 apparso nel backstage dell'edizione di Monday Night RAW del 17 agosto, durante uno \"streetfight match\" tra Chavo Guerrero e Hornswoggle, aiutando quest'ultimo a vincere la contesa.\nIl 10 marzo 2010 sale sul palco del Kodak Theatre di Los Angeles, alla cerimonia dei Premi Oscar 2010, assieme agli attori Matthew Broderick, Jon Cryer, Anthony Michael Hall, Judd Nelson, Molly Ringwald e Ally Sheedy per un \"John Hughes Tribute\" al regista John Hughes, scomparso da poco.\nIl 26 agosto 2010 in occasione del suo 30\u00ba compleanno, alcuni siti internet riportano la notizia di un suo imminente ritorno alle scene nel film d'azione \"Service Man\", in programma nel 2013.\nNel 2014, dopo che pi\u00f9 volte si \u00e8 temuto per la salute dell'attore, fa il suo ritorno sul palco come cantante. Macaulay Culkin \u00e8 infatti l'artefice del progetto musicale parodistico The Pizza Underground, cover band dei Velvet Underground le cui canzoni sono tutte incentrate sul tema della pizza.\nNel 2015 torna a interpretare, in una serie di cortometraggi su YouTube, il personaggio che lo ha reso famoso, Kevin McCallister, in una sorta di parodia che unisce le vicende della omonima serie di film a quelle della sua vita reale, interpretando un Kevin adulto e ribelle.\nIl 20 dicembre 2018 ricopre ancora una volta il ruolo di Kevin McCallister, questa volta per Google, in uno spot per Google Assistant che ripercorre alcune scene del celebre film, disponibile sul canale ufficiale YouTube della casa di Mountain View.. Nello stesso mese, fu invitato da James Rolfe, nel ruolo dell'Angry Videogame Nerd, nella puntata dei videogiochi di Mamma, ho perso l'aereo. Lui faceva il ruolo del ragazzo che consegna pizze.\nNel 2019, ha avuto un ruolo nel film di Seth Green, \"Changeland\" con Brenda Song, che \u00e8 stato rilasciato il 7 giugno 2019.\nVita privata.\nRelazioni.\nCulkin ha dichiarato in un'intervista del 27 maggio 2004 a \"Larry King Live\" che tende ad astenersi dal rivelare aspetti della sua vita privata, sebbene abbia discusso della sua vita da attore bambino, del conflitto nella sua vita familiare (incluso il suo allontanamento dal padre), e come si sia ritirato dalla recitazione all'et\u00e0 di 14 anni. Il 20 marzo 2018, in un'intervista sul podcast di Anna Faris, ha discusso di quale tipo di donna lo attrae e ha detto che ha perso la verginit\u00e0 quando era 15enne. Anche se ha rifiutato di nominare la sua partner, ha dichiarato: \"Non \u00e8 stato disgustoso o strano, l'abbiamo pianificato\".\nCulkin spos\u00f2 l'attrice Rachel Miner nel 1998, quando avevano entrambi 18 anni, ma la coppia si separ\u00f2 nel 2000 e divorzi\u00f2 nel 2002.\nCulkin ha iniziato a frequentare l'attrice Mila Kunis nel maggio 2002. Nel 2006, risiedeva a New York, e la Kunis si trovava a Los Angeles. Il 3 gennaio 2011, l'inserzionista di Kunis ha confermato che Culkin e la Kunis avevano concluso la loro relazione diversi mesi prima, dicendo: \"La separazione \u00e8 stata amichevole e rimangono amici intimi\". Dal 2013, Culkin vive a Los Angeles.\nDall'ottobre 2017, Culkin ha una relazione con Brenda Song, co-star insieme a lui in \"Changeland\" dalla quale, il 5 aprile 2021, ha avuto il suo primogenito Dakota Song Culkin.\nAmicizia con Michael Jackson.\nAll'incirca all'epoca del primo film \"Mamma ho perso l'aereo\", Culkin divenne amico del cantante pop Michael Jackson, e apparve nel video di Jackson del 1991 \"Black or White\". Nel 2005, al processo di Jackson per abusi sessuali su minori, Culkin testimoni\u00f2 di aver dormito nella camera da letto di Jackson ma di non essere mai stato molestato. Egli respinse le accuse come \"assolutamente ridicole\". Culkin assistette alla sepoltura di Jackson il 3 settembre 2009. Culkin \u00e8 anche il padrino dei figli di Jackson, Paris Jackson, Prince e Michael Jr.\nProcedimenti giudiziari.\nIl 17 settembre 2004, Culkin \u00e8 stato arrestato a Oklahoma City per il possesso di 17,3 grammi di marijuana, 16,5 milligrammi di Alprazolam e 32 milligrammi di Clonazepam, per la quale \u00e8 stato brevemente incarcerato, poi rilasciato su una cauzione di 4000 dollari. Dopo essere stato in tribunale per reati minori di droga, si \u00e8 dichiarato non colpevole al processo, poi ha ammesso la colpevolezza. \u00c8 stato condannato a tre pene da scontare dopo un anno, in caso di mancato suo riscatto, durante il periodo di rinvio. Gli \u00e8 stato ordinato di pagare 540 dollari di tasse.\nRiconoscimenti.\nGolden Globe\nMTV Movie &amp; TV Awards\nNickelodeon Kids' Choice Awards\nRazzie Awards\nYoung Artist Award\nDoppiatori italiani.\nNelle versioni in italiano dei suoi film, Macaulay Culkin \u00e8 stato doppiato da:"}
{"id": "302736", "revid": "125269899", "url": "https://it.wikipedia.org/wiki?curid=302736", "title": "Garibaldi (disambigua)", "text": ""}
{"id": "302750", "revid": "1305772", "url": "https://it.wikipedia.org/wiki?curid=302750", "title": "Richard Ashcroft", "text": "Voce e membro fondatore della band dei Verve, fu attivo con il sodalizio dal 1990 al 1995 e dal 1996 al 1999. Intrapresa la carriera da solista, pubblic\u00f2 tre dischi, \"Alone with Everybody\" (2000), \"Human Conditions\" (2002) e \"Keys to the World\" (2006). Nel 2007 torn\u00f2 a far parte dei redivivi Verve, che pubblicarono l'album \"Forth\" nel 2008 e si sciolsero nuovamente nel 2009. Ashcroft fond\u00f2 quindi una nuova band, la RPA &amp; The United Nations of Sound e il 19 luglio 2010 pubblic\u00f2 un nuovo album, \"United Nations of Sound\". Nel 2016 torna come solista con l'album \"These People\", cui fa seguito nel 2018 \"Natural Rebel\" e nel 2021 \"Acoustic Hymns Vol. 1\", raccolta dei suoi brani pi\u00f9 celebri reinterpretati in chiave acustica.\nBiografia.\nOriginario di Wigan, nel Lancashire, Ashcroft nasce l'11 settembre 1971. Perde il padre all'et\u00e0 di 11 anni e cresce con un patrigno che fa parte dell'ordine dei Rosacroce. Verso la fine degli anni ottanta, insieme a tre amici (Nick McCabe, Simon Jones, Peter Salisbury) d\u00e0 vita ai Verve. La band verr\u00e0 messa sotto contratto dalla Hut e gi\u00e0 dal primo singolo, \"All in the Mind\" (pezzo guitar-pop epico e oceanico), si fa notare dalla critica. Il frontman, da allora in poi, viene chiamato dalla stampa britannica \"Mad Richard\" per i suoi modi da ragazzaccio. Riguardo alla perdita del padre, Ashcroft ha dichiarato:\nI primi due album (\"A Storm in Heaven\" del 1993 e \"A Northern Soul\" del 1995) riscuotono il plauso della critica, ma non riescono a sfondare tra il grande pubblico. A seguito di una serie di incomprensioni, che i pi\u00f9 attribuiscono a un continuo abuso di droghe, prima fra tutte l'ecstasy, il chitarrista Nick McCabe abbandona la formazione.\nNel 1997, tuttavia, con Nick di nuovo fra le file del gruppo, la situazione cambia e i meriti artistici dei The Verve (ora con l'articolo in pi\u00f9) vengono premiati, grazie a due singoli di successo come \"Bitter Sweet Symphony\" e \"The Drugs Don't Work\". \"Urban Hymns\", l'album da cui sono tratti, scala le vette delle classifiche di tutto il mondo, ma la collaborazione con McCabe \u00e8 ormai al termine e le due teste calde del gruppo (lui e Ashcroft) non si abbandonano certo con rimpianto.\nFinalmente libero di fare ogni cosa secondo ispirazione, dall'inizio del 1999 Ashcroft pu\u00f2 intraprendere la carriera solista e lavorare a mente libera ai pezzi che ha gi\u00e0 iniziato a comporre durante gli ultimi periodi insieme alla band. Lo aiutano il nuovo manager e la moglie Kate Radley, in precedenza tastierista degli Spiritualized.\nLa sua carriera sembra avviata ottimamente, dato il successo del primo album (in cui Salisbury continua a collaborare come batterista), intitolato significativamente \"Alone with Everybody\". Il disco, che esce nel giugno 2000, \u00e8 trainato dal singolo \"Song For The Lovers\", corredato da un video che si distingue per originalit\u00e0. Vincer\u00e0 anche il disco di platino nel Regno Unito.\nIl massiccio tour promozionale porta il cantautore anche negli Stati Uniti per 10 date con il \"tutto esaurito\", ma pochi giorni prima che Ashcroft salga sul palco di Chicago arriva l'annuncio che i concerti sono stati posticipati per malattia. La notizia comincia a far circolare di nuovo voci di una possibile ricaduta di Ashcroft nel mondo degli stupefacenti, ma le malignit\u00e0 vengono presto messe a tacere quando le tappe americane vengono fissate di nuovo per il gennaio 2001.\nDopo un periodo di relativo silenzio e la nascita del primo figlio, si torna di nuovo parlare di Ashcroft nell'estate 2002: prima per il suo coinvolgimento nella campagna \"Stop the War\", indetta dalle organizzazioni pacifiste inglesi che non appoggiano l'intervento decretato da Tony Blair in Iraq, poi per la pubblicazione del seguito di \"Alone with Everybody\". Anticipato dal singolo \"Check the Meaning\", \"Human Conditions\" esce a ottobre, attesissimo dai fan vecchi e nuovi. \u00c8 un album ambizioso e complesso (il titolo parla chiaro) e forse per questo fatica a riscuotere successo. Questo album \u00e8 considerato dalla critica come un fallimento rispetto agli altri due album da lui pubblicati. Inoltre l'album ha avuto uno scarso successo anche fuori dal Regno Unito.\nPrima di sentire le nuove melodie di Ashcroft passano ben quattro anni. Non privi di eventi, per\u00f2: nasce il secondo figlio, Richard passa alla Parlophone visto il fallimento della Hut e l'amata squadra di calcio Wigan Athletic scala le gerarchie del calcio fino ai massimi livelli. Nel 2005 partecipa al \"Live8\" di Londra eseguendo \"Bittersweet Symphony\" insieme ai Coldplay; Chris Martin lo introduce sul palco dichiarando \"\u00c8 il miglior cantante del mondo\". Durante l'inverno l'ex Verve partecipa spesso al loro tour inglese.\nLa costante, inesausta riflessione che Richard conduce su felicit\u00e0 e depressione, religione e morte, mondo e persone, si concretizza finalmente nel gennaio 2006 con \"Keys to the World\" (realizzato con la collaborazione della London Metropolitan Orchestra) pubblicato dalla Parlophone e anticipato dal singolo \"Break the Night with Colour\", che entrer\u00e0 nelle classifiche britanniche alla posizione numero 3.\nIl 26 giugno 2007 la BBC annuncia la \"reunion\" dei The Verve e nel luglio dello stesso anno Ashcroft annuncia che i Verve stanno lavorando ad un nuovo album. Durante l'inverno la band si esibisce in alcuni concerti in Gran Bretagna. Da \"Forth\", pubblicato nell'agosto 2008, sono estratti i singoli \"Love Is Noise\" e \"Rather Be\".\nInizialmente pare che il vincolo contrattuale di Ashcroft, tenuto a registrare un album solista, non rappresenti un problema per la prosecuzione della carriera dei Verve, ma la band rimane inattiva per tutto il periodo finale del 2008 e frattanto McCabe e Jones si dedicano ad un loro progetto, formando i Black Ships. Nell'agosto 2009 il \"Guardian\" riporta la notizia del terzo scioglimento dei Verve.\nNel 2009 Ashcroft fonda la band RPA &amp; The United Nations of Sound, con la quale pubblica l'album \"United Nations of Sound\" il 20 luglio 2010. Il lavoro, dal sound complesso, crogiolo di tutte le influenze musicali che ha avuto il cantante nel corso della sua carriera, \u00e8 stato preceduto dal singolo promozionale \"Are You Ready?\", uscito il 18 gennaio solo in Inghilterra, e da quello vero e proprio, \"Born Again\", pubblicato su iTunes il 19 luglio in Inghilterra e il giorno successivo in Italia. I video di entrambe le canzoni sono resi disponibili sul sito ufficiale del cantante e su quello della casa discografica Parlophone. Il 15 luglio l'intero album trapela illegalmente su Internet e l'indomani il \"New Musical Express\" lo rende disponibile per l'ascolto in streaming.\nIl 15 ottobre 2010 Ashcroft pubblica, attraverso il proprio sito web, un brano reso disponibile solo per i membri del suo fan club, \"Here We Go Again\". Nello stesso giorno la canzone \"Are You Ready?\" \u00e8 pubblicata come singolo negli Stati Uniti. In quel mese il cantante firma per la casa discografica Razor &amp; Tie negli Stati Uniti. La versione radio edit di \"Are You Ready?\" \u00e8 resa disponibile per il download gratuito sulla versione statunitense del sito dell'artista.\nIl 22 marzo 2011 l'album \"United Nations of Sound\" \u00e8 ripubblicato con il titolo \"Richard Ashcroft\" e in quel mese il singolo di traino, \"Are You Ready?\" figura nei titoli di coda del film \"The Adjustment Bureau\" insieme alla nuova canzone \"Future's Bright\", scritta ad hoc per il film da Ashcroft e dal pluridecorato compositore Thomas Newman.\nIl 1\u00ba marzo 2011 il brano \"Future's Bright\" viene diffuso per la prima volta tramite Stereogum.\nAshcroft torna in studio nel 2015 per registrare un nuovo disco. Il 22 febbraio 2016 diffonde il nuovo brano \"This Is How It Feels\", che sar\u00e0 il primo singolo estratto dal nuovo lavoro in studio.\nIl 20 maggio 2016 esce l'album \"These People\", per l'etichetta Righteous Phonographic Association, via Cooking Vinyl. Secondo quanto dichiarato dallo stesso autore, il titolo del disco \u00e8 \"un modo pigro di mettere tra parentesi un gruppo di persone, si inserisce nel tema della divisione e del \"divide et impera\", visto che viviamo nell'epoca pi\u00f9 divisiva della storia\".\nDopo il tour di promozione dell'album, che tocca Regno Unito ed Europa, nel giugno 2018 Ashcroft \u00e8 supporter di Liam Gallagher ai due concerti tenuti dall'ex Oasis al Malahide Castle e al Gardens di Dublino e al concerto tenuto al Belsonic, presso l'Ormeau Park di Belfast. Nel maggio 2018 i due sono in tour insieme per una serie di date in Nord America. Il 18 agosto 2018 Ashcroft e Gallagher si esibiscono al Lancashire County Cricket Club di Manchester.\nIl 15 agosto 2018 l'artista annuncia per il 19 ottobre 2018 la pubblicazione del nuovo album \"Natural Rebel\", anticipato dal singolo \"Surprised by the Joy\". Il 29 ottobre 2021 esce \"Acoustic Hymns Vol. 1\", album contenente dodici fra i brani pi\u00f9 conosciuti di Ashcroft e dei Verve, reinterpretati in versione acustica e con arrangiamenti migliorati; nel disco \u00e8 contenuto anche un duetto con Liam Gallagher, sulle note di \"C'mon People (We're Making It Now)\", tratta dal primo album da solista di Ashcroft.\nVita privata.\nDal 1995 Ashcroft \u00e8 sposato con Kate Radley, ex componente degli Spiritualized, da cui ha avuto due figli: Sonny nel 2000 e Cassius nel 2004. La famiglia vive a Ledbury, in Herefordshire.\n\u00c8 amico di Noel e Liam Gallagher degli Oasis e di Chris Martin dei Coldplay. Il brano degli Oasis \"Cast No Shadow\", contenuto nell'album \"(What's the Story) Morning Glory?\" \u00e8 dedicato ad Ashcroft, che avrebbe ricambiato il favore intitolando il disco dei Verve \"A Northern Soul\" in onore di Noel. Ashcroft ha collaborato con gli Oasis per il brano \"All Around the World\" (contenuto in \"Be Here Now\"), pezzo di cui \u00e8 una delle seconde voci.\nIn un'intervista del 2006 Richard Ashcroft ha ammesso di aver fatto uso di prozac per combattere la depressione, ma di non aver ottenuto l'effetto sperato.\n\u00c8 tifoso del Manchester United e ha assistito, al Camp Nou di Barcellona, alla finale della UEFA Champions League 1998-1999 contro il , conclusasi con la vittoria dei \"Red Devils\"."}
{"id": "302751", "revid": "125986404", "url": "https://it.wikipedia.org/wiki?curid=302751", "title": "Statistiche del Festival di Sanremo", "text": "In questa voce sono elencate le statistiche sui cantanti (o i gruppi musicali) e sui conduttori del Festival di Sanremo."}
{"id": "302756", "revid": "13415", "url": "https://it.wikipedia.org/wiki?curid=302756", "title": "Wiwanyag Wachipi", "text": ""}
{"id": "302758", "revid": "1543377", "url": "https://it.wikipedia.org/wiki?curid=302758", "title": "Lempel-Ziv-Welch", "text": "Lempel-Ziv-Welch (abbreviato LZW) un algoritmo utilizzato in informatica per la compressione dati senza perdita di informazioni (lossless). Per esempio questo algoritmo \u00e8 utilizzato nella codifica delle immagini in formato GIF e facoltativamente nei file TIFF.\nStoria.\nPresentato da Terry Welch nel 1984, l'algoritmo si basa su precedenti ricerche effettuate da Jacob Ziv ed Abraham Lempel.\nInfatti questi ultimi pubblicarono nel 1977 un documento sulla compressione \"sliding-window\" (a finestre scorrevoli), seguito poi nel 1978 da un'altra ricerca relativa alla compressione basata su \"dizionari\".\nI due algoritmi furono chiamati rispettivamente LZ77 ed LZ78. Nel 1984 Terry Welch miglior\u00f2 LZ78 dando origine all'algoritmo conosciuto oggi come LZW, acronimo di Lempel-Ziv-Welch.\nDescrizione.\nAlcuni vantaggi della compressione LZW sono:\nIl fattore di compressione spesso risulta essere non molto elevato, proprio per la genericit\u00e0 dell'algoritmo che non trae vantaggio dalle peculiarit\u00e0 dei dati da comprimere.\nPremesse.\nL'input dell'algoritmo di compressione (encoder) e di decompressione (decoder) \u00e8 costituito da una sequenza finita di simboli (stringa) appartenenti ad un insieme detto alfabeto.Come esempio si immagini di voler archiviare una sequenza di DNA.In generale una porzione di DNA \u00e8 composta da una \"sequenza\" (finita) di 4 basi azotate: Adenina, Timina, Citosina e Guanina.L'alfabeto su cui \u00e8 costruita una sequenza di DNA \u00e8 l'insieme:\nformula_1\nUna stringa sull'alfabeto formula_2 \u00e8 costituita da una qualunque sequenza finita di A, C, G e T, ad esempio:\n\"ACGTACGTACG\"\n\"In realt\u00e0 non tutte le stringhe cos\u00ec costruite sono valide, infatti esistono alcune \"regole\" per la combinazione delle basi, qui ignorate per semplificare la trattazione\".\nLa quantit\u00e0 di memoria necessaria per archiviare una stringa \u00e8 proporzionale al numero di simboli di cui \u00e8 composta.Comprimere una stringa significa esprimere la stessa informazione impiegando un numero inferiore di simboli.\nLa struttura.\nMolto spesso la stringa in ingresso contiene alcune parti (sotto-stringhe), che si ripetono pi\u00f9 volte all'interno della stessa.Ad esempio, esaminando la stringa precedente, possiamo evidenziare le seguenti ripetizioni:\nACGTACGTACG\n\"Non esiste un unico modo di scegliere le sotto-stringhe ripetute.\"\nL'idea centrale dell'algoritmo LZW \u00e8 sfruttare la presenza di queste ripetizioni per la compressione. L'algoritmo ha prestazioni differenti in base ai dati in ingresso e in generale \u00e8 pi\u00f9 adatto nella compressione di file testuali. Man mano che viene esaminata la stringa in ingresso, vengono automaticamente determinate ed inserite in un \"dizionario\" le sotto-stringhe che si ripetono. A ciascuna sotto-stringa verr\u00e0 associato un nuovo simbolo che non appartiene all'alfabeto iniziale. Quest'ultimo viene quindi esteso con dei simboli speciali ognuno dei quali rappresenta una particolare sottostringa.\nNell'esempio precedente \u00e8 possibile individuare due sequenze che si ripetono:\nQueste due sottostringhe saranno \"rilevate\" dall'algoritmo che provveder\u00e0 ad inserirle nel dizionario e ad associarvi due nuovi simboli:\nLe nuove voci vengono aggiunte a quelle gi\u00e0 presenti nel dizionario, estendendolo man mano che si avanza con l'elaborazione dell'informazione da comprimere.\nRimpiazzando le sequenze ripetute con i nuovi simboli, otteniamo il seguente risultato:\nformula_3formula_4formula_3formula_4formula_3G\nLa nuova stringa \u00e8 costruita su un\"'estensione\" dell'alfabeto iniziale, precisamente:\nformula_8\nIl risultato della compressione \u00e8 costituito \"solamente\" dalla stringa codificata in quanto il dizionario non viene memorizzato perch\u00e9 in realt\u00e0 la scelta delle sotto-stringhe da inserire nel dizionario avviene secondo criteri ben precisi che permettono la \"ricostruzione\" dello stesso a partire dai dati compressi.\nL'ingresso dell'algoritmo di decompressione (decoder) \u00e8 perci\u00f2 una stringa costituita dai dati (simboli A, C, G, T) e dai codici speciali (simboli formula_3, formula_4). Compito della decompressione \u00e8 quello di ricostruire la stringa originale elaborando i dati codificati.\nNelle successive voci viene discusso in dettaglio l'elaborazione dell'input nella fase di compressione, detta anche fase di encoding, e di decompressione (decoding).\nCompressione.\nCome primo passo nel dizionario vengono inseriti tutti i simboli dell'alfabeto, utilizzando gli stessi come codici speciali.\nNell'esempio il dizionario iniziale \u00e8 cos\u00ec composto:\nPer determinare le voci da inserire nel dizionario l'algoritmo utilizza una stringa a parte, d'ora in poi chiamata buffer, che verr\u00e0 modificata/cancellata pi\u00f9 volte durante l'esecuzione. Inizialmente il buffer \u00e8 vuoto, cio\u00e8 non contiene alcun simbolo.\nLa stringa inizia ad essere esaminata dal primo simbolo; nel buffer vengono collezionati i vari caratteri incontrati, fino a che non si formi una sequenza non contenuta nel dizionario. Nell'esempio \"ACGTACGTACG\" si hanno i seguenti passaggi (in giallo viene evidenziata la parte contenuta nel buffer):\nO\"gni riga descrive lo stato dell'algoritmo prima che venga eseguita la relativa iterazione.\"\nA questo punto il buffer contiene una sequenza \"non\" presente nel dizionario. Quando verr\u00e0 eseguita la terza iterazione, verranno effettuati i seguenti passi:\nA questo punto la scansione riprende dal simbolo successivo, ossia dal terzo. Di seguito \u00e8 riportata la tabella con i vari passi eseguiti dall'algoritmo:\nCon l'avanzare dell'elaborazione, all'interno del dizionario saranno disponibili sequenze sempre pi\u00f9 lunghe, rappresentabili in output con un singolo simbolo. Continuando ad eseguire l'algoritmo si hanno i seguenti passaggi:\nLa stringa codificata risulta ACGTformula_12. L'input ACGT ACGT ACG \u00e8 di 11 simboli, mentre l'output ACGTformula_12 \u00e8 di 7 simboli, quindi il rapporto di compressione \u00e8:\nformula_14\nDa questo esempio si evince che per ottenere una buona compressione, \u00e8 necessario che i dati in input contengano numerose ripetizioni. All'aumentare della lunghezza dei dati da comprimente il rapporto di compressione tende asintoticamente al massimo.\nDi seguito \u00e8 riportato lo pseudocodice relativo alla compressione. Si assume che il dizionario sia gi\u00e0 inizializzato con i simboli dell'alfabeto):\n buffer = VUOTO\n CICLO\n LEGGI IL SIMBOLO k\n SE buffer + k ESISTE NEL DIZIONARIO\n buffer = buffer + k\n ALTRIMENTI\n // Cerca il buffer all'interno del DIZIONARIO, restituendo il codice associato\n codice = DIZIONARIO[buffer]\n INVIA codice\n AGGIUNGI buffer + k AL DIZIONARIO\n buffer = k\n FINE SE\n FINECICLO\nDecompressione.\nInizialmente il dizionario del decoder \u00e8 identico a quello dell'encoder all'inizio del processo di compressione e contiene anch'esso solamente voci dei simboli dell'alfabeto.\nQuindi analogamente il dizionario si presenta:\nAnche il buffer assume lo stesso stato iniziale del buffer dell'encoder, infatti \u00e8 attualmente vuoto, ma verr\u00e0 utilizzato sempre per il nuovo inserimento delle voci.\nIl decoder comincia il processo di decompressione analizzando la stringa compressa, traducendo e convertendo ogni singolo simbolo. In questo caso:\nACGTformula_12\nLe iterazioni sono le seguenti:\nAd ogni iterazione il decoder legge un simbolo X, lo invia in uscita e lo inserisce nel buffer, composto dalla congettura X+? dove \"?\" \u00e8 il simbolo successivo che ancora il decoder non conosce. Il simbolo successivo \u00e8 sempre il primo della lettura successiva, incluso anche il caso di lettura di nuove voci: per esempio se la lettura successiva \u00e8 una nuova voce avente come sottostringa di simboli ACG si considera solo A. Il contenuto del buffer viene aggiunto come nuova voce e dopo viene lasciato solo il simbolo attualmente in lettura. C'\u00e8 un caso per\u00f2 in cui il simbolo successivo non \u00e8 presente nel dizionario (vedere caso speciale). Fino a qui il processo di decompressione ha seguito un procedimento simile a quello della compressione, considerando il fatto che i primi simboli non sono stati compressi perch\u00e9 la stringa inizialmente non conteneva nessuna sequenza che non fosse presente nel dizionario. Le differenze sostanziali della decompressione stanno nell'utilizzo delle congetture X+? del buffer. Quando il decoder giunge a un simbolo coincidente con una delle nuove voci del dizionario lo traduce, lo manda in uscita e applica la sua congettura. Il simbolo formula_3 coincide nel dizionario con AC, quindi l'encoder invia in uscita AC e applica la congettura AC+?, come mostrato qua di seguito con la 6\u00aa iterazione. Il processo di decompressione procede in maniera analoga fin quando termina la stringa.\nLa stringa ottenuta \u00e8 quindi ACGTACGTACG (11 simboli), che rispetto a quella compressa ACGTformula_12(7 simboli), presenta 4 simboli in pi\u00f9 (11-7 simboli), riportando cos\u00ec la stessa dimensione della stringa iniziale prima del processo di compressione e decompressione. Al termine della decompressione si ha lo stesso dizionario finale della compressione, giungendo cos\u00ec alle conclusioni che non \u00e8 necessario l'invio del dizionario, dato che viene ricostruito dal decoder in maniera del tutto indipendente. Questo conferma la validit\u00e0 del metodo di compressione LZW senza riportare alcuna perdita di simboli o pi\u00f9 genericamente di dati. Lo pseudocodice abbinato alla decompressione \u00e8 cos\u00ec strutturato:\n INVIA k\n buffer = k\n CICLO\n LEGGI codice\n sottostringa= DIZIONARIO[codice]\n output sottostringa\n AGGIUNGI buffer + PRIMO CARATTERE DI sottostringa AL DIZIONARIO\n buffer = sottostringa\n FINE CICLO\nCaso speciale.\nEsiste un caso speciale di decompressione, quello in cui il decoder riceve un codice Z non ancora nel dizionario. Finch\u00e9 il decoder \u00e8 sempre un codice indietro all'encoder, Z pu\u00f2 essere nel dizionario dell'encoder solo se l'encoder lo genera, quando emette il precedente codice X per Y. Cos\u00ec gli Z codici, alcuni \u03c9 che sono Y + ? e il decoder possono determinare il carattere sconosciuto come segue:\nQuesta situazione accade ogni volta che l'encoder incontra input sotto la forma cScSc, dove c \u00e8 un singolo carattere ed S \u00e8 una stringa; cS \u00e8 gi\u00e0 all'interno del dizionario, ma cSc no. L'encoder emette il codice per cS, inserendo un nuovo codice per cSc nel dizionario. Dopo individua la presenza di cSc nell'input, partendo dalla seconda c di cScSc, ed emette il nuovo codice appena inserito. Anche se un dato in ingresso di questo forma \u00e8 raro, questo schema diventa piuttosto comune quando il flusso di input \u00e8 caratterizzato da significanti ripetizioni. In particolare, lunghe stringhe di un singolo carattere, che sono comuni in vari tipi di immagini, generano ripetutamente schemi di questo genere. Il seguente esempio rende chiaro questo caso:\n\"CCC\"\nAnche questo \u00e8 un caso speciale nella forma cScSc e per la precisione cS. Il processo di compressione di questa stringa avviene regolarmente, come mostrato nella seguente tabella:\nLa Stringa compressa risulta quindi:\n\"Cformula_3\"\nPer il processo di decompressione sorgono i primi problemi perch\u00e9 manca formula_3 nel dizionario del decoder:\n\u00c8 necessario quindi adottare il metodo suddetto: la voce mancante si ottiene sommando il simbolo decompresso nella iterazione precedente con il suo primo carattere che lo compone. In questo caso C \u00e8 il simbolo precedentemente decompresso e gi\u00e0 mandato in uscita; il suo primo carattere non pu\u00f2 che essere s\u00e9 stesso, visto che il simbolo non \u00e8 una voce nuova. Quindi la voce mancate \u00e8 formula_3=CC. Se la precedente decompressione era un simbolo composto dai caratteri AC, allora la voce mancante si otteneva aggiungendo a questa voce il suo primo carattere, ossia A: formula_3=AC+A=ACA.\nTornando all'esempio:\nSi ottiene cos\u00ec la stessa stringa decompressa di partenza, senza alcuna perdita di dati e risolvendo anche il problema del codice mancante nel dizionario. Lo pseudocodice \"alternativo\" per questo caso speciale \u00e8 il seguente:\n LEGGI k\n INVIA k\n buffer = k\n CICLO\n LEGGI codice\n SE codice \u00c8 PRESENTE NEL DIZIONARIO\n sottostringa= DIZIONARIO[codice]\n output sottostringa\n AGGIUNGI buffer + PRIMO CARATTERE DI sottostringa AL DIZIONARIO\n buffer = sottostringa\n ALTRIMENTI\n AGGIUNGI k + PRIMO CARATTERE DI k AL DIZIONARIO\n sottostringa= DIZIONARIO[codice]\n outuput sottostringa\n buffer = sottostringa\n FINE CICLO\nImplementazione.\nLa concreta implementazione dell'algoritmo LZW presenta alcune considerazioni/problematiche che non emergono dagli esempi precedenti. Finora infatti nella descrizione si \u00e8 fatto uso di strumenti \"matematici\", \"ideali\".\nIn informatica, un simbolo, o pi\u00f9 propriamente carattere, \u00e8 rappresentato da una sequenza di bit di lunghezza prefissata. Ad esempio i simboli di un alfabeto costituito da tutti i possibili caratteri di 3 bit sono:\nUna stringa di '0' e '1' pu\u00f2 essere interpretata come un numero naturale scritto in base 2 a cui spesso si usa fare riferimento in \"decimale\".\nIl numero di simboli rappresentabili con \"n\" bit \u00e8 dato dalla formula formula_22. I corrispettivi valori in decimale andranno da formula_23 a formula_24.\nInput.\nI dati in ingresso di entrambe le fasi (encoding e decoding) sono sostanzialmente un flusso di bit di lunghezza qualsiasi per\u00f2 il modo in cui essi vengono interpretati pu\u00f2 essere diverso tra le due fasi. Per esempio la seguente stringa\npotrebbe essere intesa come due simboli di 3 bit,\noppure tre simboli di 2 bit:\n\u00c8 chiaro quindi che l'encoder e il decoder per leggere un simbolo devono stabilire da quanti bit \u00e8 formato.\nInput dell'encoder.\nIl dato in ingresso dell'algoritmo di compressione potrebbe essere:\nUna scelta tipica \u00e8 quella di utilizzare stringhe lunghe 8 bit per rappresentare ciascun carattere. Ci\u00f2 \u00e8 dovuto principalmente a due motivi:\nNell'esempio l'alfabeto iniziale, sul quale l'encoder si basa per leggere l'input, \u00e8 composto da tutti i simboli rappresentabili da questa codifica, che sono formula_25. Quindi il flusso di bit precedente \u00e8 da leggere a blocchi di 8 bit:\nLa codifica ASCII associa ad ogni stringa di 8 bit un carattere. Per esempio, la lettera 'A' corrisponde al codice 65, in binario 01000001.\nL'input dell'esempio \u00e8 la rappresentazione codificata della scritta.\nOutput dell'encoder/Input del decoder.\nL'output dell'encoder costituisce ci\u00f2 che il decoder legge in input, dunque \u00e8 indispensabile che le due fasi siano concordi nel modo in cui vengono interpretati i dati.\nL'idea fondamentale di LZW \u00e8 quella di \"estendere\" l'alfabeto iniziale aggiungendo nuovi simboli \"speciali\", ognuno dei quali pu\u00f2 essere usato nel dizionario.\nL'alfabeto esteso deve comprendere sia i simboli dell'alfabeto iniziale, nell'esempio quelli della codifica ASCII, sia i simboli \"speciali\". In ogni caso tutti i simboli devono essere rappresentati da stringhe di bit differenti tra di loro, altrimenti non sar\u00e0 possibile distinguere un simbolo dall'altro.\nNell'esempio la codifica ASCII adottata utilizza gi\u00e0 tutte le possibili stringhe di 8 bit, perci\u00f2 non c'\u00e8 \"spazio\" per l'aggiunta di nuovi simboli a 8 bit. Generalmente per estendere l'alfabeto bisogna impiegare un numero di bit maggiore per codificare ciascun simbolo.\nNella pubblicazione di Welch del 1984, l'autore sceglie di codificare i simboli di 8 bit dell'alfabeto iniziale in simboli di lunghezza fissa di 12 bit. Le prime 256 combinazioni corrispondono ai simboli iniziali, mentre le restanti 3840 (formula_26) vengono utilizzate nel dizionario come simboli speciali. Normalmente quando si estende un alfabeto si fa in modo che i simboli dell'alfabeto iniziale e quelli dell'alfabeto esteso abbiano gli stessi valori in decimale. Per esempio il simbolo \"A\" ad 8 bit secondo la codifica ASCII:\nnell'alfabeto esteso di 12 bit diventa:\nIn entrambi i casi la lettera 'A' corrisponde al numero decimale 65.\nEsiste quindi una distinzione tra:\nGli algoritmi di encoding e di decoding devono avere delle convenzioni comuni: il numero di bit per simbolo \u00e8 uno tra i parametri comuni concordati a priori.\nOrdine dei bit.\nUn ulteriore parametro da concordare \u00e8 l'ordine in cui i bit vengono scritti/letti in memoria.\nNell'esempio, in modo analogo alla scrittura dei numeri decimali, una stringa binaria viene scritta dalla cifra col peso maggiore (MSB) fino alla cifra col peso minore (LSB) da sinistra verso destra.\nImplementare l'algoritmo LZW presenta la necessit\u00e0, specialmente per i simboli dell'alfabeto esteso, di lavorare con stringhe di lunghezza qualsiasi. Se si deve mandare in output un simbolo di 12 bit\nsi \u00e8 costretti a mandare in output una stringa lunga 16 bit (2 byte) perch\u00e9 la CPU non \u00e8 in grado di manipolare stringhe di lunghezza qualsiasi, ma solo di lunghezza multipla di 8 bit (cio\u00e8 un byte).\nVi sono due convenzioni per ordinare i bit:\nI file GIF usano LSB-First, mentre i file TIFF e PDF utilizzano MSB-First.\nLSB-First.\nCol metodo LSB-First, i primi 8 bit meno significativi (nell'esempio 11110100) sono allineati con l'LSB del primo byte. I restanti 4 bit pi\u00f9 significativi (1000) sono allineati con l'LSB del secondo byte. Gli eventuali bit rimanenti vengono completati con degli zeri (in questo caso 4). Se in seguito viene inviato un nuovo simbolo, esso partir\u00e0 dall'LSB di un nuovo byte. La stringa 100011110100 mandata in output con il metodo LSB-First diventa:\nMSB-First.\nCol metodo MSB-First, i primi 8 bit pi\u00f9 significativi (nell'esempio 10001111) sono allineati con l'MSB del primo byte. I restanti 4 bit meno significativi (0100) sono allineati con l'MSB del secondo byte. Gli eventuali bit rimanenti vengono completati con degli zeri (in questo caso 4). Se in seguito viene inviato un nuovo simbolo, esso partir\u00e0 dall'MSB di un nuovo byte. La stringa 100011110100 mandata in output con il metodo MSB-First diventa:\nCodici a lunghezza variabile.\nI codici a lunghezza variabile sono utilizzati in vari contesti di dati. Per esempio, in una immagine basata su una tavola di colori (o tavolozza) l'alfabeto dei caratteri naturali \u00e8 un set di tavolozze indicizzate; nel 1980 diverse immagini avevano piccole tavolozze, dell'ordine dei 16 colori. Per questo alfabeto, i codici a 12 bit producevano una scarsa compressione se l'immagine non era grande; da questo vincolo si cominci\u00f2 ad introdurre il concetto di codice a lunghezza variabile: i codici iniziavano tipicamente con una lunghezza di un bit pi\u00f9 grande rispetto ai simboli da codificare e, come si usa in ogni codice, la lunghezza aumenta progressivamente di un bit, fino a un massimo prescritto, tipicamente 12 bit. Ne \u00e8 un esempio un flusso di codici che parte da 0 e arriva sino a 10000 (binario):\nSe vengono usati i codici a lunghezza variabile, l'encoder ed il decoder devono sincronizzare il cambio di lunghezza in modo che venga effettuato nello stesso punto di un dato codificato, altrimenti saranno in disaccordo sulle lunghezze codice nei due flussi. Nella versione standard l'encoder\nincrementa la lunghezza p a p+1 quando incontra una sequenza \u03c9 che non \u00e8 presente nel dizionario, quindi il codice deve essere aggiunto, ma il successivo codice disponibile nel dizionario \u00e8 lungo 2p (il primo codice richiede p+1 bit). L'encoder manda in output il codice per \u03c9 con lunghezza p (finch\u00e9 il codice non richiede p+1 bit per essere inviato), quindi incrementa la lunghezza, in modo tale che il codice successivo sar\u00e0 lungo p+1 bit. Il decoder \u00e8 sempre un codice avanti rispetto all'encoder nella costruzione del dizionario, cos\u00ec quando legge il codice per \u03c9, genera un input di lunghezza 2p-1. Nel momento in cui l'encoder incrementa la lunghezza codice deve incrementarla anche il decoder allo stesso modo, in modo che il codice pi\u00f9 lungo dovr\u00e0 essere contenuto in p bit (la stessa lunghezza quindi del codice pi\u00f9 lungo dell'encoder).\nCambio Anticipato.\nLe prime implementazioni dell'algoritmo prima incrementano la lunghezza codice e poi inviano il codice per \u03c9, quindi \u03c9 aveva la nuova lunghezza codice e non quella vecchia; stessa cosa anche per il decoder, che cambia troppo presto la lunghezza di un codice. Questo fenomeno \u00e8 chiamato \"Cambio Anticipato\" (Early Change); questa versione in passato ha causato molta confusione nell'ambito di file gestiti per esempio da Adobe. Ora Adobe nei file PDF permette entrambe le versioni, ossia con o senza Cambio Anticipato, includendo un flag esplicito nell'intestazione di ogni flusso di compressione LZW per indicare il Cambio Anticipato. Per quanto riguarda i formati che gestiscono dati grafici, GIF o TIF per esempio, il Cambio Anticipato non \u00e8 utilizzato. Quando il dizionario viene ripulito da un \"clear code\", sia l'encoder sia il decoder cambiano la lunghezza codice solo dopo che il \"clear code\" \u00e8 ritornato alla lunghezza iniziale.\nAffinamenti.\nUlteriori affinamenti includono:\nAlcuni encoder sviluppati possono monitorare l'efficienza e ripulire la tavola ogni qualvolta il dizionario esistente non corrisponde all'input. \u00c8 fondamentale che encoder e decoder siano in accordo alla variet\u00e0 di LZW da utilizzare:\nMolti formati che impiegano l'LZW costruiscono queste informazioni in specifici formati oppure forniscono campi espliciti nell'intestazione della compressione.\nApplicazioni.\nIl metodo divenne ampiamente usato in programmi di compressione e divenne pi\u00f9 o meno un'utility standard nei sistemi Unix circa nel 1986. Da allora \u00e8 scomparso da molti sistemi, per ragioni giuridiche e tecniche, ma a partire dal 2008 almeno FreeBSD comprende le utilit\u00e0 di compressione e decompressione come parte della distribuzione. Molti altri popolari programmi utilizzano anche questo algoritmo o metodi strettamente connessi. \u00c8 diventato in uso in larga scala dopo che divenne parte del formato GIF nel 1987. \u00c8 anche facoltativamente usato in file TIFF. La compressione LZW fornisce uno dei migliori livelli di compressione, in molte applicazioni, rispetto a qualsiasi metodo ben noto a disposizione fino a quel momento. \u00c8 diventato il primo metodo di compressione di dati universale utilizzato ampiamente su computer. In genere comprime grandi testi in lingua inglese a circa la met\u00e0 delle loro dimensioni originali. Oggi un'implementazione dell'algoritmo \u00e8 contenuta nei popolari programmi software Adobe Acrobat. Comunque Acrobat per default usa l'algoritmo DEFLATE per molti testi ed immagini basati su tavole di colori."}
{"id": "302761", "revid": "767487", "url": "https://it.wikipedia.org/wiki?curid=302761", "title": "Alone with Everybody", "text": "Alone With Everybody \u00e8 il primo album da solista di Richard Ashcroft, pubblicato il 26 giugno 2000.\nTutte le canzoni sono scritte dallo stesso Ashcroft. Tre di esse \"A Song for the Lovers\", \"C'mon People (We're Making It Now)\" e \"New York\" erano state inizialmente registrate dai The Verve per il loro album Urban Hymns, ma non vennero utilizzate."}
{"id": "302762", "revid": "125701359", "url": "https://it.wikipedia.org/wiki?curid=302762", "title": "Corn flakes", "text": "I corn flakes, o fiocchi di mais, sono un alimento costituito da mais cotto con zucchero e vitamine. La pasta \u00e8 arrotolata e tostata a formare dei fiocchi, che sono consumati normalmente a colazione, serviti con il latte. Furono inventati nel 1894 in Michigan dai fratelli Kellogg per riciclare del grano raffermo da servire ai pazienti della propria clinica. I fratelli Kellogg decisero cos\u00ec di aggiungere i corn flakes al latte gi\u00e0 versato per renderne pi\u00f9 facile l'assunzione ai pazienti della loro clinica.\nStoria.\nLa storia dei corn flakes ha origine nel tardo XIX secolo, quando un gruppo di avventisti del settimo giorno inizi\u00f2 a sviluppare un nuovo cibo che rispettasse le regole della loro severa dieta vegetariana. I membri di questo gruppo sperimentarono molti cereali diversi, tra cui grano, riso, avena e, ovviamente, mais. Nel 1894 il dottor John Harvey Kellogg, soprintendente di un sanatorio a Battle Creek (Michigan), e avventista, us\u00f2 questa ricetta nella dieta vegetariana imposta ai suoi pazienti, che escludeva anche alcolici, tabacco e caffeina.\nLa dieta che imponeva era costituita solamente da cibi insipidi: era infatti un sostenitore dell'astinenza sessuale e seguiva i precetti di Sylvester Graham che riteneva che i cibi dolci o piccanti potessero aumentare le passioni, mentre i corn flakes avrebbero avuto un effetto anti-afrodisiaco. Questa idea dei corn flakes cominci\u00f2 con un incidente, quando il Dr. Kellogg e suo fratello, Will Keith Kellogg, lasciarono un po' di semi di grano cotto a raffreddare, mentre risolvevano dei problemi al sanatorio.\nQuando ritornarono, videro che il grano era diventato raffermo, ma dato che avevano un budget ristretto, decisero di continuare a lavorarlo appiattendo il grano con dei rulli, sperando di ottenere lunghe sfoglie di impasto. Con loro sorpresa, quello che ottennero invece furono flakes (fiocchi), che tostarono e servirono ai loro pazienti. Questo accadde approssimativamente il 14 aprile del 1894, e il 31 maggio il prodotto fu brevettato con il nome di Granose.\nI fiocchi di grano, serviti con del latte, divennero ben presto un cibo molto popolare tra i pazienti, tanto che i fratelli Kellogg cominciarono a sperimentare la ricetta con altri cereali. Nel 1906, Will Keith Kellogg, che lavorava come direttore amministrativo del sanatorio, decise di lanciare il prodotto sul mercato, fondando una sua azienda, la Kellogg's. Per fare ci\u00f2, litig\u00f2 con il fratello al riguardo dell'aggiunta dello zucchero nei fiocchi per rendere il sapore pi\u00f9 gradevole e adatto ad un pubblico pi\u00f9 vasto. I corn flakes furono il suo primo prodotto commercializzato.\nPer aumentare le vendite, nel 1909 aggiunse una offerta speciale, il \"Libretto divertente degli animali scomponibili della jungla\", dato a chiunque comprasse due confezioni di cereali. Questo stesso premio fu offerto per 23 anni. Nel frattempo, Kellogg cominci\u00f2 la sperimentazione con nuovi cereali per aumentare la sua linea di prodotti. I Rice Krispies, il suo grande successo, furono messi in vendita per la prima volta nel 1929. Un ex-impiegato della Kellogg's, C. W. Post, fond\u00f2 una azienda rivale che divenne il secondo marchio di corn flakes negli Stati Uniti, i Post Toasties.\nIngredienti.\nMais (98%), zucchero, estratto di malto d'orzo, sale, vitamine (PP, B6, B2, B1, folacina, D, B12) e ferro (esistono anche varianti aromatizzate al cacao)."}
{"id": "302769", "revid": "1906976", "url": "https://it.wikipedia.org/wiki?curid=302769", "title": "Eccentricit\u00e0 (matematica)", "text": "L'eccentricit\u00e0 in matematica \u00e8 un parametro numerico non negativo formula_1 che caratterizza le sezioni coniche a meno di similitudine: ellissi per formula_2, parabole per formula_3, iperboli per formula_4. L'eccentricit\u00e0 pu\u00f2 essere interpretata come una misura di quanto una sezione conica \u00e8 lontana dall'essere una circonferenza.\nL'eccentricit\u00e0 pu\u00f2 essere definita come un parametro che interviene nella costruzione di una conica, oppure in funzione degli angoli del cono e del piano che lo seziona, rispetto all'asse di rotazione del cono. Siccome il \"tipo\" di conica (la sua classe di similitudine) e le sue caratteristiche sono definiti in funzione dell'eccentricit\u00e0, questa pu\u00f2 essere ricavata indirettamente dalle formule.\nDefinizione.\nCostruzione geometrica.\nFissati nel piano una retta formula_5 (\"direttrice\") e un punto formula_6 (\"fuoco\") esterno a formula_5, una conica di eccentricit\u00e0 formula_8 \u00e8 il luogo dei punti formula_9 che hanno distanza dal fuoco pari a formula_1 volte la loro distanza dalla direttrice:\nSezione conica.\nFissati nello spazio un cono circolare retto di apertura formula_12 (l'angolo tra l'asse di rotazione e la retta generatrice del cono) e un piano non passante per il vertice, che forma un angolo formula_13 con l'asse di rotazione del cono; l'eccentricit\u00e0 della sezione conica \u00e8 definita come:\nClassificazione.\nEllisse.\nPer formula_2, ovvero formula_16, si ha un'ellisse, che ha formula_6 come uno dei due fuochi.\nScrivendo l'equazione dell'ellisse in forma canonica\nl'eccentricit\u00e0 formula_1, l'asse maggiore formula_20, l'asse minore formula_21 e la distanza interfocale formula_22 sono legati tra loro dalle formule\nInvertendo le formule si pu\u00f2 esprimere l'eccentricit\u00e0 come\nL'eccentricit\u00e0 fornisce dunque una misura di quanto l'ellisse sia \"schiacciata\", anche se in maniera meno diretta del rapporto formula_28 tra i semiassi.\nIn particolare per formula_29, ovvero formula_30, l'ellisse diventa una circonferenza (solo come sezione conica: con la costruzione geometrica si ottiene il solo punto formula_6).\nParabola.\nPer formula_3, ovvero formula_33 si ottiene una parabola avente fuoco formula_6 e direttrice formula_5: \u00e8 il luogo dei punti equidistanti da formula_6 e da formula_5.\nIperbole.\nPer formula_4, ovvero formula_39, si ha un'iperbole, uno dei cui due fuochi \u00e8 formula_6.\nScrivendo l'equazione dell'iperbole in forma canonica\ncon asintoti\nl'eccentricit\u00e0 formula_1, la distanza tra i vertici formula_20, i coefficienti angolari formula_45 degli asintoti e la distanza interfocale formula_22 sono legati tra loro dalle formule\nInvertendo le formule si pu\u00f2 esprimere l'eccentricit\u00e0 come\nL'eccentricit\u00e0 fornisce dunque una misura di quanto l'iperbole sia \"schiacciata\", anche se in maniera meno diretta dei coefficienti angolari formula_49 degli asintoti. \nIn particolare per formula_50, ossia quando l'iperbole \u00e8 equilatera (cio\u00e8 formula_30), questo \u00e8 possibile solo se \nossia solo se formula_53, geometricamente questo avviene solo quando l'angolo formato dalla sezione assiale del cono supera un angolo retto."}
{"id": "302772", "revid": "600229", "url": "https://it.wikipedia.org/wiki?curid=302772", "title": "Storia dell'abbigliamento", "text": ""}
{"id": "302775", "revid": "599013", "url": "https://it.wikipedia.org/wiki?curid=302775", "title": "Paul Kariya", "text": "Carriera.\nCome evidenziato dal secondo nome, il padre \u00e8 di origine giapponese. Ha due fratelli, Martin e Steve, anch'essi giocatori di hockey, bench\u00e9 mai attivi nella National Hockey League. Giocatore piuttosto minuto per gli standard NHL, ha sopperito con le doti tecniche di assist-man e realizzatore alla mancanza di gioco fisico. Paul Kariya venne selezionato in quarta posizione nel NHL Entry Draft del 1993. Dal suo esordio in NHL, avvenuto nella stagione 1994-95, ha giocato per 10 anni con i Mighty Ducks of Anaheim, costituendo con Teemu Sel\u00e4nne una delle coppie pi\u00f9 prolifiche della storia della lega. Dopo una stagione segnata da continui infortuni coi Colorado Avalanche, e una volta conclusosi il \"lockout\" del 2004-2005, firma un contratto biennale coi Nashville Predators.\nIn nazionale ha esordito giovanissimo, conquistando l'argento a : in occasione della finale disputata e persa contro la Svezia, nella serie finale di shootouts ne realizz\u00f2 uno, ma fu anche l'autore dell'errore decisivo che consegn\u00f2 la medaglia d'oro agli scandinavi. Quattro anni dopo non partecipa all'impegno olimpico per un infortunio, ma nel 2002 conquista la medaglia d'oro a Salt Lake City. l 29 giugno 2011 Paul Keriya annuncia il suo ritiro ufficiale dalle competizioni dopo aver saltato l'intera stagione 2010-11 per infortunio. Si ritira dopo 15 stagioni, tutte giocate nella National Hockey League."}
{"id": "302776", "revid": "110157", "url": "https://it.wikipedia.org/wiki?curid=302776", "title": "Human Conditions", "text": "Human Conditions \u00e8 il secondo album da solista di Richard Ashcroft, pubblicato il 2 ottobre 2002."}
{"id": "302787", "revid": "1305772", "url": "https://it.wikipedia.org/wiki?curid=302787", "title": "Rappresentazione matriciale delle coniche", "text": "In geometria, una sezione conica pu\u00f2 essere rappresentata in forma \"matriciale\", ossia attraverso l'impiego di matrici.\nInvarianti delle coniche.\n\u00c8 possibile definire tre valori associati ad ogni conica, che si definiscono \"invarianti\".\nData una conica di equazione:\nformula_1\n\u00e8 possibile associare due matrici \"A\" e \"B\":\nformula_2\nda cui vengono estrapolati tre numeri:\nL'appellativo \"invariante\" deriva dal fatto che applicando alla conica una traslazione qualsiasi e/o una rotazione qualsiasi, questi numeri non cambiano.\nGli appellativi \"cubico\", \"quadratico\" e \"lineare\" derivano dal fatto che moltiplicando entrambi i membri dell'equazione della conica per un numero reale non nullo \"p\", gli invarianti risultano moltiplicati rispettivamente per formula_15, formula_16 e formula_17.\nData l'equazione della conica formula_18, detti formula_3, formula_7 e formula_11 gli invarianti di tale conica e detti formula_22, formula_23 e formula_24 gli invarianti della conica di equazione formula_25 con formula_26, si hanno le seguenti identit\u00e0:\nformula_27 (invariante cubico)\nformula_28 (invariante quadratico)\nformula_29 (invariante lineare)\nClassificazione metrica delle coniche.\nBasandosi sugli invarianti \u00e8 possibile classificare le coniche, e quindi stabilire che tipo di oggetto sia, se:\nAd esempio, la conica di equazione:formula_42, avendo formula_30 e formula_31, \u00e8 una conica degenere in due rette reali distinte:\nformula_45 e formula_46.\nRiduzione di una conica a forma canonica.\nEssendo fornita l'equazione di una conica del tipo\n\u00e8 possibile agire sui coefficienti, tramite gli invarianti, per ottenere la forma canonica della conica.\nPer forma canonica di una conica, si intende:\nIn generale un'equazione del tipo:formula_47, fornisce una conica rototraslata rispetto all'origine degli assi: bisogna quindi ruotare la conica (1\u00ba passo) e poi traslarla fino a portare il centro o il vertice nell'origine (2\u00ba passo).\nDopo questa operazione, la conica si riduce nella forma formula_55, in cui formula_56 e formula_57 si ottengono nel seguente modo: bisogna diagonalizzare la matrice\ne si otterr\u00e0 la matrice\ncon formula_56 e formula_57 autovalori della matrice diagonale.\nformula_56 e formula_57 sono i coefficienti dei termini quadratici dell'equazione della conica. Nel caso della parabola, o formula_56 o formula_57 sar\u00e0 nullo, in quanto nell'equazione \u00e8 presente un solo termine quadratico.\nformula_70 .\nSe la conica \u00e8 una parabola, si ottiene un'equazione del tipo: formula_71 in cui: formula_56 \u00e8 l'autovalore non nullo e\nformula_73\ncon formula_3 invariante cubico.\nNotiamo esplicitamente che per le parabole: formula_75 \nEsempi.\nEllisse.\n\u00c8 data la conica di equazione formula_76; studiando i determinanti di formula_4 e formula_8 scopriamo che \u00e8 un'ellisse. Controllando le derivate parziali dell'equazione, mettendole a sistema ed uguagliandole a 0, otteniamo l'attuale centro dell'ellisse:\nformula_79\nPoich\u00e9 il centro si trova gi\u00e0 nell'origine non ci sar\u00e0 bisogno di traslare la conica. Per ottenere la forma canonica dobbiamo ruotare la conica diagonalizzando formula_8; gli autovalori della forma quadratica sono 5 e 10 e gli autovettori rispettivi sono (1,2) e (-2,1). Incolonnando questi autovettori opportunamente normalizzati in una matrice formula_81 otteniamo una matrice di rotazione (destrorsa, poich\u00e9 formula_82):\nformula_83\nPoich\u00e9 formula_84, si pu\u00f2 scrivere:\nformula_85\nAndando a sostituire nell'equazione originale della conica otteniamo la nuova equazione formula_86, che \u00e8 la stessa conica di partenza ruotata per\u00f2 in maniera da avere i fuochi (in questo caso) sull'asse formula_87. La forma canonica della nostra conica \u00e8 formula_88, con fuochi formula_89\nIperbole.\n\u00c8 data la conica di equazione formula_90; studiando i determinanti di formula_4 e formula_8 scopriamo che \u00e8 un'iperbole. Controllando le derivate parziali dell'equazione, mettendole a sistema ed uguagliandole a 0, otteniamo l'attuale centro dell'iperbole:\nformula_93\nGli asintoti sono le rette passanti per formula_94 parallele a quelle ottenute scomponendo la forma quadratica della conica:\nformula_95\nformula_96\nformula_97\nPer ottenere la forma canonica si pu\u00f2 impiegare la formula\nformula_98,\ncon formula_99 autovalori di formula_8 ed \u00e8:\nformula_101\nI nuovi asintoti sono le due rette aventi forma formula_102 e passanti per l'origine:\nformula_103\nformula_104\nI fuochi della forma canonica hanno forma formula_105 e sono dunque:\nformula_106\nformula_107\nParabola.\n\u00c8 data la conica di equazione formula_108; studiando formula_3 e formula_7 scopriamo che \u00e8 una parabola. Diagonalizzando formula_8 troviamo come autovalori 0 e 2 e come autovettori rispettivi (1,-1) e (1,1). Per trovare il vertice formula_112 intersechiamo la parabola con una retta ortogonale all'asse della conica: poich\u00e9 l'asse della parabola \u00e8 una retta passante per il vertice formula_112 di direzione parallela all'autovettore relativo all'autovalore nullo (in questo caso (1,-1)), una retta ad essa parallela \u00e8 senz'altro , quindi una retta ad essa ortogonale \u00e8 formula_114. Dall'intersezione si trovano i punti formula_4(0,0) e formula_8(2,2); il loro punto medio formula_117(1,1) si trova sull'asse. L'asse \u00e8 quindi la retta parallela a formula_118 passante per formula_117 ed \u00e8 formula_120. Intersecando ora l'asse con la parabola troviamo il vertice: formula_121. Traslando in modo che formula_112 sia centrato sull'origine:\nformula_123\nl'equazione diventa:\nformula_124\nLa matrice formula_81 \u00e8 matrice di rotazione composta dai due autovettori normalizzati (autoversori):\nformula_126\nPoich\u00e9 formula_84, si pu\u00f2 scrivere:\nformula_128\nAndando a sostituire otteniamo la forma canonica formula_129, con fuoco formula_130 e direttrice formula_131"}
{"id": "302790", "revid": "125285964", "url": "https://it.wikipedia.org/wiki?curid=302790", "title": "Limatola", "text": "Limatola \u00e8 un comune italiano di abitanti della provincia di Benevento in Campania.\nGeografia fisica.\nIl paese \u00e8 sito ai piedi di una collina sulla cui vetta sorge il castello, a guardia del corso del fiume Volturno.\n\u00c8 circondata per buona parte dei suoi confini da comuni afferenti alla provincia di Caserta (confina anche con la stessa citt\u00e0).\nDista da Benevento, capoluogo di provincia, 48\u00a0km, ed \u00e8 il comune pi\u00f9 occidentale della provincia.\nStoria.\nIl nome deriva da \"limata\", in latino \"limatula\", che indica della sabbia o un luogo sabbioso.\nDi antica origine, nel territorio comunale sono stati rinvenuti numerosi reperti risalenti all'et\u00e0 sannita e romana.\nNell'842 d.C. il conte longobardo Landolfo di Caserta vi riport\u00f2 una vittoria contro i beneventani.\nNel 1064 apparteneva all'abbazia di Montecassino. Sotto i d'Angi\u00f2 spett\u00f2 ai Beaumont. Nel XIV secolo fu possedimento prima dei Cantelmo e poi dei D'Artus. Il secolo successivo fu feudo dei de la Rath (poi italianizzato in Della Ratta). Nel Cinquecento appartenne ai de Capua, ai Mastelloni e ai pisani Gambacorta.\nNel 1532 le famiglie erano 126 che arrivarono a 277 nel 1561 e che diminuirono fino a 112 dopo la peste del 1656.\nNel 1811 entr\u00f2 a far parte del circondario di Solopaca per poi passare a quello di Sant'Agata de' Goti nel 1816.\nDal 1861 con l'Unit\u00e0 d'Italia appartiene alla provincia di Benevento.\nMonumenti e luoghi d'interesse.\nCastello.\nIl Castello di Limatola \u00e8 sito nella parte alta del centro storico, su una collina, in posizione strategica.\nVenne edificato dai normanni sui resti di una torre longobarda.\nNel rinascimento importanti lavori di ristrutturazione lo trasformarono da architettura militare a dimora signorile, pur conservando alcune caratteristiche difensive.\nDopo decenni di abbandono l'edificio \u00e8 stato restaurato nel 2010 ed ospita un albergo ristorante.\nIl castello \u00e8 circondato da una cinta muraria intervallata da torri circolari dotate di scarpata fino all'altezza del cornicione.\nLa cappella palatina dedicata a san Nicola conserva un crocifisso d'epoca e il portone originale.\nAlcune sale sono decorate da affreschi prevalentemente del XVIII secolo.\nArchitetture religiose.\nChiesa di San Biagio:\nEsistente nel 1113, fu ristrutturata radicalmente nel 1599 ed ancora nel 1734. L'interno, ad unica navata, \u00e8 abbellito da stucchi settecenteschi e conserva due dipinti tardo rinascimentali.\nSport.\nSipremix Limatola, squadra di Calcio a 5 che dalla stagione 2019/20 milita nel campionato nazionale serie B."}
{"id": "302792", "revid": "729019", "url": "https://it.wikipedia.org/wiki?curid=302792", "title": "Gerolamo Ramorino", "text": "Accusato di tradimento e della disfatta riportata nel 1849 nella battaglia di Novara, venne fucilato nello stesso anno.\nBiografia.\nDi famiglia genovese, Gerolamo Ramorino combatt\u00e9 giovanissimo in Austria (1809) e in Russia (1812) con Napoleone, che lo ricompens\u00f2 nominandolo ufficiale d'ordinanza durante i Cento Giorni, dopo i quali fece ritorno in Piemonte. Nel 1821 prese parte ai moti rivoluzionari piemontesi e quindi ripar\u00f2 dapprima in Francia e poi in Polonia, dove, nel 1830, ebbe un ruolo di comando nella rivolta di novembre, scoppiata il 29 novembre 1830 a Varsavia e conclusa nell'ottobre 1831.\nMassone, il 14 dicembre 1831 fu presente e onorato assieme a Lafayette in una tenuta a Logge francesi riunite.\nPartecip\u00f2 all'invasione della Savoia decisa da Giuseppe Mazzini, nel 1834, dopo il fallimento della quale si trasfer\u00ec a Parigi. Dopo l'armistizio di Salasco, offr\u00ec la sua collaborazione all'esercito sabaudo e pass\u00f2 sotto il comando del generale Wojciech Chrzanowski.\nNel 1849, come generale di divisione dell'esercito piemontese, ricevette l'incarico di bloccare il passaggio del Gravellone da parte delle forze austriache.\nForse a causa della scarsa precisione degli ordini, ritenne preferibile schierarsi alla destra del Po, per attirare i nemici a Voghera.\nPer questo venne ritenuto traditore e gli venne attribuita, insieme a Chrzanowski, la responsabilit\u00e0 per la disfatta di Novara. Venne condannato dalla corte marziale, in base all'art. 259 n. 5 del codice penale militare del 1840, che sanciva la pena di morte anche a chi \"avr\u00e0 impedito il buon esito di un'operazione militare\" e conseguentemente fucilato nella Piazza d'Armi di Torino (il luogo della citt\u00e0 dove si svolgevano tutte le parate militari) il 22 maggio 1849. Chiese e ottenne di essere lui stesso a comandare il plotone di esecuzione.\nA lui \u00e8 stata attribuita la celebre frase: \u00ab\"La storia mi giustificher\u00e0\"\u00bb."}
{"id": "302795", "revid": "767487", "url": "https://it.wikipedia.org/wiki?curid=302795", "title": "Oomycota", "text": "Gli oomiceti (Oomycota, sinonimo Oomycetes) sono una classe appartenenti al clade degli stramenopili nel regno dei Chromista.\nUna volta questo gruppo era incluso nel regno dei funghi, a causa del loro sviluppo filamentoso e perch\u00e9 si alimentano di materia in decomposizione. La parete cellulare degli oomiceti, tuttavia, non \u00e8 composta da chitina, come nei funghi, ma \u00e8 formata da una miscela di composti cellulosici e altri glucani. \nInoltre i nuclei all'interno delle ife sono diploidi, con due insiemi di informazioni genetiche, non aploidi come nei funghi. \nCaratteristiche.\nMorfologia.\nGli oomiceti hanno un tallo sifonale, sono cio\u00e8 organizzati in ife plurinucleate senza setti che dividano l'ifa in cellule separate. Le ife sono provviste di pareti di cellulosa.\nRiproduzione.\nLa riproduzione sessuata avviene per gametocistogamia: un tubetto copulatore dello spermatogonio porta i gameti maschili nell'oogonio dove fecondano i gameti femminili. Il ciclo di vita degli oomiceti \u00e8 diplonte: la meiosi precede immediatamente la gametocistogamia.\nLa riproduzione vegetativa avviene mediante zoospore biflagellate con flagelli eteroconti (ovvero di lunghezza diversa): un flagello ciliato rivolto in avanti e un flagello a sferza (privo di ciglia) rivolto all'indietro.\nTassonomia.\nL'ultrastruttura, la biochimica e le sequenze molecolari di questi organismi indicano l'appartenenza del gruppo ai cromalveolati. \nLa classe comprende due ordini:"}
{"id": "302800", "revid": "2153076", "url": "https://it.wikipedia.org/wiki?curid=302800", "title": "Keys to the World", "text": "Keys to the World \u00e8 il terzo album da solista del cantante britannico Richard Ashcroft pubblicato il 20 gennaio 2006, (tre giorni dopo nel Regno Unito)."}
{"id": "302803", "revid": "709565", "url": "https://it.wikipedia.org/wiki?curid=302803", "title": "Millennium Falcon", "text": "Il Millennium Falcon \u00e8 un'astronave dell'universo di \"Guerre stellari\", presente nei film della \"Trilogia Originale\", in , in \"\" e nella \"Trilogia Sequel\".\nViene pilotata dall'esperto Ian Solo e dal suo co-pilota, il wookiee Chewbecca. L'astronave contribuisce alla distruzione della Morte Nera, potentissima arma imperiale capace di distruggere interi pianeti e ne \"Il ritorno dello Jedi\", pilotata da Lando Calrissian e con Nien Numb al posto di co-pilota, entra all'interno della seconda Morte Nera e ne distrugge il generatore d'energia.\nStoria.\nLa nave venne costruita nel 60 BBY su Corellia. Il Millennium Falcon era presente durante la costruzione di un edificio della Repubblica presso Coruscant poco dopo la battaglia di Coruscant, durante le guerre dei cloni. Non si sa molto altro del suo passato.\nPeriodo del contrabbando.\nLando Calrissian divenne il capitano del Falcon insieme al suo copilota droide femmina L3-37 diversi anni dopo la fine delle Guerre dei Cloni e cominci\u00f2 a modificare la nave per proteggersi meglio durante i suoi traffici aggiungendo un lussuoso piano bar per le sue feste private, guscio di salvataggio nella mandibola e getti di raffreddamento.\nDurante una partita di Sabacc presso Vandor-1, Calrissian conosce Solo, il quale perde la partita a causa di un inganno ad opera di Lando. Lando lo aiuter\u00e0 a effettuare un colpo su Kessel per derubare il Coassio contenuto nelle miniere. Rimasto ferito sar\u00e0 proprio Solo a pilotare la nave al posto suo insieme a Chewbecca, danneggiandola pesantemente e compiendo la famosa Rotta di Kessel in meno di 12 parsec. Infine, su Numidian Prime, Solo vincer\u00e0 al gioco di Sabacc la nave, scoprendo l'imbroglio di Lando.\nDopo averlo vinto, Solo vi apport\u00f2 altre modifiche e miglioramenti che includevano armatura, armi, motori, sensori e blocchi contro i sensori. Il Falcon venne utilizzato per spacciare merce, specialmente della Spezia per Jabba the Hutt. Pochi mesi prima della battaglia di Yavin, Solo fu costretto a sbarazzarsi di un carico di Spezia quando venne fermato dagli Imperiali.\nUn viaggio del destino.\nPochi mesi dopo il destino della nave cambi\u00f2. Venne affittata ad Obi-Wan Kenobi e Luke Skywalker per consegnare R2-D2 e i piani della Morte Nera su Alderaan.\nDopo una fuga da Mos Eisley, su Tatooine, il Falcon emerse dall'iperspazio presso un campo di asteroidi che erano ci\u00f2 che restava di Alderaan, distrutto dal raggio mortale della Morte Nera poco tempo prima. Il Falcon venne catturato dal raggio traente della stazione spaziale nemica. L'equipaggio si nascose in un compartimento utilizzato per il contrabbando, schermato in maniera da non venir rilevato dagli scanner, facendo credere che non ci fosse nessuno a bordo.\nIn poche ore il Millennium Falcon riusc\u00ec a sfuggire alla Flotta Imperiale, questa volta con la Principessa Leila Organa a bordo. Finalmente la nave arriv\u00f2 alla base segreta dell'Alleanza Ribelle su Yavin IV. Una volta arrivati a destinazione, il capitano Solo prese i crediti pattuiti e and\u00f2 via, ma poco dopo cambi\u00f2 idea e accorse in aiuto del giovane Luke Skywalker. Durante la battaglia nello spazio vicino alla Morte Nera, quando Lord Fener si stava preparando a colpire l'X-wing di Luke, il Falcon riusc\u00ec a trarre in salvo lo Jedi.\nDurante il ritorno a Tatooine per pagare Jabba, il Falcon venne abbordato da una squadra di pirati capitanati da Crimson Jack. Avendo perduto i soldi, Solo decise di unirsi all'Alleanza Ribelle. La Millennium Falcon divenne una delle navi ammiraglie della Flotta Ribelle.\nAvventure con i Ribelli e la Nuova Repubblica.\nIl Falcon era in riparazione nell'hangar della Base Echo quando l'Impero fece partire l'assalto alla base di Hoth. L'Alleanza si affrett\u00f2 a scappare, e Solo e Chewbecca a preparare la nave per la fuga. Leila si trov\u00f2 costretta a salire sul Falcon con Solo, Chewbecca e C-3PO.\nQuando viaggia a velocit\u00e0 inferiori a quelle della luce, La Millennium Falcon non \u00e8 particolarmente veloce; in diversi scontri con dei Distruttori Stellari, queste navi erano in grado di starle dietro. La vera forza del Falcon risiedeva nell'equipaggio e nella sua velocit\u00e0 oltre quella della luce. Essendo in ogni caso molto pi\u00f9 maneggevole delle navi Imperiali, Solo riusc\u00ec a evitare tre dei vascelli e a farli collidere. Il Falcon quindi prov\u00f2 a fare il salto nell'iperspazio, fallendo per\u00f2 a causa di un guasto. Per evitare la cattura, Solo pilot\u00f2 la nave verso un campo di asteroidi presso Hoth.\nDopo poco, il Falcon si rec\u00f2 verso Citt\u00e0 delle nuvole, su Bespin, dove Calrissian aveva la posizione di Barone Amministratore. Sfortunatamente l'Impero era gi\u00e0 arrivato forzando Lando a tradire i suoi amici e a farli prendere come ostaggi da Lord Fener. Solo venne intrappolato dentro una lastra di grafite che venne data in custodia al cacciatore di taglie Boba Fett. I rimanenti membri dell'equipaggio riuscirono a scappare insieme a Calrissian sul Falcon. Dopo aver salvato Luke reduce da uno scontro con Lord Fener, la nave lasci\u00f2 il pianeta per tentare di saltare nell'iperspazio. La nave era per\u00f2 stata sabotata dagli uomini di Fener, e solo l'intervento di riparazione dell'iperguida da parte di R2-D2 rese il tentativo efficace.\nDurante i successivi mesi il Falcon serv\u00ec come casa per Leila e Lando mentre tentavano di rintracciare Fett per salvare Ian. Nonostante fosse pesantemente ricercata, riusc\u00ec a raggiungere il Centro Imperiale. Dopo aver finalmente salvato Ian Solo da Jabba the Hutt, il Falcon si incontr\u00f2 con la flotta Ribelle, che si stava preparando ad assaltare la seconda Morte Nera.\nDurante la battaglia di Endor, Lando pilot\u00f2 il Falcon sotto la pressione amichevole di Ian. Dopo che lo scudo protettivo della stazione spaziale venne distrutto, la nave accompagn\u00f2 diversi incrociatori degli Alleati e venne inseguito da diversi caccia TIE, entr\u00f2 nella stazione ancora in fase di costruzione e si diresse verso il nucleo del reattore. Il Falcon, insieme ad un X-wing pilotato da Wedge Antilles furono le uniche navi ad entrare nella stazione. Una volta raggiunto il nucleo, Calrissian vi lanci\u00f2 un missile causandone un'immensa esplosione che distrusse pi\u00f9 di met\u00e0 della Morte Nera.\nSuccessivamente, nel giro di trent'anni, il Falcon \u00e8 stato rubato al suo legittimo proprietario ben tre volte: l'ultima volta si trovava su Jakku, tra le mani del rozzo mercante Unkar Plutt. Dopo un'incursione dei soldati del Primo Ordine, ex Impero, il Falcon \u00e8 stato nuovamente rubato da una mercante di rottami, Rey, in compagnia di Finn, ex assaltatore del Primo Ordine e il droide BB-8, dopodich\u00e9 i fuggitivi lo restituiscono a Ian Solo e Chewbecca. Dopo la morte di Solo sar\u00e0 Rey insieme a Chewbecca a pilotare il Falcon alla ricerca dell'ultimo Jedi, Luke Skywalker.\nL'astronave partecipa alla battaglia di Crait pilotata da Rey e Chewbecca riuscendo a portare in salvo i soldati della Resistenza prima che vengano annientati da Kylo Ren diventato Leader Supremo del Primo Ordine.\nIl Falcon viene pilotato ancora una volta da Lando insieme a Chewbecca e Wedge Antilles e risulta fondamentale per guidare la flotta dei mondi liberi contro le forze dell'Ordine Finale di Palpatine nella battaglia di Exegol.\nCaratteristiche tecniche.\nOltre che essere dotato di iperguida in grado di spingere la nave a una velocit\u00e0 superiore a quella della luce (circa 10 milioni di volte), il Falcon \u00e8 dotato di cannoni laser nascosti e cannoni laser quadrupli Corelliani, che prendono energia direttamente dal nucleo del motore. Solo miglior\u00f2 molto l'efficacia dei cannoni laser, che divennero in grado di distruggere un caccia TIE con un singolo colpo.\nRealizzazione.\nInizialmente il regista George Lucas aveva immaginato la nave come una nave di pirati, dal corpo allungato con dei grandi motori posteriori e una cabina di pilotaggi di forma sferica. I primi bozzetti realizzati dagli artisti mostrano una nave eccessivamente simile alla \"Discovery One\" di , quindi il regista richiede un cambio di direzione e decide di rendere la cabina conica. L'artista Joe Johnston realizz\u00f2 alcuni bozzetti, da uno di questi venne realizzato un primo prototipo di modello da parte di Colin Cantwell. Questo modello venne ulteriormente modificato e port\u00f2 al modello definitivo di Stinson Lentz che venne approvato per le riprese. Questo modello era un'astronave lineare, con una cabina affusolata e dei grandi e visibili motori posteriori. Poco prima dell'inizio delle riprese venne presentato il telefilm Spazio 1999 e le navi Aquila mostravano una notevole somiglianza la modello del Millennium Falcon. Questo spinse il regista a cambiare nuovamente progetto, venne richiesto agli artisti di allontanarsi dai disegni correnti, di realizzare una nuova nave che fosse di forma circolare, ma senza sembrare un classico disco volante. Questa nuova idea porto alla realizzazione di alcuni bozzetti che vennero apprezzati da Lucas e portarono al modello finale utilizzato per la realizzazione dei film.\nDati i notevoli costi sostenuti per la realizzazioni dei vari modellini, il primo modellino della nave venne dotato di una nuova livrea e utilizzato all'inizio del primo film Guerre stellari come nave ribelle che viene catturata dall'Impero."}
{"id": "302806", "revid": "124505147", "url": "https://it.wikipedia.org/wiki?curid=302806", "title": "La citt\u00e0 delle bestie", "text": "La citt\u00e0 delle bestie \u00e8 un romanzo di Isabel Allende edito da Feltrinelli.\nAmbientazione.\nLa storia \u00e8 ambientata nella foresta amazzonica e si svolge ai nostri tempi, anche se il libro non specifica l'anno esatto, e dura all'incirca tre mesi.\nL'inizio della storia si svolge nella tranquilla periferia di una citt\u00e0 della California, negli Stati Uniti, situata accanto alla costa, per passare poi in una New York caotica, rumorosa, gelida, trafficata e pericolosa, soprattutto per Alex, che a parte il viaggio in Italia (terra d'origine di sua madre), e le frequenti scalate, non si era mai mosso dalla sua citt\u00e0.Dopodich\u00e9 si passa a Manaus, Brasile, situata alla confluenza tra il Rio delle Amazzoni e il Rio Negro, \u00e8 una citt\u00e0 grande, moderna, con alti edifici e un traffico snervante.\nIl villaggio era nel bel mezzo del territorio indigeno. Ma la vera storia \u00e8 nella foresta Amazzonica: interminabili distese di foreste, tutte del medesimo verde intenso, attraversata da fiumi che si snodavano come serpenti luminosi, il pi\u00f9 incredibile di tutti di color caffellatte. \"\u201cDiverse volte al giorno cadeva una pioggia breve e torrenziale; e Alex dovette abituarsi all'umidit\u00e0 costante e al fatto che gli abiti non erano mai del tutto asciutti. Al tramonto, nugoli di zanzare li attaccavano\u201d\", ma a parte questo si trovano in un luogo bellissimo: la vegetazione della riva, folta e aggrovigliata, aveva lasciato spazio a un bosco maestoso. I tronchi degli alberi, alti e dritti, sembravano le colonne di una magnifica cattedrale verde. Orchidee e altri fiori spiccavano in mezzo ai rami e il suolo era coperto da brillanti felci. Dalla mattina alla notte fonda si udiva il canto dei pappagalli e dei tucani e poi iniziava il baccano di rospi e scimmie.\nTrama.\nLa storia inizia quando alla madre di Alexander Cold, soprannominato Alex, viene diagnosticato un tumore curabile solo in Texas: il padre di Alex deve quindi accompagnare la madre in Texas, cosicch\u00e9 Alex e le sue sorelle (una pi\u00f9 grande e una pi\u00f9 piccola) sono costretti ad andare a vivere con le loro nonne, purtroppo entrambe vedove. Le sorelle vanno a stare in Italia dalla nonna materna Carla mentre Alex va a vivere dalla nonna paterna Kate: costei \u00e8 una giornalista che partir\u00e0 con una squadra per l'Amazzonia alla ricerca di una creatura misteriosa e ci tiene molto che sia lui, e non una delle nipoti femmine, ad accompagnarla. Alla spedizione, composta in tutto da quattordici adulti, prende parte anche Nadia, figlia della guida Cesar. Ad un certo punto Alex e Nadia si allontano dalla spedizione, e forse \u00e8 proprio questo che li rende amici; una volta diventati amici inseparabili, incontreranno spiriti e sciamani, scoprendo che alcuni membri della spedizione sono dei traditori e vogliono sterminare gli Indios, di incontrare il Popolo della Nebbia, di \"diventare\" lui Giaguaro, lei Aquila. Durante questo viaggio solo per conto loro, sono costretti a porsi interrogativi sempre pi\u00f9 inquietanti: chi vuole sterminare gli Indios? Qual \u00e8 il mistero dell'acqua della vita e delle uova di cristallo? Chi \u00e8 davvero la Bestia? Uccide per crudelt\u00e0 o sta tentando di difendere qualcuno? E dove vive il popolo della nebbia?\nAlla fine del loro viaggio riusciranno a scoprire il segreto della Bestia e salvare gli indigeni scoprendo chi sono, nella spedizione, i membri traditori e in che modo sono riusciti a infiltrarsi."}
{"id": "302807", "revid": "767487", "url": "https://it.wikipedia.org/wiki?curid=302807", "title": "Barriss Offee", "text": ""}
{"id": "302816", "revid": "1793900", "url": "https://it.wikipedia.org/wiki?curid=302816", "title": "Inipi", "text": "La cerimonia Inipi \u00e8 la versione Sioux della capanna sudatoria o capanna della purificazione.\nQuesta cerimonia veniva (e viene tuttora) praticata presso tutte le popolazioni native dell'America centrale e settentrionale, ma si ritrova anche in altre culture talvolta molto lontane e molto diverse. Si tratta di un rito di purificazione sia fisica che spirituale, procedimento ritenuto indispensabile per poi poter compiere qualsiasi altra cerimonia.\nLa capanna della purificazione Sioux veniva costruita disponendo dodici o sedici giovani salici a forma di cupola, coperti poi da pelle di bisonte o da tela. \nIn mezzo alla capanna veniva scavata una buca nel terreno, detta \"culla di roccia\", nella quale venivano deposte le pietre incandescenti. La capanna aveva solamente un'apertura, di solito verso ovest. Dall'entrata iniziava un piccolo sentiero sacro fatto con la terra rimossa dalla culla di roccia; alla fine del sentiero si trovava un piccolo tumulo detto \"unci\", al di l\u00e0 del quale viene acceso un fuoco: su questo un uomo, detto \"custode del fuoco\" metteva a riscaldare le pietre. Dopo che i partecipanti si erano seduti in cerchio sulla salvia argentata all'interno della capanna, il custode del fuoco portava all'interno sette o multipli di sette pietre incandescenti. Il sette era un numero ricorrente in quanto sette erano le direzioni: i quattro punti cardinali, il Cielo, la Terra, e la settima direzione, quella dello spirito. \nIl conduttore della cerimonia procedeva allora a versare dell'acqua sulle pietre roventi, in modo che il vapore riempisse la capanna. A questo punto i partecipanti invocavano gli spiriti intonando canti. La tenda veniva sollevata soltanto quattro volte per versare nuova acqua; alla quarta apertura veniva introdotta anche la sacra pipa. Dopo la quarta apertura la cerimonia terminava e tutti i partecipanti uscivano dalla tenda con movimento circolare in senso orario.\nLa cerimonia della capanna sudatoria \u00e8 stata diffusa in molte zone del mondo, tra diverse culture ed in tempi differenti. La stessa cerimonia Lakota (Sioux) ha sub\u00ecto diversi cambiamenti nel corso del tempo, anche se di lieve entit\u00e0. Fondamentalmente, la cerimonia \u00e8 divisa in quattro momenti chiamati \"round\" (\"porte\" in italiano), separati dall'apertura della porta, ognuno dei quali \u00e8 dedicato ad una delle direzioni cardinali. Il punto di partenza \u00e8 l'Ovest, per terminare con il Sud. Ogni direzione ha un proprio colore, un animale rappresentativo, e proprie qualit\u00e0, alle quali si ispira ognuno dei round.\nOgni volta che la porta si apre, si fanno eventualmente entrare nuove pietre roventi sulle quali poi versare l'acqua, una volta che la porta si \u00e8 richiusa ed un nuovo round \u00e8 iniziato.\nDalla met\u00e0 degli anni '90 circa, si \u00e8 assistito ad una rapida diffusione delle cerimonie di capanne sudatorie anche in Europa, in particolar modo Italia, Svizzera, Germania."}
{"id": "302817", "revid": "2229001", "url": "https://it.wikipedia.org/wiki?curid=302817", "title": "Teoria del funzionale della densit\u00e0", "text": "La teoria del funzionale della densit\u00e0 (Density Functional Theory, DFT) \u00e8 una teoria quantistica microscopica per lo studio di sistemi a molti elettroni (atomi, molecole, solidi, ecc.).\nCaratteristiche.\nQuesta teoria si basa su un approccio completamente diverso rispetto ai classici metodi di Fisica della materia condensata e Chimica quantistica, come il metodo di Hartree-Fock. Infatti, la grandezza fondamentale di questi ultimi metodi \u00e8 la funzione d'onda totale del sistema formula_1 che per un sistema di N elettroni dipende quindi da 3N variabili (per specificare la coordinata di ciascun elettrone si deve ovviamente fornire una terna formula_2). Calcolare ad esempio la funzione d'onda totale di un solido dove N \u00e8 dell'ordine del numero di Avogadro, formula_3 risulta evidentemente un problema formidabile. In generale questi metodi possono applicarsi a sistemi contenenti non pi\u00f9 di una decina di elettroni (piccole molecole o atomi). Nella DFT, sviluppata inizialmente da Pierre Hohenberg e Walter Kohn (HK) nei primi anni sessanta, la grandezza fondamentale \u00e8 la \"densit\u00e0 di carica elettronica\" formula_4 che dipende solo da 3 variabili, a prescindere dal numero di elettroni. La semplificazione del problema \u00e8 evidente.\nHohenberg e Kohn dimostrarono che la densit\u00e0 elettronica dello stato fondamentale non degenere di un sistema di elettroni permette di determinare univocamente le propriet\u00e0 dello stato fondamentale. Quindi ogni grandezza fisica osservabile di stato fondamentale, come ad esempio l'energia totale dello stato fondamentale, pu\u00f2 essere espressa come un funzionale della densit\u00e0, formula_5. Inoltre per il funzionale formula_5 vale un principio di minimizzazione che si deduce direttamente dal principio di minima energia valido per il valore di aspettazione dell'hamiltoniano del sistema. Qualora formula_5 fosse conosciuto nella sua forma funzionale, il problema sarebbe facilmente risolto, giacch\u00e9 la densit\u00e0 di stato fondamentale si otterrebbe minimizzando il funzionale energia. Una volta poi determinata la densit\u00e0 di stato fondamentale, si potrebbe calcolare ogni altra osservabile di stato fondamentale, se il relativo funzionale della densit\u00e0 \u00e8 noto.\nFondamenti.\nModello di Thomas-Fermi.\nLa teoria DFT prende spunto dal modello di Thomas-Fermi, sviluppato nel 1927. Sfruttando questo modello \u00e8 possibile calcolare l'energia di un sistema multielettronico rappresentando la sua energia cinetica come un funzionale della densit\u00e0 elettronica, combinando tale energia con le classiche espressioni che descrivono le interazioni nucleo-elettrone ed elettrone-elettrone (che possono essere entrambe rappresentate in termini di densit\u00e0 elettronica).\nSebbene questo abbia rappresentato un passo fondamentale, l'accuratezza dell'equazione di Thomas-Fermi era limitata dal fatto che essa non considera l'energia di scambio, l'energia dovuta all'interazione delle funzioni d'onda con loro sovrapposizione, predetta invece dalla teoria di Hartree-Fock. Fu Paul Dirac ad aggiungere, nel 1930, un funzionale di scambio energetico.\nLa teoria Thomas-Fermi-Dirac rimaneva tuttavia inaccurata per molte applicazioni. La maggiore fonte di errore derivava dalla rappresentazione dell'energia cinetica, a cui si aggiungevano gli errori legati all'energia di scambio, poich\u00e9 non veniva considerato l'effetto legato alle repulsioni interelettroniche.\nTeoremi di Hohenberg e Kohn.\nI due teoremi di Hohenberg e Kohn si riferiscono originariamente allo stato fondamentale in assenza di campo magnetico, sebbene siano stati successivamente generalizzati per comprendere anche quest'ultimo.\nDerivazione e formalismo matematico.\nCome solitamente si procede nell'ambito del calcolo della struttura elettronica di sistemi a molte particelle, si sfrutta l'approssimazione di Born - Oppenheimer applicata ai nuclei presi in considerazione, ottenendo in tal modo un potenziale statico esterno formula_9 in cui gli elettroni si muovono. Uno stato stazionario elettronico pu\u00f2 essere quindi descritto tramite una funzione d'onda formula_10 che soddisfa l'equazione di Schr\u00f6dinger nella forma a molti elettroni:\ndove \"H\" \u00e8 l'hamiltoniano elettronico molecolare, \"N\" il numero di elettroni e \"U\" il fattore che rende conto dell'interazione elettrone-elettrone. \"T\" e \"U\" sono i cosiddetti \"operatori universali\", identici per ogni sistema, mentre \"V\" varia in relazione al sistema oggetto di studio. La differenza tra un problema a singola particella e uno pi\u00f9 complicato a molte particelle consiste essenzialmente nell'introduzione del termine di interazione elettronica \"U\". Esistono molti modi sofisticati per risolvere l'equazione di Schr\u00f6dinger precedentemente vista sfruttando l'espansione della funzione d'onda in determinanti di Slater. Mentre quello pi\u00f9 semplice \u00e8 rappresentato dal metodo di Hartree-Fock, altri approcci pi\u00f9 sofisticati costituiscono i \"metodi post Hartree-Fock\", solitamente a elevato costo computazionale, che rende la loro applicazione a sistemi complessi virtualmente impossibile in termini di efficienza.\nLa teoria del funzionale della densit\u00e0 rappresenta una interessante alternativa. Nella DFT la variabile chiave \u00e8 rappresentata dalla densit\u00e0 di particella formula_12 data dalla relazione\nHohenberg e Kohn dimostrarono nel 1964 che la relazione precedentemente descritta pu\u00f2 essere utilizzata per ricavare la funzione d'onda relativa a un particolare stato energetico; cos\u00ec, ad esempio, per una densit\u00e0 formula_14 dello stato fondamentale \u00e8 possibile calcolare la corrispondente funzione d'onda dello stato fondamentale formula_15. In altre parole, formula_16 \u00e8 un funzionale unico di formula_17\ne conseguentemente i valori d'aspettazione di qualsiasi altra osservabile formula_19 nello stato fondamentale sono anche funzionali di formula_17\nDa ci\u00f2 segue, in particolare, che anche l'energia dello stato fondamentale \u00e8 un funzionale di formula_17\ndove il contributo del potenziale esterno formula_24 pu\u00f2 essere espresso in termini della densit\u00e0\nI funzionali formula_26 e formula_27 sono dei funzionali universali mentre ovviamente formula_28 \u00e8 non universale e dipende dal sistema in considerazione. Lavorando su uno specifico sistema, formula_29 \u00e8 noto e occorre quindi minimalizzare il funzionale\nrispetto a formula_12, assumendo di possedere espressioni attendibili per formula_26 e formula_27. La minimizzazione del funzionale dell'energia permetter\u00e0 di ricavare la densit\u00e0 dello stato fondamentale formula_17 e quindi tutte le altre osservabili di stato fondamentale.\nIl metodo di Kohn - Sham.\nIl problema variazionale della minimizzazione del funzionale di energia formula_35 pu\u00f2 essere risolto applicando il metodo lagrangiano dei moltiplicatori indeterminati, come fu fatto da Kohn e Lu Jeu Sham nel 1965. Essi invocarono l'esistenza di un sistema di riferimento non interagente il cui funzionale di densit\u00e0 \u00e8 uguale a quello nell'equazione precedente:\ndove formula_37 indica l'energia cinetica non interagente e formula_38 \u00e8 un potenziale esterno effettivo in cui si muovono le particelle. Ovviamente, formula_39 se formula_38 \u00e8 scelta in modo che\nQuindi \u00e8 possibile risolvere le cosiddette \"equazioni di Kohn-Sham\" del sistema ausiliario non interagente\nottenendo gli orbitali formula_43 che riproducono la densit\u00e0 formula_12 dell'originale sistema multicomponente\nL'effettivo potenziale relativo a una singola particella formula_38 pu\u00f2 essere descritto in modo pi\u00f9 dettagliato come\ndove il secondo termine denota il termine di Hartree che descrive la repulsione coulombiana elettrone-elettrone, mentre l'ultimo termine formula_48 \u00e8 detto \"potenziale di correlazione di scambio\". formula_48 include tutte le interazioni a molte particelle; il termine di Hartree e formula_48 dipendono da formula_51, che a sua volta dipende da formula_43, il cui valore \u00e8 legato a formula_38. L'equazione di Kohn-Sham \u00e8 autocoerente e pu\u00f2 essere risolta in modo iterativo: solitamente si procede introducendo un valore iniziale di formula_12, quindi si calcola il corrispondente formula_38 e si risolvono le equazioni di Kohn-Sham in funzione di formula_43. In tale modo si ottiene un nuovo valore di densit\u00e0 e si procede quindi a un'altra iterazione ripetendo un numero di cicli necessario al raggiungimento della convergenza.\nApprossimazioni.\nIl maggior problema legato al metodo DFT consiste nel fatto che i funzionali esatti per le energie di scambio e correlazione sono ricavabili solamente in relazione a un gas di elettroni liberi. Comunque \u00e8 possibile introdurre approssimazioni che permettano un calcolo di accuratezza accettabile. Un'approssimazione ampiamente utilizzata consiste nell'approssimazione di densit\u00e0 locale (\"local-density approximation\", LDA), nella quale il funzionale dipende solo dalla densit\u00e0 ai valori delle coordinate in cui il funzionale \u00e8 valutato:\nL'approssimazione di densit\u00e0 di spin locale (LSDA), proposta inizialmente da John C. Slater \u00e8 una generalizzazione diretta della LDA che include lo spin elettronico:\nFormule altamente accurate per formula_59 sono state ricavate da simulazioni di Monte Carlo quantistico per un gas di elettroni liberi.\nLe approssimazioni di gradiente generalizzato (\"Generalized Gradient Approximations\", \"GGA\") sono ancora di tipo locale ma tengono anche conto del gradiente della densit\u00e0 nelle medesime coordinate:\nUtilizzando le recenti approssimazioni GGA \u00e8 stato possibile ottenere risultati molto buoni per la determinazione delle geometrie molecolari e delle energie dello stato fondamentale. Esistono inoltre molti ulteriori miglioramenti apportati alla DFT sviluppando migliori rappresentazioni dei funzionali.\nL'effetto del campo magnetico.\nIl formalismo DFT descritto non \u00e8 valido in presenza di un potenziale vettore, come nel caso di un campo magnetico, e in tali casi non \u00e8 possibile stabilire una correlazione tra densit\u00e0 elettronica e potenziale esterno.\nA tal proposito sono state introdotte generalizzazioni che tengono conto dell'effetto del campo magnetico. Esistono due differenti teorie: \"current density functional theory\" (\"CDFT\") e \"magnetic field functional theory\" (\"MFFT\"), che utilizzano un funzionale di scambio e correlazione dipendente dalla densit\u00e0 elettronica e dalla densit\u00e0 di corrente nel primo caso, e uno dipendente dalla densit\u00e0 elettronica e dal campo magnetico nel secondo caso.\nSviluppi recenti e limiti della teoria.\nNegli anni novanta la teoria fu molto raffinata considerando il contributo dovuto alla sovrapposizione delle funzioni d'onda e dell'effetto della correlazione elettronica. Esistono diversi approcci e varianti della teoria DFT, alcuni dei quali possono considerarsi metodi ab initio mentre altri sono metodiche semi-empiriche.\nLa teoria DFT \u00e8 divenuta negli anni uno dei principali metodi di calcolo per la determinazione della struttura atomica; in generale i principali limiti consistono nell'impossibilit\u00e0 di descrivere correttamente le interazioni intermolecolari, principalmente riguardo alle forze di van der Waals (negli anni recenti sono state introdotte correzioni empiriche per includere gli effetti di dispersione mantenendo contenuto il costo dei calcoli), e nel calcolo della banda proibita di semiconduttori e isolanti. Il suo incompleto trattamento della dispersione pu\u00f2 influire in modo negativo sull'accuratezza della DFT in sistemi dominati dalla dispersione, come nel caso di interazioni tra gas nobili o quando la dispersione \u00e8 in competizione con altri effetti importanti, come nelle biomolecole.\n\u00c8 oggetto di ricerca lo sviluppo di nuovi metodi intesi a risolvere questa limitazione, attraverso la modifica del funzionale e l'introduzione di termini aggiuntivi per tener conto degli elettroni di valenza o l'inclusione di altri termini addizionali .\n\u00c8 importante sottolineare come la DFT sia una teoria in principio esatta solo per descrivere lo stato fondamentale di un sistema a molti elettroni, e non pu\u00f2 fornire informazioni su propriet\u00e0 di stato eccitato, come ad esempio la banda proibita.\nLa DFT \u00e8 pi\u00f9 in generale una teoria quantistica per sistemi a molti corpi e ha recentemente trovato applicazioni anche in fisica nucleare, per descrivere lo stato fondamentale dei nuclei atomici."}
{"id": "302826", "revid": "1632387", "url": "https://it.wikipedia.org/wiki?curid=302826", "title": "Meantime", "text": "Meantime \u00e8 il secondo album in studio del gruppo musicale statunitense Helmet, pubblicato il 23 giugno 1992 dalla Interscope Records.\nIl disco.\n\"Meantime\" \u00e8 il primo disco degli Helmet pubblicato dalla Interscope, etichetta discografica che a quanto pare riusc\u00ec a metterli sotto contratto per circa un milione di dollari, dopo aver lottato con altre 20 etichette discografiche. Questo perch\u00e9 dopo l'interessante esordio con \"Strap It On\" (1990), gli Helmet erano sotto osservazione da parte delle major, considerati come una delle band che avrebbero saputo raggiungere il successo in breve tempo. Ci\u00f2 non avvenne, ma \"Meantime\" fu l'album che comunque diede loro un disco d'oro negli Stati Uniti.\nLe ragioni per cui probabilmente gli Helmet non raggiunsero questo successo vanno cercate sicuramente nel loro \"sound\", molto pesante, implacabile, infarcito di riff di chitarra stoppati, e di accordi e assoli di derivazione jazzistica, nonch\u00e9 di una base ritmica ben affiatata, con il basso di Bogdan che ben si accompagna al drumming incessante e caratterizzato dal suono squillante del rullante di Stanier. Questo suono fu quindi difficile da assimilare per il pubblico, che stava assaporando la prima ondata del grunge (\"Nevermind\" dei Nirvana era stato pubblicato meno di un anno prima).\nNonostante questo, \"Meantime\" \u00e8 considerato dalla critica specializzata come uno dei dischi pi\u00f9 influenti degli anni novanta del XX secolo.\nIl pezzo pi\u00f9 accessibile dell'album (nonch\u00e9 il pi\u00f9 noto) \u00e8 sicuramente \"Unsung\", del quale verr\u00e0 prodotto anche un videoclip (video verranno prodotti anche per \"In the Meantime\" e \"Give It\"); suddetta canzone nel 2004 \u00e8 stata inclusa nella colonna sonora del videogioco per PlayStation 2 \"\" e poi nel 2006 in \"Guitar Hero\", sempre per PlayStation 2."}
{"id": "302828", "revid": "599013", "url": "https://it.wikipedia.org/wiki?curid=302828", "title": "Orto botanico di Pisa", "text": "L'Orto e Museo Botanico di Pisa o pi\u00f9 semplicemente Orto Botanico di Pisa \u00e8 una struttura didattico-scientifica del Sistema Museale di Ateneo dell'Universit\u00e0 di Pisa.\nStoria.\nL'Orto Botanico dell'Universit\u00e0 di Pisa nacque nel 1543 per iniziativa di Luca Ghini, medico e botanico di Imola, con l'appoggio finanziario del granduca di Toscana, Cosimo I de' Medici.\nCome data di fondazione, si tratta del pi\u00f9 antico Orto botanico universitario al mondo, ma il fatto che la localizzazione originale fosse diversa dall'attuale rende l'Orto Botanico di Padova titolare di questo primato: il primitivo orto pisano sorgeva infatti nel giardino annesso al Convento di San Vito, nei pressi della Cittadella e dell'Arsenale mediceo, ed era per l'appunto denominato \"Giardino dell'Arzinale\" o \"Giardino dei semplici\". Qualche anno pi\u00f9 tardi, con la demolizione del suddetto convento, l'orto si estese anche nella zona da esso occupata. Nel 1563, sotto la guida del botanico Andrea Cesalpino, a causa dell'espansione dell'Arsenale l'orto fu trasferito in una seconda sede, nella zona nord-orientale della citt\u00e0, nei pressi dell'Orto del Convento di Santa Marta. Neanche questa sede risult\u00f2 tuttavia soddisfacente, sia per la cattiva esposizione che per la distanza dalla sede dell'Universit\u00e0. Cos\u00ec nel 1591 l'Orto, sotto la direzione di Lorenzo Mazzanga, fu trasferito nella attuale localizzazione, presso la celebre Piazza del Duomo, in un terreno acquistato appositamente dal Granduca Ferdinando I. I lavori di trasferimento furono completati nel 1595 ad opera del fiammingo Joseph Goedenhuitze, noto in Italia come Giuseppe Casabona, ed inclusero anche la ristrutturazione dell'edificio che ospitava l'Istituto di Botanica con l'annesso Museo di Scienze Naturali. L'ingresso principale dell'Orto fu aperto nella seconda met\u00e0 del XVIII secolo.\nLa disposizione delle piante all'interno dell'Orto, come risulta da una mappa pubblicata da Michelangelo Tilli nel 1723, era ispirata ai canoni stilistici comuni a molti giardini dell'epoca con allusione ai quattro elementi: il quadrato per quelli terrestri, il cerchio per quelli celesti, il triangolo per il fuoco e le vasche per il riferimento diretto all'acqua. Le specie erano infatti collocate in otto grandi aiuole quadrate, a loro volta suddivise in porzioni pi\u00f9 piccole di forma geometrica definita, simmetricamente disposte intorno a otto fontane con vasca.\nNel XIX secolo l'Orto sub\u00ec sostanziali cambiamenti: l'impianto cinquecentesco delle grandi aiuole venne smantellato per dare spazio ad aiuole pi\u00f9 piccole, di forma rettangolare, intercalate da viali e muretti, al cui centro si trovavano sei residue fontane con vasca originaria (attualmente quattro perch\u00e9 due sono state tolte per costruire un piccolo edificio, probabilmente un secondo museo). Tali trasformazioni, attuate in varie fasi dai prefetti Gaetano Savi, Pietro Savi e Teodoro Caruel, rifletterono le mutate esigenze della botanica in base alle quali le piante vengono classificate e presentate secondo criteri scientifici che evidenziano le affinit\u00e0 biologiche. A lavoro ultimato si contavano 148 aiuole con pi\u00f9 di 2.000 specie disposte in ordine sistematico.\nAll'assetto planimetrico attuale si giunse verso la fine del XIX secolo, dopo un'ulteriore serie di modifiche e ampliamenti che portano l'Orto a coprire una superficie di circa 3 ettari.\nA dicembre 2014 il Consiglio di Amministrazione dell'Ateneo ha approvato una serie di opere per la riqualificazione dell'Istituto e per la creazione di un polo museale di ateneo. Tra le opere vi \u00e8 il restauro, iniziato a fine 2015, della facciata della sede storica dell'Istituto di botanica, anche chiamata \"palazzina delle conchiglie\" e del cancello antistante. L'insieme delle opere ha avuto un costo di circa 2,7 milioni di euro, un milione dei quali \u00e8 stato coperto dalla Regione Toscana. Durante il 2016 sono stati inaugurati sia un secondo ingresso da Via Roma 56, che \u00e8 andato ad aggiungersi al preesistente ingresso da Via Ghini 13, nonch\u00e9 il Museo Botanico.\nResponsabili dell'istituto.\nDalla fondazione al 1814 le cure dell'Orto erano affidate al prefetto, esso era accompagnato dalle figure del professore di scienze naturali e dal direttore della galleria, ovvero il nucleo iniziale di quello che oggi \u00e8 il museo di storia naturale dell'Universit\u00e0 di Pisa. Talvolta il prefetto poteva anche adempiere a uno o entrambi questi ruoli. Per qualche anno dal 1963 il secondo orto dei Semplici nei pressi del concetto di Santa Marta, aperto in questo anno, e il primo Orto vicino agli arsenali convissero e quindi si ebbero due prefetti. Le fonti tuttavia non ci dicono quando il primo Orto fu definitivamente sostituito.\nNel 1810 la cattedra di botanica venne separata da quella di mineralogia e geologia, mentre nel 1814 l'orto viene separato dalla galleria e nello stesso anno la figura del prefetto \u00e8 sostituita dal direttore dell'orto botanico. Poi nel 1984 l'orto botanico e l'Istituto botanico sono confluiti nel dipartimento di scienze botaniche e da allora il controllo dell'orto \u00e8 passato in mano al direttore del dipartimento. Nel 2006 il dipartimento \u00e8 stato soppresso e l'Orto Botanico \u00e8 passato sotto il controllo del Dipartimento di Biologia. Nel 2012 \u00e8 poi confluito nel Sistema Museale di Ateneo. Dal 2017 \u00e8 stata istituita di nuovo la figura del Direttore, cui sono affiancati due Responsabili Museali, uno per l'Orto Botanico (Curatore) e uno per il Museo Botanico (Conservatore).\nL'Orto.\nL'Orto Botanico \u00e8 diviso in pi\u00f9 sezioni che sono sorte in seguito a varie acquisizioni di spazi nel corso degli anni.\nScuola Botanica.\nLa Scuola Botanica rappresenta il nucleo storico del Giardino anche se nel corso degli anni la sua struttura \u00e8 mutata. Alla fine del XVI secolo presentava 8 vasche circondate da altrettante aiuole quadrate. Sotto la direzione di Pietro Savi, nella prima met\u00e0 del diciannovesimo secolo, le piante furono riorganizzate in maniera pi\u00f9 rigorosa e scientifica in base a modelli di affinit\u00e0 biologiche. Inoltre Savi cre\u00f2 anche un arboreto nella parte pi\u00f9 occidentale. Sotto la direzione di Th\u00e9odore Caruel, nella seconda met\u00e0 del XIX secolo, furono invece costruite 124 aiuole di forma rettangolare e altre perimetrali; inoltre l'albereto fu spostato ad accezione degli esemplari pi\u00f9 antichi ancora oggi presenti come il platano orientale, piantato nel 1808 e alto 23 metri, o un esemplare di \"Ginkgo\" del 1811 o ancora una quercia della Virginia piantata nel 1829.\nOggi questa sezione, che mantiene quest'ultima struttura e sei delle otto vasche, accoglie 400 specie ordinate in modo sistematico. Bisogna inoltre segnalare un'importante collezione di 150 specie del genere \"Salvia\" e la presenza di una palma della California di 24 metri d'altezza piantata al confine orientale nel 1877.\nOrto del Cedro.\nIn questa sezione, acquisita nel 1786 dal convento di Santa Teresa, crescono i due alberi pi\u00f9 vecchi di tutto l'Orto Botanico: un enorme \"Ginkgo\" di 4 metri di circonferenza che \u00e8 anche il pi\u00f9 grande di tutto il giardino e un esemplare di \"Magnolia\" di 14 metri d'altezza. Entrambi gli alberi sono stati piantati nel 1787 dal direttore Giorgio Santi nello stesso anno dell'acquisizione del lotto.\nFino al 1935 qui cresceva anche un Cedro del Libano, sotto al quale nell'ottobre 1839 si era riunita una sessione della Prima Riunione degli Scienziati Italiani, tenutasi al tempo della direzione di Gaetano Savi. Al posto del cedro del libano oggi cresce un cedro dell'Himalaya e nel 1845 \u00e8 stata posta anche una lapide in onore di Savi.\nIn questo orto vi sono anche un boschetto di bamb\u00f9, un vecchio glicine (\"Wisteria sinensis\") e una collezione di ortensie e di camelie storiche.\nOrto del Mirto.\nChiamato cos\u00ec per un esemplare di Mirto qui piantato nel 1815; questa parte di orto, ospita specie utilizzate a scopo terapeutico, molte delle quali riconosciute anche dalla Farmacopea Ufficiale. Le 120 piante sono suddivise nelle quattro aiuole secondo il principio attivo o la funzione curativa che hanno. Tra le tante ve ne sono alcune che possono essere anche particolarmente tossiche, come il ricino, \"Digitalis purpurea\", la cicuta e la belladonna.\nSerre.\nCi sono 4 serre: quella tropicale, quella delle succulente, quella della Victoria e quella del banano.\nOrto Nuovo.\nL'Orto Nuovo sorge in un lotto acquistato nel 1841 e fu organizzato secondo canoni di tipo paesaggistico molto diverso della \"Sezione botanica\". Qui prevalgono alberi d'alto fusto, ampi viali e spazi erbosi di forma irregolare. La presenza di alcuni gradini in pietra che portano alla parte pi\u00f9 elevata del prato testimoniano l'antica presenza di un gazebo oggi scomparso. Questa sezione non ha subito cambiamenti sostanziali ed \u00e8 ancora oggi dedicata alle specie arboree. Tra le varie specie qui si trovano un boschetto di bamb\u00f9 nero, un esemplare di canfora piantato nel 1872 e alto 25 metri e uno di bagolaro di 27 metri d'altezza e quasi 4 di circonferenza del fusto.\nNel marzo 2017 \u00e8 stata qui messa in dimora un esemplare di 10 anni e 4 metri d'altezza di \"Wollemia nobilis\"; acquistata per l'Orto dagli eredi della famiglia Del Gratta.\nOrto Del Gratta.\nL'Orto Del Gratta sorge al confine est del giardino botanico in un appezzamento di terra una volta appartenuto alla famiglia Del Gratta e acquistato sul finire del diciannovesimo secolo dall'allora direttore Giovanni Arcangeli. In questa sezione trovano ancora poste le piante di alto fusto tra cui un tasso di quasi 20 metri d'altezza. Tuttavia qui sono anche presenti una collina che ospita piante montane, alcune delle quali endemiche delle Alpi Apuane, e un laghetto che ospita invece varie specie acquatiche tra cui le ninfee e il fior di loto. Inoltre sono presenti anche molte specie mediterranee tra le quali \u00e8 qui presente uno esemplare centenario di ulivo.\nMuseo Botanico.\nIl Museo Botanico, inaugurato il 28 ottobre 2016 ed aperto al pubblico il 1\u00ba aprile 2017, \u00e8 ospitato nel Palazzo delle Conchiglie, ex Istituto di botanica, cos\u00ec chiamato per la sua facciata interamente decorata nel 1752 in stile grottesco mediante l'uso di conchiglie.\nIl percorso museale si snoda per sette sale espositive disposte su due piani. Nella prima sala, oltre al ritratto del fondatore dell'orto Luca Ghini, si pu\u00f2 ammirare l'antico portone scolpito in noce un tempo posto all'accesso del Giardino dei Semplici in via Santa Maria e una campa con in rilievo lo stemma mediceo.\nLa seconda sala ospita una replica della Wunderkammer che era stata creata agli inizi del \u2018500 proprio in questa palazzina, per volere di Ferdinando I e che costitu\u00ec il primo nucleo di quello che oggi \u00e8 il museo di storia naturale dell'Universit\u00e0 di Pisa.\nLa terza sala ospita la collezione storica di ritratti dei semplicisti, naturalisti e direttori dell'orto; questi ritratti erano posti insieme a delle gigantesche ossa di balena nella galleria d'ingresso all'orto di via Santa Maria e avevano una funzione celebrativa. Insieme ai ritratti in questa sala \u00e8 esposto il \"Catalogus Plantarum Horti Pisani\", ovvero il catalogo delle piante dell'orto pisano di Michelangelo Tilli, pubblicato nel 1723 e corredato di immagini.\nLa quarta sala \u00e8 dedicata a Gaetano Savi, prefetto dell'orto e direttore del museo, e al botanico Giuseppe Raddi.\nNella quinta sala sono esposti alcuni splendi modelli di funghi in gesso e in cera. Quest\u2019ultimi furono realizzati da Luigi Calamai, ceroplasta che lavor\u00f2 anche alla realizzazione delle cere anatomiche dell'universit\u00e0 di Firenze. Sempre in questa sala sono ospitati altri modelli in cera di frutti e piante realizzati tra il 1836 e il 1839, sotto la direzione del professore Giovan Battista Amici, da Calamai assieme al suo allievo Egisto Tortori. Degno di nota \u00e8 il modello raffigurante la \"fecondazione della zucca\" che fu presentato per la prima volta alla presenza del Granduca Leopoldo II, in occasione della prima riunione degli scienziati italiani tenutasi proprio in questo orto nel 1839. Il restauro dei modelli \u00e8 stato eseguito dall'Opificio delle pietre dure di Firenze.\nLa penultima sala \u00e8 dedicata a Th\u00e9odore Caruel e a Giovanni Arcangeli. Qui, tra i vari reperti, sono esposti anche alcuni campioni e preparati di piante da fibra acquistati all'Esposizione coloniale di Marsiglia del 1906. Nell'ultima sala sono esposti alcuni campioni provenienti dagli erbari, alcune tavole didattiche ottocentesche ed altre prodotte tra la fine dell'Ottocento e la prima met\u00e0 del Novecento, alcuni reperti paleobotanici e al centro della sala un grande tavolo ricavato da una sezione trasversale del tronco di una quercia."}
{"id": "302831", "revid": "290948", "url": "https://it.wikipedia.org/wiki?curid=302831", "title": "Catena carboniosa", "text": ""}
{"id": "302854", "revid": "599013", "url": "https://it.wikipedia.org/wiki?curid=302854", "title": "Simon Crafar", "text": "Carriera.\nHa corso diverse stagioni con Kawasaki e Honda nel campionato mondiale Superbike e con Yamaha e Suzuki nel motomondiale classe 500, oltre ad un'esperienza con la MuZ Weber nel 1999.\nLe sue prime apparizioni nel motomondiale risalgono alla stagione 1993 iniziata in classe 500 con una Harris Yamaha e conclusa poi in classe 250 a bordo di una Suzuki. Dopo questa stagione ritorna per alcuni anni al mondiale Superbike.\nIl 1998 \u00e8 stato il suo anno migliore nel motomondiale, con la Yamaha YZR 500 del team Red Bull Yamaha WCM ha ottenuto la sua prima vittoria a Donington Park, battendo Michael Doohan di quasi 12 secondi. Segnando l'ultima vittoria ottenuta da un pilota gommato Dunlop in classe 500 sull'asciutto.\nNello stesso campionato ha ottenuto anche un terzo posto in Olanda ed un secondo in Australia, concludendo la stagione al 7\u00ba posto finale.\nGareggia nella classe regina del motomondiale anche nella stagione 1999 ma senza ottenere risultati di particolare rilievo.\nNel 2000 da segnalare anche le sue ultime apparizioni nel mondiale Superbike ed ancora nel 2002 ha gareggiato nel British Superbike Championship giungendo all'ottavo posto in classifica."}
{"id": "302856", "revid": "78273", "url": "https://it.wikipedia.org/wiki?curid=302856", "title": "Matrici", "text": ""}
{"id": "302862", "revid": "121379573", "url": "https://it.wikipedia.org/wiki?curid=302862", "title": "Marisa Abbondanzieri", "text": "Biografia.\nLicenza media superiore presso l'Istituto magistrale, \u00e8 insegnante di scuola elementare. Iscritta al Partito Comunista Italiano dal 1976, ha esordito nella sua esperienza politica nell'amministrazione del proprio paese di cui \u00e8 stata consigliere comunale, assessore, vicesindaco e sindaco, nel periodo compreso fra il 1978 e il 1999.\nNel frattempo, \u00e8 stata eletta alla Camera dei deputati (nel 1999, subentrando alla defunta Nilde Iotti) ed \u00e8 stata riconfermata nel 2001, nella quota proporzionale per la lista dei Democratici di Sinistra nelle Marche."}
{"id": "302874", "revid": "21079", "url": "https://it.wikipedia.org/wiki?curid=302874", "title": "Relazione di ordine largo", "text": ""}
{"id": "302876", "revid": "767487", "url": "https://it.wikipedia.org/wiki?curid=302876", "title": "Il racconto dei racconti", "text": "Il racconto dei racconti () \u00e8 un cortometraggio d'animazione sovietico di Jurij Nor\u0161tejn.\nTrama.\nL'opera, un flusso ininterrotto di immagini liriche ed oniriche collegate secondo un procedimento analogico, \u00e8 stata realizzata con diversi tipi di disegni e di d\u00e9coupage animato. Da segnalare anche la colonna sonora con musiche di Johann Sebastian Bach e di Wolfgang Amadeus Mozart.\nDistribuzione.\nUscito nel 1979, \u00e8 spesso considerato dalla critica il pi\u00f9 bel film d'animazione di tutti i tempi, venendo anche premiato a Los Angeles nel 1984 ed al Festival di Zagabria del 2002."}
{"id": "302881", "revid": "228587", "url": "https://it.wikipedia.org/wiki?curid=302881", "title": "Gaudenzio di Arezzo", "text": "Venne considerato santo dalla devozione popolare.\nBiografia.\nResse la diocesi di Arezzo fra il 381 e il 382. Una \"Passio\" medievale ne riporta il martirio sotto l'\"imperatore Valentiniano\", ma l'attendibilit\u00e0 \u00e8 scarsa anche perch\u00e9 i vari imperatori con questo nome erano cristiani. In realt\u00e0 si sa solo che durante il medioevo la chiesa aretina venerava questo vescovo insieme al suo diacono Culmazio e ne celebrava la festa il 19 giugno e che esisteva in citt\u00e0 una chiesa a lui intitolata."}
{"id": "302883", "revid": "1305772", "url": "https://it.wikipedia.org/wiki?curid=302883", "title": "Lorenzo Acquarone", "text": "Biografia.\nAttivit\u00e0 politica.\nIscritto per molti anni alla Democrazia Cristiana, fu senatore della Repubblica Italiana dal 1987 al 1994. Come esponente del Partito Popolare Italiano, fu eletto alla Camera dei deputati per le successive tre legislature. Nel 2002 partecip\u00f2 alla costituzione del nuovo soggetto politico denominato la Margherita, ma nel settembre 2003 decise di lasciare il partito per aderire ai Popolari-UDEUR. Il suo reddito dichiarato nel 2004 lo poneva al terzo posto nella classifica dei deputati pi\u00f9 ricchi della Camera con euro.\nAttivit\u00e0 accademica e forense.\nLibero docente di Diritto amministrativo nel 1961 e professore dal 1962, dal 1966 al 2006 fu professore ordinario, titolare della prima cattedra di Diritto amministrativo, nella Facolt\u00e0 di Giurisprudenza dell'Universit\u00e0 degli Studi di Genova (presso la quale ricopr\u00ec la carica di Pro Rettore dal 1969 al 1974 e di Preside della Facolt\u00e0 di Giurisprudenza dal 1975 al 1981).\nIl 24 gennaio 2016 presenzi\u00f2 in Corte costituzionale alla discussione dei ricorsi del gruppo di avvocati coordinati da Felice Carlo Besostri, in rappresentanza del collegio dei ricorrenti genovesi contro la legge elettorale Italicum, che all'esito dell'udienza fu dichiarata parzialmente incostituzionale.\nMorte.\nAcquarone \u00e8 morto a Genova il 24 marzo 2020, vittima del COVID-19, a 89 anni."}
{"id": "302891", "revid": "22828", "url": "https://it.wikipedia.org/wiki?curid=302891", "title": "Diocesi di Arezzo", "text": ""}
{"id": "302893", "revid": "580", "url": "https://it.wikipedia.org/wiki?curid=302893", "title": "Salvatore Adduce", "text": "Biografia.\nDiploma di maturit\u00e0, \u00e8 dirigente della cooperazione, presidente regionale della Lega delle Cooperative della Basilicata dal 1990 al 1995. Iscritto al Partito Comunista Italiano, \u00e8 stato consigliere comunale di Ferrandina dal 1980 al 1994, componente della Giunta della Camera di Commercio di Matera dal 1992 al 1999, consigliere regionale della Basilicata dal 1995 e presidente del gruppo regionale dei Democratici di Sinistra fino al 2001.\nNel 2001, \u00e8 stato eletto alla Camera dei deputati nel collegio maggioritario di Matera, in rappresentanza della coalizione di centrosinistra.\nAlle elezioni politiche italiane del 2006, risulta il primo non eletto della lista dell'Ulivo al Senato della Repubblica in Basilicata. Il 25 ottobre 2006 viene proclamato senatore in sostituzione del dimissionario Filippo Bubbico.\nIl 13 aprile 2010 diventa sindaco della citt\u00e0 di Matera a capo di una coalizione formata dal Partito Democratico e altri partiti del centrosinistra ottenendo il 48,5% al primo turno ed il 50,3% al secondo, battendo di poco il candidato di liste civiche, Angelo Tosto. Nel mese di ottobre 2014 viene eletto presidente regionale dell'Anci (Associazione Comuni Italiani) della Basilicata.\nSi ricandida nel 2015 sempre sostenuto dal centro-sinistra ma viene sconfitto al ballottaggio dal candidato di centro-destra Raffaello De Ruggieri.\nA marzo 2018 viene eletto Presidente della Fondazione Matera-Basilicata 2019 che ha il compito di attuare il programma culturale del dossier con cui Matera e stata nominata Capitale Europea della Cultura."}
{"id": "302896", "revid": "15756", "url": "https://it.wikipedia.org/wiki?curid=302896", "title": "Campana", "text": "La campana \u00e8 una tipologia di strumento musicale, appartenente alla classe degli idiofoni a percussione diretta, definita come contenitori, suonati con un oggetto non sonoro, in cui la vibrazione \u00e8 pi\u00f9 debole vicino al vertice. Si differenziano dai gong, in cui invece la vibrazione \u00e8 pi\u00f9 forte vicino al vertice.\nNelle campane da chiesa il suono \u00e8 prodotto generalmente dalla percussione di un pendolo di ferro dolce detto batacchio (o battaglio) sulle pareti interne della campana stessa. Per quanto riguarda lo strumento occidentale \u00e8 solitamente in bronzo, ed \u00e8 utilizzato nel mondo cristiano per scandire il tempo dai campanili delle chiese e come richiamo per funzioni, ricorrenze ed eventi riguardanti la comunit\u00e0; viene suonato dai campanari.\nEtimologia.\nIl nome italiano \"campana\" deriverebbe dal latino \"vasa campana\", espressione che indicava dei catini emisferici (crateri) in bronzo e poi in terracotta prodotti nella zona di Napoli. Per la similitudine di forma anche la campana che suona fu chiamata come il vaso.\nIn latino la campana era chiamata \"tintinnabulum\", con riferimento al suo suono. L'insieme delle materie inerenti allo studio delle campane (storia, tecniche, musicologia, significati) \u00e8 racchiusa nel neologismo campanologia.\nNel Medioevo, il grammatico inglese Giovanni di Garlandia avanz\u00f2 una spiegazione del nome, supponendo che venisse da \"campo\", perch\u00e9 i contadini, che lavorano nei campi, non sapevano l'ora che dal suono delle campane (\"Campanae dicuntur a rusticis qui habitant in campo, qui nesciant judicare horas nisi per campanas\").\nStoria.\nIl modello organologico \"campana\" \u00e8 diffuso in moltissime culture, a partire dalla preistoria. Tuttavia sembra che le pi\u00f9 antiche campane, cos\u00ec come oggi le intendiamo nel mondo occidentale, risalgano alla Cina di alcuni millenni prima di Cristo. Secondo una leggenda, la campana con batacchio interno sarebbe un'invenzione italiana: sarebbe stata introdotta da san Paolino vescovo di Nola nel V secolo, anche se non vi \u00e8 nessun documento che attesti la paternit\u00e0 dell'invenzione al Santo. In ogni caso, solo nell'VIII-IX secolo le chiese e le pievi incominciano a essere dotate di campane e sorgono i primi campanili, diffusi sempre pi\u00f9 dopo l'anno Mille.\nCol tempo si va affinando anche l'arte dei fonditori e le differenze di suono fra un paese e l'altro: nascono cos\u00ec segnali associati alle campane e codificati dalla popolazione che durano ancora oggi. Ancora oggi esiste un campanile con quattro campane del Seicento, suonate tutt'oggi a corda da Ciano Formentin.\nBenedizione della campana.\nNel rito romano antico il \"Pontificale Romanum\" prevede che la benedizione delle campane sia riservata a un vescovo o a un suo delegato. Quando il vescovo benedice la campana, segue il rito descritto dallo stesso \"Pontificale romanum\", quando invece la benedizione \u00e8 delegata a un sacerdote, il rito \u00e8 contenuto nel \"Rituale romanum\".\nIl vescovo \u00e8 rivestito di amitto, camice, cingolo, stola e piviale bianchi e mitra semplice. Tenendo in mano il pastorale si avvicina alla campana, quindi si siede sul faldistorio e intona il salmo 50, il salmo 53, il salmo 66, il salmo 69, il salmo 86 e il salmo 129. Terminati i salmi si alza e tenendo il pastorale benedice il sale; quindi depone il pastorale e la mitra e pronuncia l'orazione sul sale; riprende mitra e pastorale, benedice l'acqua e deposti nuovamente mitra e pastorale pronuncia le orazioni sull'acqua. A questo punto il vescovo mette il sale nell'acqua, compiendo un disegno a forma di croce e pronuncia l'orazione sulla commistione. Terminata la benedizione dell'acqua, indossando la mitra, lava la campana, bagnandone l'apertura con un aspersorio di issopo, sia all'esterno sia all'interno, quindi torna al faldistorio, mentre due chierici proseguono il lavaggio della campana, bagnandola tutta e asciugandola poi con un telo di lino, ripetendo lo stesso ordine con cui il vescovo l'ha lavata. Dopo il lavaggio, il cerimoniere segna con il gesso una croce vicino al centro della campana, per indicare il luogo in cui deve avvenire la prima unzione, poi segna altre sette croci all'esterno della campana presso l'apertura, a uguale distanza tra loro e altre quattro croci all'interno. Il vescovo al faldistorio canta il salmo 145, il salmo 146, il salmo 147, il salmo 148, il salmo 149 e il salmo 150. Dopo aver cantato i salmi, si alza indossando la mitra e compie la prima unzione con il pollice che ha intinto nell'Olio degli infermi. Poco prima dell'unzione il cerimoniere cancella con un panno il segno di croce che aveva tracciato con il gesso. Dopo essersi pulito il pollice con il cotone, il vescovo toglie la mitra e pronuncia un'orazione, quindi asterge con un panno di lino il segno di croce fatto con l'olio santo. Intona poi l'antifona \"Vox Domini\" che precede il salmo 28. Si ripete l'antifona. Nel frattempo il vescovo compie sette segni di croce sull'esterno della campana con l'olio degli infermi e altre quattro all'interno con il sacro crisma. Pronuncia una breve formula per ognuna croce tracciata: \u00abSanctificetur et consecretur, Domine, signum istud. In nomine Patris, et Filii, et Spiritui Sancti. In honorem N.. Pax tibi.\u00bb A ogni campana infatti si d\u00e0 un nome, in genere di un santo, e la formula menziona il santo da cui la campana prende il nome. Tolta la mitra il vescovo pronuncia un'orazione. Poi si siede con la mitra, si lava le mai e si pulisce il pollice con una mollica di pane e limone. Mette quindi in un braciere timo, incenso e mirra. Il braciere viene collocato sotto la campana, in modo che il fumo fluisca all'interno. Nel frattempo il coro canta l'antifona \"Deus in sancto\" e il salmo 76. Finito il salmo, il vescovo toglie la mitra e prende il pastorale, il diacono dopo aver ricevuto la benedizione del vescovo canta il Vangelo. Terminato il canto del Vangelo, il vescovo bacia il libro portatogli dal suddiacono. Quindi fa un segno di croce sulla campana e poi la suona per la prima volta con un martello.\nIl \"Rituale romanum\" prevede lo stesso rito, ma il sacerdote \u00e8 vestito solo di cotta e stola e non siede al faldistorio.\nInoltre il \"Rituale romanum\" contiene una benedizione per la fusione della campana, che si svolge come segue. Si recita il salmo 150, quindi il Pater noster, un breve responsorio e l'orazione, in cui si menziona il nome del santo o della santa a cui la campana verr\u00e0 dedicata, la benedizione si conclude con l'aspersione con acqua benedetta del metallo fuso.\nDopo la riforma liturgica del rito romano la benedizione delle campane \u00e8 stata molto semplificata.\nDimensioni, suono e nota.\nIl suono di una campana \u00e8 strettamente legato a un complesso equilibrio di spessori che determinano il profilo della campana. Gli spessori formano, assieme alla nota fondamentale e ai suoni parziali, il suono della campana. La nota, invece, \u00e8 determinata dal volume del vaso sonoro: pi\u00f9 grande \u00e8 la campana pi\u00f9 grave sar\u00e0 la nota; pi\u00f9 piccola \u00e8 la campana e pi\u00f9 acuta sar\u00e0 la nota.\nEsistono diverse tipologie di campane a seconda dello spessore, della nota e della forma. Il profilo, che prende il nome di \"sagoma\", pu\u00f2 essere diverso (ad esempio) a seconda delle esigenze del luogo nel quale la nuova campana sar\u00e0 collocata e delle varie epoche storiche. Esistono \"sagome leggere\" e \"sagome pesanti\" usate dai diversi fonditori.\nIl maggiore peso, e quindi il maggior spessore, permette una maggiore e prolungata vibrazione dello strumento oltre che un maggiore sostegno dei \"toni parziali\", soprattutto quelli di \"ottava inferiore\" e di \"terza maggiore\", che devono essere presenti in ogni campana.\nIn genere la campana in proporzione pi\u00f9 pesante risulta avere un suono in generale pi\u00f9 caldo e pi\u00f9 gradevole, mentre una campana \"leggera\" \u00e8 talvolta stridente e spiacevole all'orecchio.\nUna buona campana pu\u00f2 arrivare a emettere fino a cinquanta \"toni parziali\", ma i pi\u00f9 importanti e soprattutto i pi\u00f9 riconoscibili sono (rispetto alla nota fondamentale): parziale di \"Prima\", di \"Terza\" (che pu\u00f2 essere maggiore o minore), \"Quinta\" (che pu\u00f2 essere diminuita), \"Ottava Superiore\" e \"Ottava Inferiore\".\nFunzioni e segnali.\nEcco elencati i principali segnali (che possono variare da zona a zona) legati alla vita religiosa e civile:\nAnticamente le campane segnalavano anche:\nI concerti campanari italiani e i diversi usi e tradizioni regionali.\nPer poter parlare di \"concerto\" di campane si parte da un numero di due o tre elementi.\nAttualmente \u00e8 possibile la presente classificazione:\nPer ogni regione d'Italia vi sono diverse regole, usi e tradizioni nel suono delle campane.\nPer una trattazione e un panorama sui vari tipi di suono regionale \u00e8 consigliabile visitare i siti internet delle varie associazione campanarie italiane.\nFonderie di campane.\nNel corso della storia, soprattutto in Occidente, sono sorte diverse fabbriche di campane, specialmente in Italia e Germania.\nAd Agnone (IS) sopravvive una delle fonderie pi\u00f9 antiche: la Fonderia Pontificia Marinelli, le cui origini risalgono al Medioevo. Le prime campane fuse dalla fonderia Marinelli risalgono al 1339, per opera del direttore Nicodemo Marinelli, detto \"Campanarus\". Nel 1924 il papa Pio XI confer\u00ec alla famiglia Marinelli l'onore di avvalersi dello Stemma Pontificio.\nA Castelnovo n\u00e9 Monti in provincia di Reggio Emilia \u00e8 da 500 anni presente la fonderia Capanni, fonditrice della campana pi\u00f9 grande d'Italia e una delle pi\u00f9 grandi del mondo la campana dei caduti a Rovereto.\nA Bolzone di Ripalta Cremasca \u00e8 presente la fonderia Allanconi.\nLavorazione.\nIl ciclo di lavorazione delle campane prevede diverse fasi.\nInnanzitutto occorre costruire una forma in legno che riproduca il profilo della campana. Con essa si costruisce la cassa d'anima che riproduce la cavit\u00e0 del pezzo ovvero una struttura cava di mattoni refrattari corrispondente all'interno della campana. Questo profilo, detto maschio o anima, viene montato su una trave orizzontale che pu\u00f2 ruotare attorno a un asse verticale. Su questa anima si sovrappongono diversi strati d'argilla fino a ottenere una falsa campana, detta camicia, di spessore uguale a quello voluto per la campana in bronzo. Su questa superficie si applicano fregi e iscrizioni con la tecnica a cera persa. Durante la preparazione di questo mantello in argilla, l'interno viene riscaldato con carboni ardenti per essiccare pi\u00f9 velocemente l'argilla e sciogliere la cera. Per completare la formatura, la falsa campana viene eliminata e il mantello viene collocato sull'anima lasciando un'intercapedine per la fusione di bronzo. Mantello e anima vengono interrate in una fossa (in un contenitore detto staffa) e bloccati con terra e sabbia speciale per evitare movimenti durante la fusione.\nLa forma \u00e8 completata con i canali di colata del metallo fuso e i canali di scarico dell'aria. A questo punto il fonditore apre la bocca del forno e il bronzo scorre nei canali fino alla testa della campana. La colata prosegue fino al totale riempimento della forma. Dopo il raffreddamento la campana viene estratta dalla fossa utilizzando l'argano posto sopra il forno a riverbero, detto \"capra\", e liberata da anima e mantello. Poi viene ripulita da terra e sabbia (sterratura), dalle sbavature, ovvero da quelle appendici aggiunte per esigenze tecnologiche (es. attacchi di colata) e da eventuali difetti di fusione, infine lucidata.\nClassificazione delle campane.\nLe campane possono essere classificate in base al montaggio:\nNonostante alle orecchie del profano i rintocchi delle campane possano sembrare tutti uguali, in Italia esistono diversi sistemi di suono per campane basculanti ossia in movimento, per campane fisse o ferme e per l'unione di questi due tipi.\nIn Italia, infatti, ogni regione ha un proprio sistema di suono.\nCampane fisse.\nSono sprovviste di ceppo, cio\u00e8 di contrappeso in quanto non devono compiere oscillazioni di nessun genere; sono quindi immobili, ancorate a putrelle o travi, vengono suonate tramite la percussione del battaglio interno (se suonate dal campanaro) o di martelli esterni (detti \"elettrobattenti\" se suonate da impianto elettro-automatico).\nIn Italia le campane fisse sono quasi sempre di piccole dimensioni e posizionate all'interno dei campanili, specialmente se fanno parte di un complesso di campane numeroso.\nNei carillon, diffusi nel nord Europa, raggiungono anche il numero di 60 o pi\u00f9 esemplari in un solo campanile.\nLe campane \"a slancio\" o \"a battaglio volante\".\nSono campane dotate di ceppo leggero, cio\u00e8 scarsamente contrappesate, e in virt\u00f9 di questo fatto possono compiere oscillazioni veloci, producendo serie di rintocchi poco distanziati l'uno dall'altro.\nNei sistemi a slancio \"classico\", per produrre suono devono raggiungere almeno i 60\u00b0 di inclinazione (anche se esistono sistemi a slancio con il battaglio dotato di doppio snodo per poter suonare anche con un ridotto movimento). In questo sistema di suono il battaglio \u00e8 agganciato sotto i perni di rotazione e quindi va a colpire il bronzo sempre nel movimento verso l'alto: si dice che il battaglio, che di solito \u00e8 pi\u00f9 pesante rispetto agli altri sistemi di montaggio, \"accarezza la campana\".\nIn questo sistema di montaggio, il battaglio si distacca subito dopo il rintocco e quindi non smorza gli armonici rendendo libere le vibrazioni, al contrario del sistema controbilanciato.\nPer questo le campane a slancio mantengono vibrazioni assai prolungate. Il sistema \u00e8 tipico in tutta Europa (es: \"changeringing\" inglese), nel sistema Bolognese, nel centro e sud Italia, nel Tirolo e in parte del Triveneto.\nCampane \"controbilanciate\" o \"a battaglio cadente\".\nSono campane dotate di ceppo pesante, cio\u00e8 molto contrappesate, e in virt\u00f9 di questo fatto possono compiere oscillazioni pi\u00f9 o meno lente, producendo quindi serie di rintocchi pi\u00f9 o meno distanziati l'uno dall'altro, e il battaglio batter\u00e0 sempre sulla parte inferiore della campana, invece che sulla parte superiore come nello slancio. Essendo ben contrappesate raggiungono facilmente la posizione \"a bicchiere\", cio\u00e8 compiono con facilit\u00e0 una rotazione di 180\u00b0 dopo poche oscillazioni.\nProducono suono non appena vengono inclinate, poich\u00e9 in questo tipo di campane il battaglio \u00e8 agganciato pi\u00f9 in alto o allo stesso livello rispetto all'altezza dei perni di rotazione e quindi va a colpire il bronzo sempre verso il basso.\nQuesta categoria racchiude con s\u00e9 diversi stili:\nRiassumendo:\nCampane usate a bicchiere.\nUna volta messe in movimento, le campane possono suonare \"a distesa\" (rintocchi casuali) per semplice oscillazione rispetto al loro asse, oppure \"a bicchiere\"\nL'arresto e sosta \"a bicchiere\" della campana sono possibili grazie a una piccola staffa, posta sulla ruota, la quale va appunto a scontrarsi con la balestra. Una volta raggiunta tale posizione di stallo, detta \"a bicchiere\" o \"in piedi\" (bocca della campana in alto e contrappeso in basso), la campana, sganciata, si ribalta (a questo punto di circa 360\u00b0) emettendo un rintocco ogni volta in cui il battacchio cade su uno dei due bordi della campana.\nLe campane a bicchiere vengono utilizzate in diversi metodi di suono: alla bolognese, alla ligure, alla lucchese, alla umbra, all'ambrosiana, alla veronese.\nI suoni alla bolognese, alla lucchese e alla umbra sono fatti con campane a slancio, quelli all'ambrosiana, alla ligure e alla veronese con campane a battaglio cadente.\nCampane pi\u00f9 grandi.\nSovente le grandi campane hanno nomi propri e una lunga storia alle spalle. Eccone alcune tra le maggiori:\nLe 11 campane pi\u00f9 grandi della penisola sono:\nMeritano di essere menzionate, per le loro dimensioni e la ragguardevole et\u00e0, anche:"}
{"id": "302900", "revid": "1272592", "url": "https://it.wikipedia.org/wiki?curid=302900", "title": "Siccit\u00e0", "text": "Il termine siccit\u00e0 (dal latino \"siccus\", col significato di secco, arido) indica la prolungata mancanza d'acqua, in genere per insufficienti precipitazioni atmosferiche, intendendo anche l'aridit\u00e0 del terreno che ne consegue. \nDal punto di vista umano, la siccit\u00e0 non \u00e8 semplicemente un fenomeno fisico, ma piuttosto un evento che segna la rottura dell'equilibrio tra la naturale disponibilit\u00e0 d'acqua e il consumo che ne fanno le attivit\u00e0 umane e che pu\u00f2 causare gravi danni sia all'ecosistema naturale sia alle attivit\u00e0 agricole delle zone colpite. Un periodo di siccit\u00e0 pu\u00f2 durare anche diversi anni, bench\u00e9 anche un breve ma intenso episodio possa essere altrettanto devastante. In molte regioni del pianeta, la siccit\u00e0 \u00e8 un evento periodico e, con adeguate strategie, parzialmente contrastabile.\nL'intensit\u00e0 della siccit\u00e0 viene spesso rappresentata per mezzo di indici tra i quali \u00e8 molto conosciuto l'indice di Palmer che per\u00f2 ormai \u00e8 ampiamente superato. L'indice di siccit\u00e0 pi\u00f9 comunemente usato attualmente si chiama SPI (\"Standardized Precipitation Index\").\nSignificati.\nIl significato preciso di siccit\u00e0 \u00e8 reso complesso da considerazioni di natura politica, anche se su tre tipologie si pu\u00f2 trovare ampio consenso:\nCause.\nIn generale, le precipitazioni atmosferiche dipendono dalla quantit\u00e0 di vapore acqueo presente nell'atmosfera terrestre dalla contemporanea risalita delle masse d'aria che lo contengono. Se qualcosa attenua questi due fenomeni, si genera una situazione di siccit\u00e0; possibili fattori possono essere:\nConseguenze.\nI periodi di siccit\u00e0 possono condurre a rilevanti conseguenze ambientali, economiche e sociali:\nTali conseguenze ovviamente dipendono dalla vulnerabilit\u00e0 della zona colpita dalla siccit\u00e0: laddove per esempio sia presente un'agricoltura di sussistenza, sar\u00e0 pi\u00f9 probabile assistere ad uno spostamento della popolazione a causa della mancanza di risorse alimentari; le conseguenze della siccit\u00e0 dipendono dunque fortemente dalle condizioni socio-politiche della regione in cui si manifesta."}
{"id": "302902", "revid": "1428919", "url": "https://it.wikipedia.org/wiki?curid=302902", "title": "Jurij Nor\u0161tejn", "text": "\u00c8 considerato uno dei pi\u00f9 grandi maestri del cinema d'animazione russo.\nBiografia.\nLa sua opera comprende alcuni capolavori come \"L'airone e la gru\" (Unione Sovietica, 1974), \"Il riccio nella nebbia\" (Unione Sovietica, 1975), \"Il racconto dei racconti\" (Unione Sovietica, 1979). Dal 1981 sta lavorando ad un film di animazione basato sul racconto \"Il cappotto\" dello scrittore russo Gogol'.\nDopo aver ricevuto nel 1979 il Premio di Stato dell'Unione Sovietica, \u00e8 stato nominato nel 1996 Artista del popolo della Federazione Russa. Molto ammirato dal collega Hayao Miyazaki, che considera \"Il riccio nella nebbia\" uno dei suoi film animati preferiti, \u00e8 stato insignito nel 2004 anche dell'Ordine del Sol Levante.\nVita privata.\n\u00c8 sposato con la scenografa e collaboratrice Fran\u010deska Jarbusova."}
{"id": "302905", "revid": "879165", "url": "https://it.wikipedia.org/wiki?curid=302905", "title": "Ferdinando Adornato", "text": "Laureato in filosofia, giornalista professionista, dopo una militanza giovanile nel Partito Comunista Italiano \u00e8 stato esponente della sinistra riformista con Alleanza Democratica; in seguito ader\u00ec a Forza Italia e nel 2008 pass\u00f2 all'UDC.\n\u00c8 stato inoltre fondatore e direttore di \"Liberal dal 1995\", divenuto in seguito quotidiano dal 2008 al 2013.\nVive a Roma.\nFamiglia e studi.\nFiglio di Enrico (impiegato statale) e Carmela (casalinga), vive a Roma dove la famiglia (con tre sorelle pi\u00f9 grandi, Maria, Eleonora e Gabriella) si \u00e8 trasferita quando aveva tre anni. Ha frequentato il Liceo Visconti di Roma dal 1967 al 1972, ha poi conseguito la laurea in filosofia con relatore Tullio De Mauro. Nel 1981 nasce suo figlio Luca.\nCarriera giornalistica e attivit\u00e0 politica.\nGi\u00e0 iscritto al Partito Comunista Italiano, era direttore della rivista \"La Citt\u00e0 Futura\", periodico della FGCI, ed \u00e8 stato anche giornalista de \"l'Unit\u00e0\". Nel 1980 pubblic\u00f2 con la filosofa ungherese \u00c1gnes Heller il libro intervista \"Per cambiare la vita\".\nDal 1982 \u00e8 giornalista professionista. Successivamente ha lavorato come caporedattore culturale a \"Panorama\" e poi a \"L'Espresso\". Nel 1991 collabora a \"la Repubblica\" come editorialista e pubblica per Rizzoli il pamphlet \"Oltre la sinistra\". Il testo invitava la sinistra a superare tutte le vecchie tradizioni del Novecento e avvicinarsi all'esperienza dei Democratici americani. Di conseguenza nel 1992 fu tra i fondatori e leader del movimento di Alleanza Democratica, fautore di un accordo tra i referendari di Segni e i democratici di sinistra di Occhetto. Il progetto non and\u00f2 in porto ma gli valse comunque l\u2019elezione alla Camera dei Deputati alle politiche del 1994.\nTra il 1992 e il 1993 fu un \"supporter\" dell'inchiesta Mani pulite, sostenendo che l'intero sistema dei partiti non garantiva pi\u00f9 democrazia e sognando \u00abuna nuova etica pubblica\u00bb contro \u00able mafie che hanno saccheggiato l'Italia fino a far scomparire ogni fisionomia di diritti e di doveri\u00bb. Sostenne inoltre che \u00abdal punto di vista morale, terroristi e tangentisti hanno dimostrato una straordinaria contiguit\u00e0\u00bb a causa, in entrambi i casi, della mancanza di autentici pentimenti ad eccezione del solo Bettino Craxi il quale si assunse \"la responsabilit\u00e0 dei crimini di tutti. Ma, piccolo particolare, insiste a negare che fossero crimini.\u00bb\nL'8 giugno 1994 fonda e guida il gruppo Area, \u00abUn'area di confronto programmatico [...] di ispirazione liberaldemocratica, cristiana e ambientalista [...] elemento di ponte tra l'opposizione di sinistra e l'opposizione di centro\u00bb.\nNel marzo 1995 fonda e dirige il mensile \"Liberal\", accusato dai suoi detrattori di avere fondi dalla Confindustria e appoggi dal Vaticano, al quale nel maggio 1996 verr\u00e0 affiancata un'omonima fondazione.\nTra il 1996 e il 2001 Adornato non fa politica in parlamento, scegliendo di ricoprire esclusivamente il ruolo di giornalista e direttore di \"Liberal\". Dal 1999 inizia a scrivere anche per \"Avvenire\" e dal 2000 per \"il Giornale\", spostandosi progressivamente nell'area di centro-destra. Anche se all'inizio \"Liberal\" era schierato su posizioni terziste, dal 2001 secondo Gomez e Travaglio diventa un \"think tank\" molto vicino a Forza Italia.\nAlle elezioni politiche del 2001 Adornato viene rieletto deputato nel \"collegio uninominale\" di Portogruaro per la Casa della Libert\u00e0, in rappresentanza di Forza Italia.\nAdornato \u00e8 stato uno dei principali promotori del partito unico di centrodestra (la \u00abCasa dei Moderati\u00bb), un soggetto politico di ispirazione popolare europea che potesse aggregare i principali partiti democratici e conservatori, oltre ai movimenti politici territoriali.\nAlle elezioni politiche del 2006 \u00e8 rieletto per la terza volta deputato, nella circoscrizione Veneto 2, nelle liste di Forza Italia.\nQuando nel 2008 Silvio Berlusconi annunci\u00f2 la nascita del Popolo della Libert\u00e0 come partito unico del centrodestra, Adornato decide di non parteciparvi, spiegando:\nIl 4 febbraio del 2008 Adornato lascia quindi Forza Italia per aderire all'UDC di Casini. Insieme anche \"Liberal\", in contemporanea con la trasformazione in giornale quotidiano, assume una posizione fortemente critica nei confronti di PdL e PD.\nRicandidato alla Camera con l'UDC alle elezioni politiche del 2008, viene rieletto deputato nella circoscrizione Abruzzo.\nAlle elezioni politiche del 2013 \u00e8 nuovamente confermato a Montecitorio per l'UDC, questa volta nella circoscrizione Sicilia 1.\nAssieme agli altri eletti dell'UDC si iscrive al gruppo parlamentare di Scelta Civica per l'Italia; il 21 marzo 2013 viene eletto segretario della Camera dei deputati in rappresentanza del medesimo gruppo.\nIl 10 dicembre 2013 aderisce al gruppo parlamentare Per l'Italia nato da una scissione di Scelta Civica per l'Italia.\nIl 16 dicembre 2014, infine, abbandona Per l'Italia per aderire ad Area Popolare, gruppo che comprende i parlamentari del Nuovo Centrodestra e dell'UDC.\nA maggio 2016 assieme a Pier Ferdinando Casini abbandona l'UDC.\nL'11 febbraio 2017 assieme al deputato Gianpiero D'Alia, nel frattempo espulso dall'UDC, ed allo stesso Casini fonda il movimento Centristi per l'Europa che si proponeva di bloccare l\u2019avanzata del populismo appellandosi all\u2019unit\u00e0 dei moderati.\nDopo 19 anni trascorsi in Parlamento, non si ricandida pi\u00f9 alle elezioni politiche del 2018."}
{"id": "302908", "revid": "10840", "url": "https://it.wikipedia.org/wiki?curid=302908", "title": "Internazionale socialista", "text": ""}
{"id": "302913", "revid": "1776051", "url": "https://it.wikipedia.org/wiki?curid=302913", "title": "Remaufens", "text": "Remaufens (toponimo francese) \u00e8 un comune svizzero di 1\u00a0072 abitanti del Canton Friburgo, nel distretto della Veveyse.\nStoria.\nIl comune di Remaufens fu istituito nel 1806 per scorporo da quello di Ch\u00e2tel-Saint-Denis.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nRemaufens \u00e8 servito dall'omonima stazione sulla ferrovia Pal\u00e9zieux-Montbovon.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "302917", "revid": "3115", "url": "https://it.wikipedia.org/wiki?curid=302917", "title": "Giovanni D'Ascenzi", "text": "Biografia.\nNasce a Valentano, in diocesi di Montefiascone, il 6 gennaio 1920, da Angelo e Francesca Firmani.\nDopo aver svolto gli studi ginnasiali nel seminario di Montefiascone dal 1931 al 1936. Dall'ottobre 1936 al giugno 1943 frequenta il Liceo e la Teologia nel Seminario regionale per l'Alto Lazio, presso il santuario di Santa Maria della Quercia di Viterbo.\nOrdinato presbitero il 19 giugno 1943 nella cattedrale di Montefiascone, celebra la prima messa a Valentano il seguente 24 giugno, festa del Corpus Domini.\nSuperato il periodo bellico frequenta, dal 1948 al 1950, la Facolt\u00e0 teologica della Pontificia Universit\u00e0 Gregoriana, conseguendo la laurea in Teologia.\nDal 1952 al 1975 \u00e8 consigliere ecclesiastico nazionale della Coltivatori Diretti. \u00c8 docente di Sociologia rurale presso l'Universit\u00e0 Cattolica di Piacenza e la Pontificia Universit\u00e0 Urbaniana di Roma.\n\u00c8 autore di numerosi studi e pubblicazioni sulla dottrina della Chiesa e il mondo rurale.\nIl 7 ottobre 1975 \u00e8 eletto vescovo di Sovana-Pitigliano. Trasferito alle sedi di Arezzo, Cortona e Sansepolcro l'11 aprile 1983, ne governa l'unificazione avvenuta il 30 settembre 1986, divenendone il primo vescovo. I primi anni del suo episcopato sono caratterizzati dal dibattito in merito all'unificazione delle tre diocesi, che non ha trovato l'unanimit\u00e0 n\u00e9 del clero n\u00e9 del laicato. Subito dopo l'unificazione provvede a dare alla nuova diocesi un'adeguata fisionomia istituzionale, basata sulla suddivisione del territorio in zone pastorali e vicariati. Inoltre costituisce i nuovi organismi di partecipazione e l'Istituto Diocesano per il Sostentamento del Clero. Nel 1994 accoglie papa Giovanni Paolo II in visita alla diocesi e nel 1995-1996 promuove la celebrazione del secondo centenario del miracolo della Madonna del Conforto. Il suo nome rimane legato a una numerosa serie di restauri architettonici e artistici, che portano al recupero del patrimonio culturale delle tre ex diocesi; tra le opere d'arte restaurate su sua iniziativa anche il Volto santo di Sansepolcro, il cui restauro ha permesso di datare la scultura ai secoli VIII-IX e di aprire il dibattito sul rapporto con il Volto Santo di Lucca.\nL'8 giugno 1996 papa Giovanni Paolo II accetta la sua rinuncia al governo pastorale della diocesi di Arezzo-Cortona-Sansepolcro per raggiunti limiti di et\u00e0.\nMuore all'et\u00e0 di 93 anni il 26 febbraio 2013 nella casa di riposo \"Santa Maria Maddalena\" di Dreini, di cui era stato tra i fondatori, a causa delle deteriorate condizioni fisiche.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "302923", "revid": "1543377", "url": "https://it.wikipedia.org/wiki?curid=302923", "title": "Emergia", "text": "L'emergia \u00e8 una grandezza fisica definita come l\"'energia disponibile di un solo tipo utilizzata, direttamente o indirettamente, per produrre un bene o un servizio\". Il bilancio emergetico misura le differenze \"qualitative\" tra le diverse forme di energia (radiazione solare, combustibili fossili, ecc.); ciascun tipo di energia ha caratteristiche differenti e supporta in vari modi i sistemi naturali ed umani.\nLa teoria emergetica fu proposta in origine dal fisico David M. Scienceman, con la collaborazione di Howard T. Odum, con lo scopo di distinguerla dalle altre teorie dell'energia congelata; in questa accezione, \"emergia\" \u00e8 la contrazione del termine inglese \"embodied\" (\"incorporata, inclusa\") ed \"energia\", bench\u00e9 lo stesso Scienceman utilizzi questo termine anche per indicare il concetto di \"memoria di energia\" e anche Odum lo usi sia per indicare l'energia sequestrata sia una \"propriet\u00e0 emergente dell'uso di energia\". L'unit\u00e0 di misura dell'emergia \u00e8 detta \"emjoule\", ovvero \"emergia-joule\". Dal momento che la parola \"emergia\" pu\u00f2 essere confusa con \"energia\", spesso alcuni autori ricorrono ad espedienti grafici come \"eMergia\" o \"EMERGIA\" per sottolineare la differenza.\nDefinizione di emergia.\nCome parametro di un sistema, l'emergia viene definita come la somma, lungo un periodo di tempo, di tutta l'energia (di un solo tipo) necessaria a produrre un flusso di energia di altro tipo; citando i due fisici Laganisa e Debeljakb:\n\"La teoria della sintesi dell'emergia \u00e8 stata introdotta da Odum negli anni ottanta [...] con lo scopo di prendere in considerazione i differenti tipi di energie che guidano i processi fisici e di poterle comparare partendo da una base comune. Essa tenta di risolvere il problema delle energie multi-qualit\u00e0 trasformandole in un'unica energia equivalente, solitamente l'energia solare.\"\nAltre definizioni di emergia sono le seguenti:\n\"\"L'emergia pu\u00f2 essere definita come l'energia solare totale equivalente che viene usata sia direttamente sia indirettamente per produrre beni o servizi.\" \"(H.T.Odum, 1996, H.T. &amp; E.C.Odum, 2000)\n\"\"L'emergia esprime il costo di un processo in termini di energia solare equivalente. L'idea alla base di ci\u00f2 \u00e8 che l'energia solare \u00e8 in ultima analisi l'unica sorgente di energia che viene utilizzata, ed esprimendo il valore di un prodotto in unit\u00e0 di emergia, diviene possibile \"confrontare le mele con le pere\".\" \"(S.E.Jorgensen, 2001, p. 61)\nS.E. Jorgensen, S.N.Nielsen e H.Mejer scrivono: \"Il calcolo del valore di emergia ha lo stesso scopo del calcolo dell'exergia: scovare le energie nascoste necessarie alla costituzione e all'organizzazione dei sistemi viventi.\" (1995, p.\u00a0103). Secondo H.T.Odum, la nozione di \"exergia congelata\" pu\u00f2 essere utilizzata nella valutazione di queste strutture, alcuni studiosi non esitano a equiparare l'exergia congelata all'emergia.\nL'emergia misura in uno stesso contesto i valori sia delle risorse energetiche sia dei materiali; sono compresi dunque anche quei \"servizi\" procurati dall'ambiente naturale che non sono legati all'economia monetaria: tenendo conto di questi servizi, le risorse naturali non vengono valutate in base al loro costo in denaro o alla propensione della societ\u00e0 ad acquistarle (parametri spesso ingannevoli). Approcci non-emergetici ai problemi ecologici, socio-politici o economici molte volte considerano solo le risorse non rinnovabili, in funzione delle tecnologie umane capaci di ricavare energia da esse, e non tengono conto degli spontanei benefici che un sistema riceve dall'ambiente (l'attivit\u00e0 di fotosintesi resa possibile dall'energia solare, la diluizione degli agenti inquinanti atmosferici per opera del vento, etc.), benefici indispensabili ai sistemi produttivi cos\u00ec come, per esempio, i combustibili fossili. L'emergia include tutto questo, forse non perfettamente, ma abbastanza per aiutare a conoscere il grande numero di fonti di energia necessarie per supportare qualsiasi attivit\u00e0 economica moderna, e aiutare quindi nelle conseguenti decisioni politiche. Per Shu-Li Huang e Chia-Wen Chen\n\"numerose e diversificate sorgenti di emergia costituiscono la struttura e il metabolismo avanzato delle aree urbane.\"\nDefinizione matematica.\nComprendere il concetto di emergia significa innanzitutto comprendere quello di exergia, ovvero la reale porzione di energia che pu\u00f2 produrre del lavoro meccanico:\nformula_1\nL'energia libera di Gibbs \u00e8 l'energia termodinamica e chimica sfruttabile: forme di energia come le radiazioni o l'energia termica non possono essere convertite completamente in lavoro, e hanno un contenuto di exergia minore del loro contenuto di energia (vedi anche entropia).\nIl \"potere exergetico\" corrisponde al tasso di variazione dell'exergia nel tempo:\nformula_2\ned \u00e8 equivalente al concetto di potenza dell'exergia.\nL'emergia \u00e8 definita come l'integrale del potere exergetico in funzione del tempo:\nformula_3\novvero come la variazione totale di exergia da formula_4 (questa \u00e8 solo un'approssimazione della formula di Giannantoni, vedi ).\nEmergia solare\nL'emergia solare viene indicata con il simbolo formula_5; \u00e8 definita come l'energia solare richiesta, sia direttamente che indirettamente, per guidare un processo che produce energia di altro tipo:\nformula_6\nDove formula_7 \u00e8 il contenuto di energia utilizzabile (o energia libera) dell'\"i-esimo\" flusso di energia assorbito dal processo e formula_8 \u00e8 la \"solar transformity\" (vedi in seguito) riferita sempre al generico flusso \"i\". La solar transformity dell'irraggiamento diretto da parte del Sole (formula_9) \u00e8 posta uguale a 1.\nStoria.\nLe basi teoriche e concettuali della metodologia emergetica hanno le loro radici nella termodinamica, nella teoria generale dei sistemi e nell'ecologia dei sistemi. I primi trent'anni di evoluzione della teoria sono raccontati da H.T Odum nel libro \"Environmental Accounting\" e nel volume \"Maximum Power\". Agli inizi degli anni '50, Odum introdusse i principi della qualit\u00e0 dell'energia a partire dai suoi studi sugli ecosistemi umani e naturali, nei quali si osservano energie di differenti forme e scale. Le sue indagini sui flussi energetici negli ecosistemi e sulle differenze nel lavoro potenzialmente estraibile da luce, acqua, vento e risorse fossili chiarirono come non si potessero semplicemente \"sommare\" le varie energie, ma fosse necessario convertirle in un'unit\u00e0 di misura comune che tenesse conto delle loro diverse qualit\u00e0.\nQuesto concetto di \"energia di un solo tipo\" ha un denominatore comune con quella di \"costo energetico\". La prima menzione di \"qualit\u00e0 dell'energia\" si trova nel libro di Odum \"Environment Power and Society\":\n\"\"Agli inizi dello secolo scorso l'uomo inizi\u00f2 a sviluppare un tipo di energia completamente nuova, basata sull'uso del carbone, del petrolio e di altre energie \"immagazzinate\": queste fonti sono il risultato dell'accumulo in milioni di anni dell'energia del Sole, e divennero disponibili per lo sfruttamento umano.\"\"\nLa prima definizione di quello che poi diventer\u00e0 l'emergia risale al 1973:\n\"L'energia \u00e8 misurata in Calorie, BTU, kilowattora, o in altre unit\u00e0 di misura, ma essa ha anche una scala di qualit\u00e0 che non \u00e8 indicata da queste misure. La capacit\u00e0 di ricavare lavoro dipende non solo dalla quantit\u00e0, ma anche dalla qualit\u00e0 dell'energia, che \u00e8 quantificabile come la quantit\u00e0 di energia di grado inferiore richiesta per generare quella di livello superiore. Questa scala va dalla luce solare alla materia vegetale, dal carbone al petrolio, all'elettricit\u00e0 fino ai processi di computer e all'elaborazione da parte del cervello umano delle informazioni.\"\nLa prima valutazione quantitativa della qualit\u00e0 dell'energia \u00e8 contenuta in un discorso del 1975, in cui compaiono anche le tabelle dei \"Fattori di Qualit\u00e0 dell'Energia\", ovvero le kilocalorie di energia solare richieste per generare una kilocaloria di un'energia di grado superiore. Questi fattori, chiamati FFWE (\"Fossil Fuel Work Equivalents\") venivano calcolati a partire da un combustibile fossile standard, per il quale 1 kilocaloria equivale a 2000 kilocalorie di energia solare; la qualit\u00e0 dell'energia era ricavata convertendo le varie forme di energia in questo equivalente. I FFWE furono in seguito sostituiti dal CE (\"Carbone Equivalente\") e, nel 1977, dal SE (\"Solare equivalente\").\nIl concetto di \"energia congelata\" fu usato per la prima volta agli inizi degli anni '80 per riferirsi alle differenti qualit\u00e0 delle energie in termini dei loro costi di generazione, anche se per lungo tempo gli fu preferito il concetto di \"calorie solari congelate\", mentre i fattori di qualit\u00e0 divennero i \"rapporti di trasformazione\". Nel 1986, David Scienceman, studente australiano in visita all'Universit\u00e0 della Florida, sugger\u00ec i termini \"emergia\" ed \"emjoule\" (o \"emcalorie\"); il \"rapporto di trasformazione\" fu abbreviato in \"transformity\" nello stesso anno:\n\"\"A causa della grande confusione della letteratura scientifica, e con lo scopo di illustrare chiaramente le teorie di H.T.Odum, vengono ora introdotti nuovi termini - \"memoria di energia\", \"emergia\", \"transformity\", \"empotenza\", \"emtropia\", \"emformazione\", \"emtelligenza\", etc. - e le loro relative unit\u00e0 di misura.\" \"(Scienceman, 1987, p. 275)\nCon questi nuovi termini, Scienceman cerc\u00f2 di chiarire due importanti fenomeni: 1) la combinazione di differenti forme di energie; 2) il processo di \"congelamento\" di queste diverse energie. Egli not\u00f2 in seguito che il rapporto di efficienza usato nell'ingegneria termodinamica per quantificare la trasformazione dell'energia era simile al rapporto che H. T. Odum defin\u00ec rapporto della qualit\u00e0 dell'energia; i due collaborarono frequentemente ad un progetto di semplificazione e unificazione del linguaggio scientifico mediante l'introduzione di nuovi concetti. Come osserv\u00f2 H.T.Odum:\n\"\"Nel 1983 la nostra idea di energia congelata (l'energia di una sola forma utilizzabile per produrre direttamente o indirettamente un prodotto o un servizio) era espressa dal termine \u201cEMERGIA\u201d e la sua unit\u00e0 di misura era chiamata \u201cemjoule\u201d o \u201cemcaloria\u201d. Il \u201crapporto di trasformazione dell'energia\u201d venne rinominato \u201ctransformity\u201d, avente come unit\u00e0 di misura l'\u201cemjoule per Joule\u201d (non \u00e8 un rapporto adimensionale).\" \"\nIn seguito, la metodologia emergetica ha continuato a svilupparsi fino ai giorni nostri, espandendosi in nuovi campi di ricerca teorica e pratica, con nuove sfide da affrontare. Contemporaneamente, si sono fornite definizioni pi\u00f9 rigorose delle grandezze emergetiche e si sono affinati i metodi di calcolo delle transformities. Oggigiorno esistono una Society for the Advancement of Emergy Research e un'International Conference biennale che si tiene nel campus dell'Universit\u00e0 della Florida.\nLa seguente tabella riporta la cronologia dell'evoluzione del metodo emergetico, con le relative nomenclature ed unit\u00e0 di misura.\nNomenclatura.\nDi seguito vengono elencati i termini pi\u00f9 importanti utilizzati nella metodologia emergetica, e le loro rispettive definizioni:\nLa seguente tabella riassume i termini, le abbreviazioni, le definizioni e le unit\u00e0 di misura utilizzate nell'analisi emergetica.\nTransformity.\nCome per l'emergia, il concetto di transformity venne introdotto da Scienceman in collaborazione con Howard T. Odum. Scienceman definisce la transformity come:\n\"\"una variabile quantitativa che descrive una ben precisa propriet\u00e0 misurabile di una qualsiasi forma di energia, ovvero la sua capacit\u00e0 di diffondersi sotto forma di reazione, relativa all'energia utilizzata per la sua formazione, \"nelle condizioni di massima potenza\". Come variabile quantitativa analoga alla temperatura nella termodinamica, la transformity richiede che vengano specificate le sue unit\u00e0 di misura.\" \"\nNel 1996 Hodum ha ridefinito la transformity come\n\"l'emergia di un tipo richiesta per formare un'unit\u00e0 di un'energia di un altro tipo. Per esempio, poich\u00e9 sono necessari 3 emjoule di carbone (cej) e 1 cej di servizi per produrre 1 J di elettricit\u00e0, la transformity in carbone dell'elettricita \u00e8 pari a 4 cej/J\"\nDefinizione matematica.\nCome un qualsiasi rapporto di efficienza (rendimento), la transformity \u00e8 definita come rapporto tra una grandezza in entrata e una grandezza in uscita. Tuttavia questo rapporto \u00e8 l'inverso di quello per l'efficienza e include anche i flussi indiretti di energia; la transformity \u00e8 in definitiva il rapporto tra l'emergia utilizzata e l'energia prodotta:\nFormula originale:\nformula_10\nUlteriori sviluppi.\n\u00c8 stato in seguito notato che il termine \"energia in uscita\" si riferisce sia all'energia \"utile\" sia a quella \"non utilizzabile\" (dette rispettivamente exergia e anergia), mentre la transformity implica una cattura di emergia per ottenere un prodotto utilizzabile; questo rapporto \u00e8 stato quindi in seguito modificato, diventando \"emergia in entrata su exergia in uscita\":\nVersione modificata: formula_11 o formula_12\nSostituendo la definizione matematica di emergia riportata in precedenza si ottiene:\nformula_13\nEmpotenza.\nIl termine empotenza si riferisce all'andamento del flusso di emergia: \"Il cambiamento durante il tempo dell'emergia \u00e8 detto empotenza, in analogia alla variazione durante il tempo dell'energia, la potenza.\" (Scienceman, 1987, p.\u00a0262.). L'empotenza massima si riferisce di conseguenza al pi\u00f9 intenso flusso di emergia osservato in un certo intervallo di tempo; considerata come un principio fisico, l'empotenza diventa un corollario del principio della potenza massima, rinominato quindi \"Principio dell'empotenza massima\":\n\"\"Il Principio dell'Empotenza Massima di Lotka-Odum \u00e8 generalmente considerato il \"Quarto Principio della Termodinamica\", principalmente a causa della sua \"validit\u00e0 pratica\" per una vasta gamma di sistemi fisici e biologici.\" \"(C.Giannantoni, 2000, \u00a7 13, p. 155)\nSecondo H.T.Odum, J.L.Hau e B.R.Bakshi, \"questo principio determina quali sistemi, siano essi ecologici o economici, possono sopravvivere nel tempo e perci\u00f2 i loro possibili contributi per il futuro\".\nDefinizione del principio della massima empotenza.\n\"\"Nei processi auto-organizzanti, i sistemi sviluppano proprio quelle parti e quelle relazioni che massimizzano l'utilizzo dell'empotenza.\" \"(H.T. &amp; E.C. Odum, 2000, p. 71)\n\"\"Il \"Principio della massima empotenza\" \u00e8 un concetto unificante che spiega perch\u00e9 esistono i cicli dei materiali, le reazioni autocatalitiche, le concentrazioni nello spazio, le pulsazioni nel tempo: \"prevalgono quelle configurazioni che massimizzano l'empotenza\".\" \"(H.T.Odum, 2002, p. 60)\n\"\"L'emergia totale disponibile guida un sistema in accordo con il Principio della massima empotenza, determinando la portata del sistema stesso e il suo tasso di sviluppo.\" \"(M.T.Brown e S.Ulgiati, 2001, p. 109)\nProblemi aperti.\nCome citato in precedenza, il principio della massima empotenza \u00e8 generalmente considerato il quarto principio della termodinamica; in realt\u00e0, come molti studiosi hanno notato, affinch\u00e9 ci\u00f2 accada esso deve soddisfare due requisiti fondamentali: innanzitutto deve essere uno strumento utile a fornire una misura quantitativa del fenomeno analizzato: nel caso di questo principio, significa che esso deve fornire una misura dell'empotenza; in secondo luogo deve esistere un certo numero di equazioni matematiche in grado di dimostrare la relazione, verificabile sperimentalmente, tra l'empotenza e le altre grandezze termodinamiche. In conclusione, bench\u00e9 il concetto di \"empotenza massima\" sia utilizzato nei modelli di sostenibilit\u00e0 economico-ecologica, resta aperta la discussione sulla sua classificazione come principio termodinamico, almeno fino a quando non verr\u00e0 introdotto un \"metro\" per l'empotenza.\nAnalisi dell'emergia.\nIl calcolo dell'emergia \u00e8 un metodo \"globale\" di misura che riguarda il flusso di energia solare ricevuta, appunto, a livello globale; citando M.T.Brown e S.Ulgiati, l'analisi dell'emergia \u00e8 \"un metodo di calcolo che utilizza le basi termodinamiche di tutte le forme di energia e dei materiali, che converte poi nell'equivalente di un'unica fonte di energia, solitamente energia solare\". L'analisi dell'emergia invece si riferisce a come quest'unica energia \u00e8 distribuita. Il calcolo dell'emergia ha una serie di postulati:\n1. \"Ogni settore dell'economia mondiale \u00e8 in ultima analisi dipendente dalla disponibilit\u00e0 globale di energia.\" \n2. \"Nessun settore dell'economia mondiale si pu\u00f2 sovrapporre ad un altro per quanto riguarda le funzioni di ciascuno.\"\n3. \"Settori non-umani (come i sistemi ecologici non-umani) devono essere inclusi nell'economia mondiale.\"\nIl risultato di questi assunti \u00e8 che, considerando tutti i settori nel loro insieme, si ottiene un'economia \"completa\", che include l'energia, l'emergia, i servizi e i flussi di denaro; questo metodo poggia principalmente sul principio della potenza massima, cos\u00ec come inteso da H.T.Odum. Da un certo punto di vista, l'uso di questo principio nell'analisi dell'economia globale implica il fatto che essa si possa muovere verso un'efficienza ottimale solo se la competizione non \u00e8 frenata da differenze culturali, geografiche, di comunicazione o di legislazione.\nPer valutare un qualsiasi sistema, viene innanzitutto costruito un diagramma che rappresenta \"tutti\" i flussi entranti ed uscenti da tale sistema e si ricava una tabella con i valori dei flussi di risorse, energia e lavoro. Si procede poi ad interpretare i risultati quantitativi: in alcuni casi, per esempio, si deve valutare una certa proposta di sviluppo, in altri si devono confrontare diverse alternative, in altri ancora si deve massimizzare il risultato economico.\nLe considerazioni emergetiche sono allo stesso tempo sintetiche e analitiche: la \"sintesi\" prevede di combinare elementi in insiemi coerenti per la comprensione della totalit\u00e0 del sistema, mentre l\"'analisi\" consiste nella suddivisione del sistema per comprenderlo a partire dai suoi costituenti. Nell'analisi emergetica, spesso chiamata \"sintesi dell'emergia\", dapprima si considera l'intero sistema, per poi concentrarsi sui flussi di energia, risorse ed informazioni che lo guidano. Valutando sistemi anche complessi, le grandezze antropiche di interesse sono integrate con quelle ambientali, per analizzare questioni di ordine sociale di gestione ambientale.\nPasso 1: il diagramma del sistema.\nI diagrammi di sistema vengono utilizzati per evidenziare i flussi di energia che verranno poi stimati e sommati per ottenere il valore dell'emergia. Attraverso questi diagrammi si stila un inventario critico dei processi, delle sorgenti e dei flussi che guidano il sistema (attraverso una regione di controllo definita dalle condizioni al contorno) e che quindi \u00e8 necessario valutare. La figura a fianco mostra un semplice diagramma di sistema di una citt\u00e0 e della sua regione di supporto .\nPasso 2: la tabella di valutazione dell'emergia.\nDal diagramma del sistema si costruisce una tabella (vedi un esempio sotto) dei flussi di risorse, lavoro ed energia. I valori dei flussi che attraversano la regione di controllo vengono convertiti in unit\u00e0 emergetiche, e quindi sommati per ottenere l'emergia totale che guida il sistema. Ciascun flusso di energia \u00e8 riportato nella tabella come una voce distinta, ed \u00e8 ovviamente seguito da note che mostrano le fonti dei dati e dei calcoli.\nPasso 3: calcolo dei valori delle grandezze emergetiche.\nDopo la scrittura della tabella, si calcola il valore emergetico del prodotto o del flusso in uscita (riga \"O\" nella tabella d'esempio), inizialmente in termini di energia o di massa. L'emergia in ingresso viene sommata e quindi divisa per le unit\u00e0 del prodotto, per trovare un valore emergetico unitario, utile per le successive valutazioni.\nPasso 4: Indicatori di Performance.\nIl diagramma a fianco mostra i contributi delle energie non rinnovabili (N), di quelle rinnovabili (R) e gli input economici come l'acquisto (F) di beni e servizi. Questi ultimi sono necessari affinch\u00e9 il processo abbia luogo, ed includono i servizi umani e le importazioni di energie non rinnovabili e materiali (combustibili, minerali, energia elettrica, macchinari, fertilizzanti, ecc.). Da queste grandezze si possono ricavare diversi rapporti, o Indicatori di Performance:\nVengono poi calcolati ulteriori grandezze, in relazione al tipo e alla scala del sistema in esame:\nControversie.\nIl concetto di emergia risulta tuttora controverso in seno a diverse comunit\u00e0 accademiche, come ad esempio l'ecologia, la termodinamica e l'economia. Una delle critiche mosse \u00e8 che si vuole introdurre una teoria energetica del valore in sostituzione delle altre teorie del valore. I sostenitori dell'emergia ribattono che il loro proposito \u00e8 fornire un valore \"ecocentrico\" da assegnare ai sistemi, ai processi e ai prodotti, in opposizione ai valori \"antropocentrici\"; non pretendono di sostituire i valori economici, ma di fornire ulteriori informazioni da un punto di vista diverso, per le quali la societ\u00e0 potrebbe beneficiarne.\nMentre la qualit\u00e0 dell'energia \u00e8 stata accettata dalla letteratura ed utilizzata in diversi studi, usando il primo principio della termodinamica, molti ricercatori si sono invece dimostrati riluttanti ad accettare le correzioni della qualit\u00e0 di diverse forme di energia: l'idea che una caloria di luce solare non sia equivalente ad una caloria di combustibile fossile o di elettricit\u00e0 per alcuni va valutata secondo criteri di secondo principio, assenti nella procedura emergetica. Altri hanno respinto il concetto in quanto poco pratico: dal loro punto di vista per esempio \u00e8 impossibile calcolare la quantit\u00e0 di luce solare che \u00e8 necessaria per produrre una certa quantit\u00e0 di petrolio; questo problema deriva dunque da una preoccupazione per le incertezze misurative coinvolte in tale quantificazione. Molti economisti hanno infine criticato la combinazione di punti di vista antropici ed ecologici, in quanto trascurano il valore di mercato determinato dalla disponibilit\u00e0 e dalla domanda."}
{"id": "302928", "revid": "834", "url": "https://it.wikipedia.org/wiki?curid=302928", "title": "Cash and Carry", "text": ""}
{"id": "302929", "revid": "110157", "url": "https://it.wikipedia.org/wiki?curid=302929", "title": "Saint-L\u00e9gier-La Chi\u00e9saz", "text": "Saint-L\u00e9gier-La Chi\u00e9saz (, toponimo francese) \u00e8 un comune svizzero di 5\u00a0126 abitanti del Canton Vaud, nel distretto della Riviera-Pays-d'Enhaut.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSaint-L\u00e9gier-La Chi\u00e9saz \u00e8 servito dall'omonima stazione sulla ferrovia Vevey-Blonay-Chamby.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "302931", "revid": "4106", "url": "https://it.wikipedia.org/wiki?curid=302931", "title": "Saint-L\u00e9gier", "text": ""}
{"id": "302932", "revid": "4106", "url": "https://it.wikipedia.org/wiki?curid=302932", "title": "La Chi\u00e9saz", "text": ""}
{"id": "302933", "revid": "767487", "url": "https://it.wikipedia.org/wiki?curid=302933", "title": "Michael Manring", "text": "Biografia.\nNato ad Annapolis, originario della Virginia, laureato alla scuola di musica \"Berklee\", Michael Manring inizi\u00f2 la sua carriera suonando discomusic e fusion nelle discoteche di Washington.\nLe sue sperimentazioni sul basso elettrico contribuirono (e tuttora contribuiscono) ad elevare il ruolo del basso elettrico nella musica contemporanea seguendo l'impegno del suo \"maestro\" ideale Jaco Pastorius, con il quale ha studiato. Le sue caratteristiche principali sono: uso di accordature particolari, tecniche percussive, utilizzo del contrappunto, velocit\u00e0 e magistrale uso degli armonici naturali ed artificiali.\nOltre ad essere stato per anni il bassista ufficiale della Windham Hill Records, Manring ha inciso e suonato con Larry Kassin, Alex Skolnick, Marco Maggiore, Steve Morse, Daniele Gregolin, Michael Hedges, Tom Darter, Patti Larkin, David Cullen e molti altri famosi musicisti. Ha partecipato inoltre al progetto \"Yo Miles!\", la Miles Davis tribute band fondata da Wadada Leo Smith ed Henry Kaiser, sin dalla sua fondazione. \u00c8 tutt'oggi impegnato in vari Tour che lo vedono protagonista in diversi paesi del mondo.\nManring \u00e8 rispettato come un virtuoso estremo dello strumento e si avvale di accordature aperte e cambi di accordatura durante le sue esecuzioni per ottenere effetti inusuali e pionieristici.\nManring arriva a suonare anche due o tre bassi alla volta durante i suoi concerti, rimane storica a proposito la sua composizione \"My Three Moons\". Suona bassi Zon Guitars, con cui ha anche progettato il suo personale modello, l\u2019\"Hyperbass\".\nMichael Manring partecipa spesso in Italia all'evento dedicato al suo strumento: il NoiBassisti in Villa."}
{"id": "302935", "revid": "123924904", "url": "https://it.wikipedia.org/wiki?curid=302935", "title": "Grande citt\u00e0 violenta", "text": "Grande citt\u00e0 violenta \u00e8 il N.2791 dei romanzi gialli della serie 87\u00ba Distretto creata dallo scrittore Ed McBain, stampato dalla Arnoldo Mondadori Editore nella collana Il giallo Mondadori, la cui prima pubblicazione avvenne nel 1999.\nIn quasi tutti i romanzi di queste saga si ritrova la stessa struttura narrativa imperniata su tre storie che si sviluppano alternativamente per tutto il libro. Uno dei tre filoni narrativi coinvolge sempre i personaggi fissi della serie, in particolar modo il detective \"Steve Carella\" e la sua famiglia.\nTrama.\nIn \"Grande citt\u00e0 violenta\" le storie che si intrecciano sono:\nTutte le storie quagliano in base alle premesse.\nDa segnalare una comparsa marginale (e pretestuosa) dell'avvocato Matthew Hope, altro personaggio creato da McBain e protagonista di intricate vicende ambientate in Florida e cio\u00e8 in climi e paesaggi del tutto diversi da quelli di ambientazione dell'87\u00ba distretto."}
{"id": "302937", "revid": "536103", "url": "https://it.wikipedia.org/wiki?curid=302937", "title": "Peppino Mereu", "text": "Biografia.\nPeppino (Giuseppe, Ilario, Efisio, Antonio, Sebastiano) nasce a Tonara da Giuseppe Mereu e Angiolina Zedda. Pur essendo figlio del medico condotto del paese non ebbe mai vita facile. Fu il sesto di nove fratelli; i pi\u00f9 grandi di lui erano: Edoardo (1860), ufficiale postale ad Assemini ed ivi sposato con Fedela Mereu, asseminese; Manfredi (1862), ufficiale postale a Tonara; Maria Assunta (1864), verosimilmente morta bambina, Elvira (1866), sposata con Pietro Mameli di Lanusei, ed Assunta (1869), verosimilmente morta anche lei bambina; pi\u00f9 piccoli: Matilde (1874), coniugata Morini e morta a Pesaro nel 1918, insieme a tre figli, vittima della famigerata influenza spagnola; Ernesto (1876), ufficiale del Genio militare, sposato prima con una Sereno Golzio a Torino e poi con una Pintucci a Roma; ed Emilia (1881), accolta nella casa del fratello Edoardo ad Assemini dopo la morte dei genitori e poi sposata Falciani. Il padre mor\u00ec accidentalmente nel 1889 bevendo del veleno che aveva scambiato per liquore; la madre era morta pochi anni prima, nel 1887, a Cagliari.\nSi arruol\u00f2 nell'Arma dei Carabinieri in cui rimase per 5 anni, di servizio in diversi paesi della Sardegna. \u00c8 proprio durante la vita militare che il poeta prende coscienza anche dei problemi socio-economici dell'Isola e manifesta idee che si ispirano al nascente movimento socialista. Pur in contrasto con i suoi superiori dell'Arma, nelle feste di paese partecipava alle tradizionali \"gare\" di poesia estemporanea in competizione con poeti ben pi\u00f9 anziani e quindi pi\u00f9 preparati uscendone spesso vincitore.\nDi salute cagionevole, durante l'ultimo anno della vita militare la malattia del poeta si fece pi\u00f9 intensa: dopo aver trascorso vari periodi nell'infermeria presidiaria di Sassari e di Cagliari infine, fu congedato il 6 dicembre 1895. Rientra a Tonara e vive per un breve periodo con il fratello Manfredi, a quel tempo ufficiale postale. Per incomprensioni tra i due, la convivenza dura poco sicch\u00e9 il poeta si trasferisce per qualche tempo a \u00abMuragheri\u00bb (una caratteristica zona di Tonara dove fra l'altro si trova la fonte di \u00abGalus\u00e8\u00bb). \nIn questo periodo il poeta vive grazie all'aiuto di varie persone e svolgendo ogni tipo di mansione: canta nei matrimoni, partecipa alle gare poetiche, fa le \"musicas\" (serenate che si facevano in primavera al ritorno dei pastori); inoltre, essendo nel paese uno dei pochi capace di scrivere, fa lo scrivano per clienti occasionali.\nDall'ottobre del 1898 al dicembre del 1900, per interessamento del segretario comunale, certo signor Pulix, lavora come scrivano presso il Comune e la conciliatura. In questo periodo trova alloggio presso il messo comunale, Trabadore Medde, che gli mette a disposizione una stanza nella sua casa adiacente agli uffici comunali.\nMuore l'11 marzo 1901, a soli 29 anni (dubbia \u00e8 la causa della sua morte: le fonti pi\u00f9 attendibili parlano di diabete).\nNato e vissuto in una Sardegna afflitta da fame, malaria e corruzione, di tutto ci\u00f2 \u00e8 cosciente pervadendone la sua opera. Affine agli scapigliati milanesi e vicino alla scuola nuorese dei poeti \"de su connottu\" (letteralmente \"del conosciuto\"), Mereu visse una vita di stenti protetto solo da pochi amici tra cui Nanni Sulis, al quale sono dedicati numerosi componimenti del poeta.\nLa sua \u00e8 poesia sociale, di protesta ma anche esistenziale. \nUna frase estrapolata da una poesia dedicata al Sulis pu\u00f2 aiutare a capire il suo pensiero:"}
{"id": "302938", "revid": "110157", "url": "https://it.wikipedia.org/wiki?curid=302938", "title": "Attalens", "text": "Attalens (toponimo francese) \u00e8 un comune svizzero di 3\u00a0427 abitanti del Canton Friburgo, nel distretto della Veveyse.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nAttalens ospita gli studi di registrazione Mountain Studios.\nInfrastrutture e trasporti.\nAttalens \u00e8 servito dalla stazione di Tatroz sulla ferrovia Pal\u00e9zieux-Montbovon.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "302944", "revid": "126257", "url": "https://it.wikipedia.org/wiki?curid=302944", "title": "Cancellato", "text": ""}
{"id": "302948", "revid": "253269", "url": "https://it.wikipedia.org/wiki?curid=302948", "title": "David Strathairn", "text": "Nel 2006 \u00e8 stato candidato all'Oscar al miglior attore e ai Golden Globe per \"Good Night, and Good Luck.\". Per lo stesso film vince la Coppa Volpi per la migliore interpretazione maschile alla 62\u00aa Mostra internazionale d'arte cinematografica di Venezia.\nBiografia.\nStrathairn nasce a San Francisco, in California, il 26 gennaio del 1949, secondogenito dei tre figli di Thomas Scott Strathairn Jr., un medico statunitense di origini scozzesi (pi\u00f9 precisamente di Crieff) e indigene hawaiiane, e di Mary Frances Frazier, un'infermiera statunitense. Si laurea presso il Williams College di Williamstown, nel Massachusetts, nel 1970. \u00c8 stato anche uno studente del Ringling Brothers and Barnum &amp; Bailey Clown College.\nLa sua carriera di attore inizia in televisione, per la quale gira numerosi film e serie televisive, grazie alle quali si fa conoscere e comincia ad ottenere elogi dalla critica. Si avvicina al cinema grazie al regista John Sayles, conosciuto ai tempi del college.\nNel 1992 si aggiudica l'Independent Spirit Awards come miglior interpretazione maschile non protagonista per \"La citt\u00e0 della speranza\". Nel 1993 recita accanto a Tom Cruise in \"Il socio\". Durante la met\u00e0 degli anni novanta lavora, tra gli altri, in \"Una donna pericolosa\" (1993), \"The River Wild - Il fiume della paura\" (1994), \"Lontano da Isaiah\" (1995), \"A casa per le vacanze\" (1995), \"L'ultima eclissi\" (1995), \"La luce del crepuscolo\" (1997), \"Evidenti tracce di sangue\" (1998), \"La mappa del mondo\" (1999) e \"Temple Grandin - Una donna straordinaria\" (2010).\nUna delle sue interpretazioni pi\u00f9 importanti arriva nel 1997, quando ottiene il ruolo di Pierce Patchett in \"L.A. Confidential\", accanto a Kim Basinger e Kevin Spacey.\nNel 2000 viene scelto dal regista Elie Chouraqui per il ruolo da protagonista in \"Harrison's Flowers\", con Andie MacDowell. Nel 2002 \u00e8 protagonista del film drammatico \"Blue Car\", di Karen Moncrieff.\nNel 2004 lavora nel thriller di Philip Kaufman \"La tela dell'assassino\", insieme ad Ashley Judd e Samuel L. Jackson. Nello stesso anno prende parte in un ruolo minore ma incisivo alla quinta stagione della pluripremiata serie televisiva \"I Soprano\", nella parte del prof. Robert Wegler.\nSuccessivamente, nel 2005, interpreta il ruolo del giornalista Edward R. Murrow, anchorman della CBS e figura storica della lotta al maccartismo in \"Good Night, and Good Luck.\" di George Clooney. Il film gli vale la Coppa Volpi per la miglior interpretazione maschile alla 62\u00aa Mostra internazionale d'arte cinematografica di Venezia e numerosi altri riconoscimenti, oltre alla candidatura agli Oscar 2006.\nVita privata.\nDal 1980 \u00e8 sposato con l'infermiera Logan Goodman da cui ha avuto due figli: Tay (1980) ed Ebbe (1987).\nDoppiatori italiani.\nNelle versioni in italiano dei suoi film, David Strathairn \u00e8 stato doppiato da:\nDa doppiatore \u00e8 stato sostituito da:"}
{"id": "302949", "revid": "767487", "url": "https://it.wikipedia.org/wiki?curid=302949", "title": "Ecoteaux", "text": "Ecoteaux (toponimo francese) \u00e8 una frazione di 356 abitanti del comune svizzero di Oron, nel Canton Vaud (distretto di Lavaux-Oron).\nStoria.\nGi\u00e0 comune autonomo, dal suo territorio nel 1872 fu scorporata la localit\u00e0 di Le Very, divenuta frazione del comune di Maracon. Il residuo comune di Ecoteaux, che si estendeva per 3,55\u00a0km\u00b2, nel 2012 \u00e8 stato accorpato agli altri comuni soppressi di Bussigny-sur-Oron, Ch\u00e2tillens, Chesalles-sur-Oron, Oron-la-Ville, Oron-le-Ch\u00e2tel, Pal\u00e9zieux, Les Tavernes, Les Thioleyres e Vuibroye per formare il nuovo comune di Oron.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "302953", "revid": "324090", "url": "https://it.wikipedia.org/wiki?curid=302953", "title": "Diversificazione (strategia)", "text": "La diversificazione \u00e8 la crescita basata su nuovi mercati e nuovi prodotti. Un'impresa che opera in pi\u00f9 settori \u00e8, quindi, un'impresa \"diversificata\".\nDefinizione.\nLa matrice prodotto-mercato di Ansoff visualizza chiaramente che la diversificazione consiste nel rivolgersi verso nuovi mercati con un nuovo prodotto:\nAnsoff individua quattro modalit\u00e0 di diversificazione:\n1) orizzontale: produzioni nuove per gli stessi clienti (la meno rischiosa);\n2) correlata o concentrica: nuove attivit\u00e0 strategiche (per esempio, si utilizzano competenze tecniche esistenti);\n3) conglomerale: estensione dell'attivit\u00e0 verso aree completamente nuove. Nuovi mercati e nuovi prodotti, nuovi clienti con nuove tecnologie;\n4) verticale: l'impresa destina a s\u00e9 stessa la nuova produzione.\nVantaggi.\nI vantaggi della diversificazione riguardano prevalentemente due aspetti:\nModalit\u00e0 di realizzazione.\nLa diversificazione pu\u00f2 essere implementata in diversi modi:\nVantaggi dello sviluppo esterno.\nLo sviluppo esterno permette di ottenere immediatamente l'insieme di risorse necessarie per il raggiungimento di un vantaggio competitivo in un nuovo settore di attivit\u00e0.\nNon sar\u00e0 necessario impiegare tempo ed energie per ottenere una posizione all'interno del mercato n\u00e9 per sviluppare le risorse necessarie.\nL'acquisizione di un'azienda gi\u00e0 esistente elimina dal mercato un potenziale concorrente. Il grado di sviluppo interno che un'azienda deve raggiungere per ottenere la scala di efficienza minima potrebbe incrementare il livello di competitivit\u00e0 potenziale nel settore, mentre acquisendo un concorrente gi\u00e0 dotato della capacit\u00e0 necessaria \u00e8 possibile evitare che la competitivit\u00e0 del settore aumenti.\nSvantaggi dello sviluppo esterno.\nLo sviluppo esterno pu\u00f2 essere un modo molto dispendioso di entrare in nuovo mercato. \u00c8 possibile che il valore creato dall'acquisizione sia dissipato nello sforzo economico impiegato per ottenerlo.\nNella maggior parte dei casi l'impresa da acquisire possiede tutta una serie di attivit\u00e0 e di capacit\u00e0, ma solo alcune di loro sono veramente interessanti per l'acquirente. La gestione di attivit\u00e0 superflue e il loro mantenimento all'interno del portafoglio attivit\u00e0 \u00e8 spesso fonte di ingenti costi sia in termini di denaro sia di tempo.\nSviluppo interno.\nLe aziende che vogliono sfruttare le proprie risorse in modo incrementale utilizzano come modalit\u00e0 di espansione lo sviluppo interno.\nVantaggi e svantaggi.\nGli svantaggi di tale modalit\u00e0 sono l'esatto contrario di quelli che sono i vantaggi dell'acquisizione:\nLa diversificazione si realizza mediante un ampliamento delle aree strategiche di affari, ampliamento che richiede lo sviluppo di nuove tecnologie e che determina nuovi clienti e concorrenti."}
{"id": "302961", "revid": "404338", "url": "https://it.wikipedia.org/wiki?curid=302961", "title": "Ultimate Hulk", "text": "Ultimate Hulk, il cui vero nome \u00e8 \"Bruce Banner\", \u00e8 un personaggio dei fumetti creato da Mark Millar nel 2002, pubblicato dalla Marvel Comics.\nAppartiene all'universo Ultimate Marvel, \u00e8 un mostro verde dalla forza e resistenza virtualmente insuperabili. Basato sull'Hulk dell'universo Marvel classico, ha debuttato nel numero 1 della prima serie di \"Ultimates\".\nUltimate Hulk non ha una personalit\u00e0 diversa da quella di Bruce Banner, come il personaggio originale, ma rispecchia i sentimenti pi\u00f9 forti e istintivi dello scienziato, normalmente represso, e li amplifica a dismisura.\nLe origini sono piuttosto differenti: la creatura verde dalla forza smisurata nell'universo Ultimate \u00e8 il frutto delle ricerche del dottor Robert Bruce Banner per ricreare il siero del supersoldato utilizzato per creare Capitan America. Banner si iniett\u00f2 una versione sperimentale del siero e si ritrov\u00f2 trasformato in Hulk (verde). Successivamente, dopo aver ritrovato Capitan America, estrasse una dose del siero dal suo corpo e se la iniett\u00f2 insieme alla formula di Hulk soltanto per dare agli Ultimates un valido nemico. La differenza con la vecchia formula di Hulk \u00e8 che questa \u00e8 permanente, infatti rimane nel suo DNA, portandolo alla trasformazione nei momenti di rabbia (grigio).\nBiografia del personaggio.\nUltimates 1.\nIl dottor Bruce Banner era uno dei pi\u00f9 importanti scienziati americani impiegati nella riscoperta del siero utilizzato per creare il supersoldato Capitan America. Insicuro e nevrotico, nella speranza di ottenere risultati pi\u00f9 rapidi, ha provato una versione sperimentale del siero su se stesso, trasformandosi in Hulk; in questo stato ha devastato il porto e ucciso pi\u00f9 di 800 civili prima di essere fermato dagli Ultimates.\nFrustrato dalla scoperta di Hank Pym (che \u00e8 in grado di ingrandirsi), e incapace di capire la formula originale dal sangue di Capitan America, mischi\u00f2 una parte di questo con il siero sperimentale e se la iniett\u00f2, questo port\u00f2 alla versione \"definitiva\" di Hulk, comandato dai desideri pi\u00f9 bassi e primordiali dello stesso scienziato.\nLa prima cosa che fece in questo stato fu devastare un quartiere di Manhattan in cui Betty Ross, la donna che Banner amava, stava cenando. Venne quindi fermato dagli Ultimates e messo in sicurezza. L\u00ec cerc\u00f2 di approfondire le conoscenze del siero tenendosi sotto antidoto costantemente.\nLo S.H.I.E.L.D., durante l'attacco dei Chitauri lanci\u00f2 Banner sulla zona di guerra inducendogli lo stato di Hulk, contro il suo stesso volere. Capitan America manipol\u00f2 ripetutamente Hulk riferendogli falsi insulti da parte dei Chitauri e in particolare del loro capo, lui uccise (e mangi\u00f2) quest'ultimo e abbatt\u00e9 praticamente da solo l'intera flotta aliena.\nUltimates 2.\nHulk viene quindi processato per le persone che uccise, venne giudicato colpevole e condannato a morte. Fury gli fa credere di essere stato scagionato ma lo droga e lo porta su una porta aerei facendola esplodere. Nelle ultime scene Banner si risveglia poco prima dell'esplosione. Quando Hank Pym torna a casa riceve un messaggio da Banner che lo ringrazia, perch\u00e9 era suo compito dosare la dose di anestetico per far dormire Banner, e infine si incammina da solo per la strada allontanandosi proprio come faceva David Banner alla fine di ogni episodio del telefilm dedicato al gigante verde.\nDurante il periodo in cui viene creduto morto raggiunge il Tibet, dove cerca di trovare il controllo di Hulk. Durante la serie \"Ultimates 2\", lo S.H.I.E.L.D. scopre che Bruce \u00e8 ancora vivo e che si trova in Tibet, per questo Nick Fury manda Wolverine a cercarlo (\"Ultimate Wolverine vs. Hulk\"); Wolverine trova Hulk, che per la prima volta \u00e8 diventato verde e ha imparato a controllarsi. In seguito Hulk si riappacifica con Betty Ross (trasformatasi in Ultimate She-Hulk) e raggiunge una sorta di compromesso con Fury.\nQuando gli Ultimates vengono sconfitti e il Presidente degli Stati Uniti d'America viene rapito dai Liberatori, Bruce Banner torna a Washington e affronta i robot dei nemici e la versione Ultimate di Abominio, uccidendolo, decapitandolo e poi mangiandolo. In questa occasione Hulk \u00e8 grigio ma dotato dell'autocontrollo conquistato in Tibet.\nIn seguito Banner scappa e perde di nuovo il controllo sul suo alter ego, ma viene catturato dallo S.H.I.E.L.D. e utilizzato contro i due Squadroni Supremi nella miniserie \"Potere Supremo\".\nUltimatum.\nQuando Magneto provoca un'onda anomala contro New York anche Bruce Banner viene travolto, che si trasformer\u00e0 in Hulk per sopravvivere all'impatto. In seguito viene convinto da Spider-Man ad aiutarlo a soccorrere i sopravvissuti e i dispersi.\nTra i morti si trova anche Devil, alias Matt Murdock, l'avvocato che difese Hulk nel processo per avere ucciso oltre 800 persone. Hulk torna alle sembianze di Bruce Banner, il quale vedendo le macerie di New York pensa di essere il colpevole del disastro. Banner perde il controllo e si ri-trasforma in Hulk e comincia ad attaccare l'Uomo Ragno. I due si ritrovano davanti alla casa in macerie del Dottor Strange, dalla quale fuoriescono vari demoni.\nQuando cominciano ad apparire demoni, i due si dirigono verso l'abitazione del Dottor Strange e scoprono che il suo corpo \u00e8 posseduto da Nightmare, il quale li tortura. Hulk provoca un'esplosione scaldando Orb of Acmantata e viene reclutato dai rimanenti Ultimates e X-Men nella missione per fermare Magneto.\nAlla Cittadella di Magneto, assieme a Colosso, distrugge parte dei macchinari della Cittadella e insieme provano a fermare la fuga di Mystica e Sabretooth ma falliscono. Hulk sopravvive ad \"Ultimatum\".\nPoteri e abilit\u00e0.\nBruce \u00e8, di per se, un uomo estremamente intelligente (per quanto disturbato) e dispone di una profonda conoscenza di tutti i principali campi della scienza, in particolare quelli chimico e biologico. Essendosi iniettato una dose del siero di Hulk, al quale aveva integrato un campione del sangue di Capitan America, ha fatto s\u00ec che la sostanza apportasse al suo organismo una modifica a livello genetico: ora Banner si trasforma nel mostro ogni volta che stress o adrenalina lo sopraffanno. Per quanto intellettualmente limitato, guidato dal solo istinto animale e di indole brutale, Hulk dispone di una forza incalcolabile, la pi\u00f9 alta dell'intero Universo Ultimate, tale da consentirgli di sollevare ben oltre le 100 tonnellate, nonch\u00e9 della capacit\u00e0 di compiere salti smisurati, di resistenza e velocit\u00e0 sovrumane (riesce a raggiungere le 700 miglia orarie di velocit\u00e0) e di capacit\u00e0 di guarigione estremamente accelerate."}
{"id": "302964", "revid": "110157", "url": "https://it.wikipedia.org/wiki?curid=302964", "title": "Bossonnens", "text": "Bossonnens (toponimo francese; ) \u00e8 un comune svizzero di 1\u00a0483 abitanti del Canton Friburgo, nel distretto della Veveyse.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBossonnens \u00e8 servito dall'omonima stazione sulla ferrovia Pal\u00e9zieux-Montbovon.\nSport.\nBossonnens ha ospitato il torneo professionistico di tennis Bossonnens Challenger.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "302966", "revid": "1926649", "url": "https://it.wikipedia.org/wiki?curid=302966", "title": "Alessandro Parisi", "text": "Biografia.\nPer la grande potenza del suo sinistro e la caratteristica modalit\u00e0 di calcio, \u00e8 stato soprannominato \"Roberto Carlos dello Stretto\".\nIl 2 aprile 2012 viene iscritto nel registro degli indagati per lo scandalo del calcioscommesse in merito ad alcune partite del . &lt;br&gt;\nIl 26 luglio viene deferito dal procuratore federale Stefano Palazzi per illecito sportivo riguardante Udinese-Bari e Palermo-Bari, e omessa denuncia riguardante Bari-Sampdoria e Bari-Lecce. Il 3 agosto patteggiando ottiene una squalifica di 1 anno e 8 mesi pi\u00f9 10.000 euro di ammenda.\nNello stesso mese viene iscritto nel registro degli indagati dalla Procura di Bari per frode sportiva in riguardo a Salernitana-Bari 3-2 del 2008-2009: insieme ad altri 13 giocatori del Bari avrebbe incassato 7.000 euro da Luca Fusco e Massimo Ganci, avversari ed ex compagni proprio a Bari, per perdere la partita. &lt;br&gt;\nIl 16 luglio 2013 viene condannato in primo grado dalla Commissione Disciplinare Nazionale della FIGC a 3 anni e 6 mesi di squalifica in continuazione, confermati, poi, anche in appello. &lt;br&gt; Il 4 aprile 2014, ovvero il giorno successivo al termine della prima squalifica, il Tnas gli riduce la seconda squalifica continuata a 1 anno e 2 mesi, con un'ammenda di 5.000 euro.\nIl 30 maggio 2016 al processo penale di Bari, sempre in relazione a Salernitana-Bari, viene assolto \u00abper non aver commesso il fatto\u00bb.\nCarriera.\nEsordi.\nInizia la carriera professionistica nel Palermo, con cui debutta, sotto la guida di Ignazio Arcoleo, in 1995-1996. L'anno successivo la societ\u00e0 rosanero decide di cederlo al in Serie C1, con la quale colleziona 12 partite condite da un gol.\nTorna l'anno successivo al Palermo, nel frattempo retrocesso in Serie C1, giocando 10 partite, e in Sicilia disputa una stagione giocando sulla fascia sinistra di difesa.\nTorna in Serie B l'anno dopo, trasferendosi alla : nella prima stagione gioca 18 partite, non riuscendo ad impedire la retrocessione del club; nella seconda, invece, in Serie C1, disputa 29 gare con 3 reti.\nTriestina.\nNel 2000 decide di scendere ulteriormente di categoria, passando alla e in Serie C2; a Trieste, arrivato in compartecipazione, \u00e8 titolare nella formazione di Ezio Rossi, giocando 27 partite e segnando 3 gol nella stagione regolare; nei play-off va a segno contro la Pro Patria, e si ripete nella finale contro il Mestre che consegna la promozione alla squadra.\nL'anno successivo il suo cartellino diventa interamente del club alabardato, e nella stagione 2001-2002 in Serie C1 gioca 30 partite e realizza 6 reti; la centra i play-off e in seguito la seconda promozione consecutiva in due anni. Nel terzo anno a Trieste, oltre a segnare il suo ritorno in Serie B, con 32 presenze e 5 reti (decisive quelle contro e Livorno) \u00e8 ancora una volta titolare nel reparto difensivo. In totale, con la , conta 89 partite e 14 gol segnati in tre anni, centrando due promozioni consecutive.\nMessina.\nA fine campionato passa al . Nella Serie B 2003-2004 gioca quasi tutte le partite (41) e va a segno 14 volte, pi\u00f9 1 in Coppa Italia vs il Pescara (2-0 su rigore), contribuendo al raggiungimento del quarto posto, e la conseguente promozione del club peloritano in Serie A dopo trentanove anni.\nResta a Messina anche il campionato successivo in Serie A, nel quale disputa 27 partite andando a segno 6 volte. Sotto la guida di Bortolo Mutti, le sue prestazioni gli valgono la convocazione in azzurro di Marcello Lippi per l'amichevole Italia-Finlandia, giocata proprio a Messina il 17 novembre 2004: diventa cos\u00ec il primo giocatore nella storia del Messina ad aver giocato per la Nazionale.\nNel 2005 viene acquistato in compartecipazione dal Genoa di Enrico Preziosi, neopromosso in Serie A, ma in seguito alla penalizzazione che porta i liguri in Serie C1 il trasferimento viene annullato e il calciatore torna al . e a fine anno colleziona solo 11 presenze. Marcello Lippi lo include comunque nella lista dei preselezionati per il Mondiale tedesco, e nel giugno successivo, dopo un ulteriore scrematura, lo esclude definitivamente dalla spedizione in Germania.\nNella stagione 2006-2007 colleziona 30 presenze e 2 reti, non riuscendo a impedire la retrocessione della squadra guidata da Bruno Giordano, che torna dunque in Serie B.\nPer la stagione 2007-2008 resta nella squadra allenata da Nello Di Costanzo anche in seconda serie. In campionato, Il Messina conclude al 14\u00ba posto, e Parisi disputa 33 partite segnando 3 reti.\nIl 26 maggio 2008 rinnova con la societ\u00e0 peloritana fino al 2012; a seguito dei problemi economici per il , che ne mettono in discussione l'iscrizione al campionato e che culminano nella mancata iscrizione alla serie B della societ\u00e0, lascia la squadra dopo oltre 150 partite con la societ\u00e0 messinese in tutte le varie competizioni nazionali.\nBari.\nParisi, rimasto svincolato insieme a tutti i suoi compagni, il 9 luglio 2008 firma per il , con cui sottoscrive un contratto triennale. Nella prima stagione a Bari, sotto la guida di Antonio Conte, la societ\u00e0 di Matarrese vince il campionato di Serie B e Parisi, contribuendo con 27 partite e tre gol, ritrova la Serie A dopo due anni.\nPer la stagione 2009-2010 perde il posto da titolare nella formazione di Gian Piero Ventura, chiuso dalla concorrenza di Salvatore Masiello e Nicola Belmonte. A giugno sono 15 le partite disputate in un campionato che vede il Bari chiudere con una decima posizione.\nNel 2010-2011 gioca 27 partite segnando 2 reti, in una stagione che vede il cambio di allenatore (Bortolo Mutti sostituisce Ventura) e la retrocessione a fine stagione. In seguito il suo contratto scade e non viene rinnovato, rimanendo cos\u00ec libero da vincoli contrattuali.\nTorino.\nIl 6 agosto 2011 firma un contratto di un anno per il Torino, in Serie B, dove ritrova il suo ex-tecnico Gian Piero Ventura.\nEsordisce in maglia granata nella prima giornata di campionato, in -Torino (1-2). Segna il suo primo gol in maglia granata il 26 novembre 2011 nella partita casalinga contro il vinta per 1-0. A fine stagione ottiene la promozione in Serie A, dopo aver giocato 33 partite in campionato ed una in Coppa Italia; rimane quindi svincolato.\nRitorno al Messina.\nDal luglio 2014 si allena con il e, dopo aver scontato la lunga pena relativa alle due condanne per calcioscommesse e frode sportiva, il 9 ottobre 2015 viene ingaggiato dal club siciliano con cui aveva gi\u00e0 giocato dal 2003 al 2008. A distanza di 3 anni e 5 mesi dall'ultima apparizione, torna in campo il 17 ottobre seguente nella vittoria esterna per 0-1 contro la Fidelis Andria subentrando al 79\u00ba a Barraco. La settimana successiva torna a giocare da titolare nella vittoria per 1-0 contro la Lupa Castelli Romani.\nIl 4 febbraio 2016 si ritira dal calcio giocato.\nPalmar\u00e8s.\nClub.\nCompetizioni nazionali.\nBari: 2008-2009"}
{"id": "302967", "revid": "767487", "url": "https://it.wikipedia.org/wiki?curid=302967", "title": "Meisterschaft von Z\u00fcrich 1989", "text": "Il Meisterschaft von Z\u00fcrich 1989, settantaseiesima edizione della corsa e valida come nona prova della Coppa del mondo di ciclismo su strada 1989, , si svolse il 20 agosto 1989 su un percorso di 255,5 km. Venne vinto dal canadese Steve Bauer, al traguardo con il tempo di 6h45'11\" alla media di 37,835\u00a0km/h.\nAlla partenza 180 ciclisti di cui 102 portarono a termine la gara."}
{"id": "302970", "revid": "767487", "url": "https://it.wikipedia.org/wiki?curid=302970", "title": "Meisterschaft von Z\u00fcrich 1988", "text": "Il Meisterschaft von Z\u00fcrich 1988, settantacinquesima edizione della corsa, si svolse il 21 agosto 1988 su un percorso di 237,5 km. Venne vinto dall'olandese Steven Rooks che termin\u00f2 in 6h00'38\"."}
{"id": "302973", "revid": "62004", "url": "https://it.wikipedia.org/wiki?curid=302973", "title": "Meisterschaft von Z\u00fcrich 1987", "text": "Il Meisterschaft von Z\u00fcrich 1987, settantaquattresima edizione della corsa, si svolse il 3 maggio 1987 su un percorso di 273,5\u00a0km. Venne vinto dal tedesco occidentale Rolf G\u00f6lz che termin\u00f2 in 7h04'40\"."}
{"id": "302974", "revid": "2214944", "url": "https://it.wikipedia.org/wiki?curid=302974", "title": "Il Tirreno", "text": "Il Tirreno \u00e8 un quotidiano fondato nel 1945 con sede a Livorno, diffuso nelle province di Livorno, Pisa, Lucca, Pistoia, Grosseto, Massa-Carrara, Prato e Firenze (la cui sede cura le cronache locali). Dal 2020 \u00e8 edito dal Gruppo SAE (Sapere Aude Editori) S.p.A., in precedenza era di propriet\u00e0 di GEDI Gruppo Editoriale.\nStoria.\nNell'agosto 1944, dopo la liberazione della Toscana, il quotidiano \"Il Telegrafo\" fu chiuso dagli anglo-americani a causa della connivenza con la Repubblica Sociale Italiana. \nNel gennaio 1945 fu rifondato col nome \"Il Tirreno\" da Athos Gastone Banti.\nIl primo numero usc\u00ec il 28 gennaio 1945; il nuovo quotidiano si caratterizz\u00f2 per l'orientamento progressista.\nNel 1961 \"Il Telegrafo\" riprese le pubblicazioni e la testata cess\u00f2. Nel 1977, centenario della fondazione del \"Telegrafo\", le due testate furono fuse. Il nome del nuovo quotidiano fu \"Il Tirreno\".\nDal 15 dicembre 2020, insieme ai giornali Gazzetta di Modena, La Nuova Ferrara, Gazzetta di Reggio, \u00e8 edito dal gruppo Gruppo SAE \u2013 Sapere Aude Editori S.p.A. che lo ha acquistato da GEDI Gruppo Editoriale.\nDiffusione.\nDati Ads - Accertamenti Diffusione Stampa"}
{"id": "302977", "revid": "62004", "url": "https://it.wikipedia.org/wiki?curid=302977", "title": "Meisterschaft von Z\u00fcrich 1986", "text": "Il Meisterschaft von Z\u00fcrich 1986, settantatreesima edizione della corsa, si svolse il 4 maggio 1986 su un percorso di 273,5 km. Venne vinto dal portoghese Ac\u00e1cio da Silva che termin\u00f2 in 6h49'23\"."}
{"id": "302979", "revid": "62004", "url": "https://it.wikipedia.org/wiki?curid=302979", "title": "Meisterschaft von Z\u00fcrich 1985", "text": "Il Meisterschaft von Z\u00fcrich 1985, settantaduesima edizione della corsa, si svolse il 5 maggio 1985 su un percorso di 273 km. Venne vinto dal belga Ludo Peeters che termin\u00f2 in 7h05'24\"."}
{"id": "302981", "revid": "767487", "url": "https://it.wikipedia.org/wiki?curid=302981", "title": "Meisterschaft von Z\u00fcrich 1984", "text": "Il Meisterschaft von Z\u00fcrich 1984, settantunesima edizione della corsa, si svolse il 6 maggio 1984 su un percorso di 273,5 km. Venne vinto dall'australiano Phil Anderson che termin\u00f2 in 6h42'49\"."}
{"id": "302982", "revid": "307923", "url": "https://it.wikipedia.org/wiki?curid=302982", "title": "Meisterschaft von Z\u00fcrich 1983", "text": "Il Meisterschaft von Z\u00fcrich 1983, settantesima edizione della corsa, si svolse il 1\u00ba maggio 1983 su un percorso di 273,5 km. Venne vinto dall'olandese Johan Van der Velde che termin\u00f2 in 7h07'09\"."}
{"id": "302983", "revid": "1318658", "url": "https://it.wikipedia.org/wiki?curid=302983", "title": "Saint-Gingolph", "text": "Saint-Gingolph \u00e8 il nome di due comuni:"}
{"id": "302987", "revid": "62004", "url": "https://it.wikipedia.org/wiki?curid=302987", "title": "Meisterschaft von Z\u00fcrich 1982", "text": "Il Meisterschaft von Z\u00fcrich 1982, sessantanovesima edizione della corsa, si svolse il 2 maggio 1982 su un percorso di 272 km. Venne vinto dall'olandese Adrie van der Poel che termin\u00f2 in 6h49'39\".\nEric McKenzie giunse primo, ma venne in seguiti squalificato per doping."}
{"id": "302989", "revid": "77358", "url": "https://it.wikipedia.org/wiki?curid=302989", "title": "Agesci", "text": ""}
{"id": "302991", "revid": "767487", "url": "https://it.wikipedia.org/wiki?curid=302991", "title": "Meisterschaft von Z\u00fcrich 1981", "text": "Il Meisterschaft von Z\u00fcrich 1981, sessantottesima edizione della corsa, si svolse il 3 maggio 1981 su un percorso di 272 km. Venne vinto dallo svizzero Beat Breu che termin\u00f2 in 7h02'51\"."}
{"id": "302993", "revid": "110157", "url": "https://it.wikipedia.org/wiki?curid=302993", "title": "Il Popolo", "text": "Il Popolo \u00e8 stato un quotidiano politico fondato a Roma il 5 aprile 1923 da Giuseppe Donati. Fu organo del Partito Popolare Italiano (1924-1925), della Democrazia Cristiana (1944-1994) e di nuovo del Partito Popolare Italiano (1994-2002).\nStoria.\nNacque nell'aprile 1923 come quotidiano indipendente vicino al Partito Popolare Italiano di don Luigi Sturzo. La linea di Donati fu improntata a mettere gli elettori cattolici in guardia dal fascismo e a mostrarne l'impronta eversiva. L'improvviso abbandono della segreteria del PPI da parte di don Sturzo (10 luglio 1923) non ebbe effetti immediati sulla linea del giornale. L'antifascismo del quotidiano si acu\u00ec in seguito al delitto Matteotti (10 giugno 1924). Dal 9 ottobre 1924 divenne l'organo ufficiale del partito.\nIl 1\u00ba maggio 1925 pubblic\u00f2 il \"Manifesto degli intellettuali antifascisti\", unico quotidiano italiano insieme con \"Il Mondo\". Preso di mira dal regime, poco tempo dopo il direttore fu costretto a lasciare l'incarico. Giuseppe Donati part\u00ec per un volontario esilio a Parigi, dove giunse il 13 giugno.\nLe pubblicazioni ripresero il 4 luglio sotto la guida del caporedattore Giuseppe Margotti ma il quotidiano continu\u00f2 ad essere oggetto di nuovi e ripetuti sequestri. Dal 19 novembre 1925 \"Il Popolo\" fu costretto a sospendere le pubblicazioni per tutta la durata del regime fascista.\nLa testata fu ripresa il 1\u00ba ottobre 1943, nella Roma occupata dai nazisti. Furono pubblicati in clandestinit\u00e0 14 numeri, fino al 18 maggio 1944. Il 4 giugno avvenne l'ingresso degli Alleati nell'Urbe. Il 5 giugno \"Il Popolo\" fu l'unico quotidiano in circolazione a Roma, mentre tutte le altre testate tornarono ad uscire a partire dal 6. Dopo la Liberazione di Roma, \"Il Popolo\" divenne l'organo ufficiale della neonata Democrazia Cristiana, con la direzione di Guido Gonella. Nel 1946 Gonella lasci\u00f2 la direzione a Igino Giordani che la mantenne fino al 1947.\nTra il 1946 e il 1951 la DC ebbe anche un settimanale ufficiale, \"Popolo e Libert\u00e0\".\nDal 1956 al 1960 \u00e8 stato direttore del quotidiano Ettore Bernabei.\nDal 1945 \"Il Popolo\" usc\u00ec con un'edizione nazionale e con edizioni regionali a Milano (\"Il Popolo di Milano\"), Firenze e Napoli. Nel 1974, oltre alle edizioni regionali gi\u00e0 esistenti, furono aperte quelle per Emilia-Romagna, Toscana ed Umbria\nNel 1994, sciolta la DC, divenne giornale del nuovo Partito Popolare Italiano di Mino Martinazzoli. Dal 22 gennaio, sotto la testata, all'indicazione \"Quotidiano politico del Partito Popolare Italiano\", appare la specificazione \"fondato da Giuseppe Donati\". Rimarr\u00e0 per tutta la campagna elettorale.\nNel 1995, con la scissione all'interno del partito fra l'ala di Rocco Buttiglione, che auspicava l'intesa con le forze di destra, e quella di Gerardo Bianco, che invece auspicava l'ingresso nella coalizione di centro-sinistra, cui seguirono turbinose vicende giudiziarie, il giornale fu affidato alla seconda.\nNel 1997 \u00e8 avvenuta la privatizzazione, con lo scioglimento della vecchia societ\u00e0 editrice, la \"Seip\", e la fondazione de \"Il Popolo s.r.l.\", con Gianni Locatelli presidente.\nLe pubblicazioni cessano nel febbraio 2003, con la nascita del nuovo quotidiano de La Margherita, \"Europa\", il quale ne ha assorbito parte della redazione e molti collaboratori.\nDirettori.\nDal 1948 la legge sulla stampa (legge n. 47/1948) prevede che, \"quando il direttore [di una testata giornalistica] sia investito di mandato parlamentare, deve essere nominato un vice direttore, che assume la qualit\u00e0 di responsabile\" (art. 3). Il primo parlamentare nominato alla direzione del \u00abPopolo\u00bb fu Aldo Moro nel 1959. Nella tabella sottostante sono elencati separatamente i direttori investiti di mandato parlamentare e i responsabili."}
{"id": "302995", "revid": "110157", "url": "https://it.wikipedia.org/wiki?curid=302995", "title": "Chardonne", "text": "Chardonne (toponimo francese) \u00e8 un comune svizzero di 2\u00a0908 abitanti del Canton Vaud, nel distretto della Riviera-Pays-d'Enhaut.\nGeografia fisica.\nChardonne \u00e8 affacciato sul lago di Ginevra.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nChardonne \u00e8 servito dall'omonima stazione sulla funicolare Vevey-Mont-P\u00e8lerin.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "302996", "revid": "2225", "url": "https://it.wikipedia.org/wiki?curid=302996", "title": "La Tunica", "text": ""}
{"id": "302997", "revid": "729019", "url": "https://it.wikipedia.org/wiki?curid=302997", "title": "Meisterschaft von Z\u00fcrich 1980", "text": "Il Meisterschaft von Z\u00fcrich 1980, sessantasettesima edizione della corsa, si svolse il 4 maggio 1980 su un percorso di 272 km. Venne vinto dallo belga Gery Verlinden che termin\u00f2 in 7h23'11\"."}
{"id": "302998", "revid": "37661", "url": "https://it.wikipedia.org/wiki?curid=302998", "title": "Frequency hopping", "text": ""}
{"id": "303005", "revid": "1155", "url": "https://it.wikipedia.org/wiki?curid=303005", "title": "Pesce Balestra", "text": ""}
{"id": "303007", "revid": "33689", "url": "https://it.wikipedia.org/wiki?curid=303007", "title": "DSSS", "text": ""}
{"id": "303010", "revid": "6923", "url": "https://it.wikipedia.org/wiki?curid=303010", "title": "Riga (strumento)", "text": "La riga graduata \u00e8 un semplice strumento per la misurazione di lunghezze.\nEssa \u00e8 costituita da una barretta in cui \u00e8 stata tracciata una scala graduata.\nNe esistono sostanzialmente di due tipi:\nLe comuni righe, usate in cancelleria o per il disegno tecnico, vengono realizzate in plastica per via dell'economicit\u00e0 di realizzazione; pi\u00f9 raramente, si possono trovare realizzate con il tradizionale legno. Queste tipologie presentano spesso scarsa precisione a causa di difetti di costruzione, inoltre hanno la tendenza a deformarsi e rovinarsi durante l'uso; proprio per prevenire questi inconvenienti le righe e i righelli di legno sono dotati di una scala millimetrata realizzata in plastica bianca, applicata sul bordo dello strumento. Per uso professionale sono da preferirsi quelle in cui la scala metrica \u00e8 incisa nel materiale con il quale \u00e8 costruita la riga.\nPer ridurre i problemi di deformazione e di usura, le righe possono essere realizzate in alluminio, in quanto, pur essendo pi\u00f9 resistente della plastica, \u00e8 un materiale relativamente leggero.\nLe righe destinate alle officine e ai laboratori meccanici necessitano di resistenza ancora maggiore, vengono pertanto realizzate in acciaio inossidabile (onde prevenire che la formazione di ruggine renda difficoltosa la lettura o cancelli la scala).\nLe righe realizzate in metallo presentano la superficie opacizzata per evitare abbagliamenti durante la lettura nelle officine o nei laboratori meccanici. Le righe realizzate in legno o plastica, usate in cancelleria o per il disegno tecnico, sono comunemente utilizzate a scuola e vengono custodite nell'astuccio.\nUn righello di un software pu\u00f2 essere utilizzato per misurare i pixel sullo schermo di un computer o su un telefono cellulare. Esempi di software con la possibilit\u00e0 di usare righelli sono Adobe Photoshop, Adobe Illustrator, Adobe Indesign, Adobe Dreamweaver, Gimp, Inkscape, Microsoft Word, Apache Open Office Writer.\nStoria.\nNella storia della misurazione sono state utilizzate molte unit\u00e0 di distanza basate su parti del corpo umano come il cubito, la mano e il piede che variavano in lunghezza in base all'epoca e alla posizione. Alla fine del 18\u00b0 secolo il sistema metrico \u00e8 entrato in uso ed \u00e8 stato adottato in varia misura in quasi tutti i paesi del mondo. La pi\u00f9 antica barra di misurazione conservata \u00e8 una barra in lega di rame che risale al c. 2650 a.C. e fu trovato dall'assiriologo tedesco Eckhard Unger mentre scavava a Nippur. Righe in avorio erano in uso dalla Civilt\u00e0 della valle dell'Indo nel periodo precedente al 1500 a.C. Gli scavi a Lothal (2400 a.C.) hanno trovato uno di questi righelli calibrato a circa 1 \u2044 16 pollici (1,6 mm). Ian Whitelaw sostiene che il righello Mohenjo-daro \u00e8 diviso in unit\u00e0 corrispondenti a 1,32 pollici (33,5 mm) e queste sono contrassegnate in suddivisioni decimali con sorprendente precisione, entro 0,005 pollici (0,13 mm). I mattoni antichi trovati in tutta la regione hanno dimensioni che corrispondono a queste unit\u00e0.\nAnton Ullrich ha inventato il righello pieghevole nel 1851. Frank Hunt ha poi realizzato il righello flessibile nel 1902.\nRighelli curvi e flessibili.\nL'equivalente di un righello per disegnare o riprodurre una curva liscia, dove assume la forma di un modello rigido, \u00e8 noto come curvilineo. Un dispositivo flessibile che pu\u00f2 essere piegato nella forma desiderata \u00e8 noto come \"spline piatta\" o (nella sua incarnazione pi\u00f9 moderna) \"curva flessibile\". Storicamente, una regola di piombo flessibile usata dai muratori che poteva essere piegata alle curve di una modanatura era nota come \"regola lesbica\".\nApplicazioni del righello in geometria.\nIn geometria, un righello senza segni su di esso (una riga) pu\u00f2 essere utilizzato solo per disegnare linee rette tra i punti. Un righello viene utilizzato anche per aiutare a disegnare grafici e tabelle accurate.\nCostruzioni con riga e compasso si riferisce a costruzioni che utilizzano un righello non contrassegnato e un compasso. \u00c8 possibile dividere in due un angolo in due parti uguali con un righello e un compasso. Si pu\u00f2 dimostrare, tuttavia, che \u00e8 impossibile dividere un angolo in tre parti uguali usando solo un compasso e un righello: il problema della trisezione dell'angolo. Tuttavia, se sono consentiti due segni sul righello, il problema diventa risolvibile.\nRighello rotante.\nUn righello rotante \u00e8 un righello che contiene un cilindro molto simile a un mattarello all'interno, consentendogli cos\u00ec di \"rotolare\" lungo un foglio di carta o altra superficie in cui viene utilizzato. Un righello rotante pu\u00f2 disegnare linee rette e parallele e include anche altri strumenti, che gli consentono di svolgere il lavoro di un goniometro e di un compasso .\nIl moderno righello mobile, con goniometro, perno di articolazione e pi\u00f9 fori che fungono da misurazioni a lunghezza fissa \u00e8 stato brevettato negli Stati Uniti nel 1991 da Wei Wang.\nScale.\nLe righe pi\u00f9 semplici dispongono di una sola scala metrica, tracciata lungo un lato della stessa, altre dispongono di due scale realizzate sugli opposti lati della riga. Per l'uso ancora rilevante di standard anglosassoni, le righe destinate alle officine dispongono spesso sia di una scala metrica, che di una in pollici.\nLa risoluzione tipica di queste scale \u00e8 del millimetro (pi\u00f9 raramente 0,5\u00a0mm); risoluzioni minori perdono di significato per l'oggettiva difficolt\u00e0 dell'operatore di risolvere visivamente la misura.\nLe scale sono realizzate per dare la migliore accuratezza a 20\u00b0C; a temperature differenti potrebbe essere necessario tenere conto della dilatazione dello strumento (anche se, vista la tipica bassa risoluzione dello strumento, il problema si pone in modo sensibile solo per righe molto lunghe e differenziali termici elevati).\nA volte, l'inizio scala coincide con un'estremit\u00e0 della riga stessa. Questo per rendere possibile la lettura di profondit\u00e0 o per facilitare l'utilizzo di strumenti piani come \"battute\" per il migliore allineamento dell'inizio scala con un capo della lunghezza da misurare.\nSimbolismo.\nIl Regolo in Massoneria simbolizza la rettitudine ed il senso della misura che sempre devono guidare le azioni dell'uomo. \u00c8 l'espressione dell'individuo razionale, autosufficiente, equilibrato e capace di avanzare con determinazione e sicurezza."}
{"id": "303015", "revid": "363629", "url": "https://it.wikipedia.org/wiki?curid=303015", "title": "Gram-negativo", "text": ""}
{"id": "303016", "revid": "363629", "url": "https://it.wikipedia.org/wiki?curid=303016", "title": "Gram-positivo", "text": ""}
{"id": "303020", "revid": "1100311", "url": "https://it.wikipedia.org/wiki?curid=303020", "title": "Ram\u00f3n D\u00edaz", "text": "Carriera.\nGiocatore.\nEra un centravanti di manovra, dotato di ottimo controllo di palla, elegante e rapidissimo.\nClub.\nD\u00edaz debutta in Primera Divisi\u00f3n il 13 agosto 1978 con il River Plate. Nel 1982 viene ingaggiato dal Napoli, club nel quale ha militato un solo anno (25 presenze e 3 reti), per poi passare 3 anni all' (78 presenze con 22 reti). Il 16 luglio 1986 passa alla Fiorentina per la somma di 10 miliardi di lire, dove colleziona 53 partite con 17 centri.\nIl 21 luglio 1988 passa in prestito all'Inter in sostituzione di Rabah Madjer, il cui trasferimento nel club milanese salta a causa di un infortunio che gli impedisce di superare le visite mediche. D\u00edaz termina la sua carriera italiana conquistando in nerazzurro, nel 1988-1989, il cosiddetto \"scudetto dei record\", al quale contribuisce con buone prestazioni, realizzando 12 reti e trovando un'ottima intesa con il compagno di reparto Aldo Serena; a fine stagione, il motivo della sua cessione \u00e8 di far spazio a J\u00fcrgen Klinsmann, a causa del tetto massimo di 3 stranieri in vigore allora.\nSuccessivamente ha militato nel Monaco (60 presenze e 24 reti), di nuovo nel River (52 presenze e 27 gol) e, per due stagioni, nel campionato giapponese a Yokohama. Nella stagione 1993 della J. League si \u00e8 laureato capocannoniere con 28 reti. Dopo l'esperienza giapponese si \u00e8 ritirato.\nNazionale.\nCon l'Under-20 vince il mondiale nel 1979, giocando al fianco di Maradona. Con la nazionale maggiore disputa il Mondiale del 1982 (dove va peraltro a segno nella gara contro il Brasile), ma a 23 anni ne \u00e8 gi\u00e0 fuori definitivamente.\nAllenatore.\nComincia la sua carriera da allenatore con il River Plate. In 5 stagioni vince 6 titoli: (Apertura 1996, 1997, 1999, Clausura 1997, la Coppa Libertadores 1996 e la Supercoppa Sudamericana nel 1997. Inoltre ha perso la finale della Coppa Intercontinentale 1996 contro la Juventus, il 12 febbraio 2000 si dimise dall'incarico. Ritorna sulla panchina dei \"Millonarios\" nel 2001 vincendo il Clausura.\nDal 9 dicembre 2004 al 4 maggio 2005 \u00e8 in Inghilterra all'Oxford.\nIl 24 dicembre 2006 viene nominato tecnico del San Lorenzo in sostituzione dell'esonerato Oscar Ruggeri. al 12 giugno 2008 allena il con il quale vince il campionato Clausura del 2007. Dal 1\u00ba luglio 2008 viene nominato tecnico dell'America. Il 10 febbraio 2009 viene esonerato dai messicani.\nIl 28 maggio 2010 ritorna alla guida del San Lorenzo. Il 25 aprile 2011 dopo l'avvio del Clausura 2011 con 4 vittorie, 3 pareggi e 4 sconfitte con sei nuovi innesti presi a gennaio si dimette. Il 13 settembre si lega all'Independiente, subentra ad Antonio Mohamed. Il 4 marzo 2012 \u00e8 costretto alle dimissioni a causa delle deludenti prestazioni della squadra.\nIl 29 novembre, a seguito dell'esonero di Mat\u00edas Almeyda, viene richiamato per l'ennesima volta sulla panchina del River Plate. Il 18 maggio 2014 vince il titolo Final 2014, riportando in auge i \"Millonarios\" tre anni dopo la retrocessione nella serie minore, e il 24 maggio 2014 la Copa Campeonato de Primera Divisi\u00f3n 2013/14 contro il San Lorenzo, vincitore del Torneo Inicial 2013. Il 27 maggio 2014 dopo una riunione con la dirigenza, d\u00e0 le dimissioni come allenatore del River Plate, dichiarando di aver raggiunto il suo obiettivo, ragione per la quale ha deciso di lasciare.\nIl 4 dicembre 2014 diventa selezionatore del Paraguay. Il 12 giugno 2016 si dimette dall'incarico dopo l'eliminazione dalla Copa Am\u00e9rica Centenario."}
{"id": "303021", "revid": "1812137", "url": "https://it.wikipedia.org/wiki?curid=303021", "title": "Robert Stephenson", "text": "Biografia.\nUnico figlio di George, il noto ingegnere ferroviario, dobbiamo riconoscere anche a lui parte dei meriti per il raggiungimento di molti degli obiettivi che sono popolarmente accreditati al genitore.\nDopo aver frequentato le scuole a Newcastle-upon-Tyne, un periodo di apprendistato e l'universit\u00e0 a Edimburgo, Robert and\u00f2 a lavorare con il padre ai progetti ferroviari dello stesso, il primo dei quali la ferrovia Stockton-Darlington. Nel 1823 il giovane fond\u00f2 una compagnia, in societ\u00e0 con il padre e Edward Pease per costruire locomotive ferroviarie: societ\u00e0 che prosegu\u00ec nel suo intento producendo gran parte delle prime locomotive al mondo, sopravvivendo fino alla met\u00e0 circa del XX secolo. Lo stabile originario tuttora esiste, a Newcastle, ed \u00e8 ora sede del \"Centro Robert Stephenson\".\nRobert fece buona parte del lavoro per la \"Rocket\", la locomotiva che vinse le prove di Rainhill, e, a seguito di questo successo, pot\u00e9 costruire numerose ulteriori macchine per la ferrovia Liverpool-Manchester e per altre linee da poco terminate, tra cui anche la ferrovia Leicester-Swannington.&lt;br&gt;\nNel 1833, a Robert venne offerto il posto di ingegnere capo nella prima compagnia ferroviaria che portava i suoi mezzi all'interno della capitale, Londra: riuscirono a superare svariate complicazioni di ingegneria civile, ad esempio il tunnel Kilsby che port\u00f2 alte spese ulteriori e perdite di tempo rispetto alle valutazioni precedenti, e lo completarono nel 1838. In quello stesso anno fu convinto a partecipare anche al progetto della Ferrovia Leopolda per collegare Firenze e Livorno.\nProgett\u00f2 numerosi ponti ancora molto conosciuti, ad esempio l\"'High Level Bridge\", nella sua citt\u00e0 natale, o il ponte a sezione d'acciaio, il Britannia Bridge, sul Menai Strait, il ponte ferroviario a Comwy, e altri.&lt;br&gt;\nRobert Stephenson fu un deputato conservatore eletto nella cittadina di Whitby dal 1847 fino al momento della sua morte: fece parte, dal 1848, della commissione metropolitana che, a Londra, venne creata nell'intento di combattere un'epidemia di colera con migliorie al sistema fognario. Nel 1855-'56 fu presidente dell'albo degli ingegneri civili.\nNonostante fossero ufficialmente rivali, Robert Stephenson e Isambard Kingdom Brunel erano molto amici e si aiutarono spesso nell'ambito di vari progetti.&lt;br&gt;\nFu anche uno dei membri (rappresentando la cordata britannica, che si contrapponeva a quella francese e a quella austro-ungarica) del Comitato per il Canale di Suez. In aperta contrapposizione con Luigi Negrelli, Ferdinand de Lesseps e Pietro Paleocapa, era per\u00f2 convinto dell'impossibilit\u00e0 alla realizzazione del Canale e fece di tutto per bloccarne l'iniziativa, spingendo per la costruzione della ferrovia alternativa tra Suez ed Alessandria d'Egitto. I fatti poi gli diedero torto.\nStephenson mor\u00ec nel 1859, e venne sepolto nell'abbazia di Westminster.\nA North Shields, lo Stephenson Railway Museum, il museo ferroviario, \u00e8 dedicato a George e Robert Stephenson, che appare anche come personaggio nel lungometraggio anime \"Steamboy\"; dalla narrazione sembra che egli fosse ancora vivo nel 1866."}
{"id": "303024", "revid": "1318658", "url": "https://it.wikipedia.org/wiki?curid=303024", "title": "Nintendo Wi-Fi Connection", "text": "Il Nintendo Wi-Fi Connection \u00e8 stato un servizio on-line gratuito offerto da Nintendo per permettere di sfidare via Internet altri giocatori da tutto il mondo, usando un Nintendo DS o un Wii.\nIl servizio \u00e8 stato attivato in tutto il mondo nel mese di novembre 2005, e pi\u00f9 precisamente:\nFino al 2005 Nintendo non segu\u00ec i suoi concorrenti sul fornire alle sue console dei servizi online, poich\u00e9 non era in grado di fornirli gratuitamente, cosa che per loro era imprescindibile per la buona riuscita di un simile servizio. Al contrario, sembra che ci\u00f2 si sia rivelato possibile per il Nintendo DS e il Wii, entrambi i quali supportano il gioco in rete.\nNintendo ha cessato il servizio per le console Nintendo DS, DSi e Wii il 20 maggio 2014.\nModalit\u00e0 di connessione.\nIl DS \u00e8 un dispositivo IEEE 802.11, e il giocatore poteva accedere al servizio attraverso qualunque rete wireless compatibile. Questo includeva gli hotspot pubblici compatibili cos\u00ec come i router wireless 802.11b o 802.11g (anche se questo \u00e8 inesatto, nel manuale delle istruzioni della Nintendo Wi-Fi Connection \u00e8 specificato che le impostazioni del router su banda \"g\" non sono compatibili). L'entrare nelle impostazioni della connessione wireless permette ai giocatori di configurare l'accesso a tre reti Wi-Fi diverse. Una connessione pu\u00f2 essere rilevata automaticamente su alcuni router, specialmente quelli che sono compatibili con AOSS. Un utente pu\u00f2 inoltre impostare la connessione manualmente. Il Nintendo DS supporta soltanto la criptazione WEP. Oltre alle tre connessioni, il DS pu\u00f2 essere connesso a un Nintendo Wi-Fi USB Connector, che richiede un piccolo setup.\nIl \"Nintendo USB connector\" \u00e8 compatibile coi PC con Windows XP con accesso ad Internet a banda larga. Il costo, nei diversi mercati era $34.99 in Canada, $AU 49.95 in Australia, \u00a330 nel Regno Unito, \u20ac30 in Europa e \u00a53500 in Giappone. Nonostante Nintendo dichiar\u00f2 che l'adattatore non sar\u00e0 stato disponibile per i venditori americani fino all'uscita di \"Metroid Prime: Hunters\" all'inizio del 2006, Nintendo ha iniziato a venderli in America il 2 gennaio ad un prezzo consigliato di $39.99 USD. In Canada, poteva gi\u00e0 essere trovato da molti rivenditori. Nel Regno Unito poteva essere trovato su eBay ma solitamente ad un prezzo pi\u00f9 alto di quello che sarebbe dovuto costare. \u00c8 anche venduto sul sito di Gameplay a \u00a326.99.\nConnettersi alla Nintendo Wi-Fi Connection, o giocare a qualsiasi gioco Nintendo prodotto da Nintendo stessa era gratuito. Gli sviluppatori di terze parti erano liberi di decidere se far pagare per giocare ai loro giochi attraverso il servizio Nintendo. Nintendo lavor\u00f2 con i distributori di hotspot per permettere un accesso gratuito ad Internet per il Nintendo DS.\nNintendo annunci\u00f2, in una conferenza stampa ufficiale il 18 ottobre 2005, che stava lavorando con l'azienda Wayport per offrire hotspot wireless gratuiti nei ristoranti McDonald's. Wayport forniva 6000 hotspot Wi-Fi (che non erano gratuiti per i non possessori di DS). Connettersi a questi hotspot non richiede configurazioni particolari sul DS, dato che si bypassa il login standard di Wayport. Nintendo conferm\u00f2 che il Nintendo Wii avrebbe usato la Nintendo Wi-Fi Connection in questa conferenza stampa.\nUna partnership simile con Wayport per creare hotspot gratuiti in Canada \u00e8 stata annunciata da Nintendo of Canada il 19 ottobre 2005.\n25000 hotspot furono creati in Europa, a quanto disse Jim Merrick, Direttore del Marketing per Nintendo of Europe. Questi includevano 7500 hotspot solo nel Regno Unito, grazie ad una partnership con The Cloud e BT Openzone.\nGiocare con gli altri.\nI giochi progettati per utilizzare la Nintendo Wi-Fi Connection offirivano un gioco su internet perfettamente integrato nel gioco. Dopo aver selezionato \"Nintendo Wi-Fi Connection\" nel menu di gioco, era possibile connettere il dispositivo col servizio. Nintendo si \u00e8 concentrata sul rendere facile e veloce iniziare a giocare su internet. Per esempio, in \"Mario Kart DS\", i giocatori potevano scegliere l'opzione multiplayer online, per poi scegliere di giocare con giocatori della sua abilit\u00e0, giocare con amici, giocare con gente nella sua zona, o giocare con persone sparse in tutto il mondo. Poi il gioco iniziava subito a cercare giocatori disponibili e, una volta trovati, il giocatore poteva scegliere un nome che poteva essere sempre lo stesso oppure cambiare ad ogni partita giocata online.\nSito ufficiale della Nintendo Wi-Fi Connection.\nNintendo ha creato il sito ufficiale per la Nintendo Wi-Fi Connection pensandolo come un portale per giocatori desiderosi di accedere al servizio, bisognosi di assistenza e molto altro. Il sito internet ha statistiche in tempo reale e dati dai server dei servizi e registra i punteggi migliori, e lo stato del servizio. Il sito internet ha visto la luce luned\u00ec 7 novembre 2005; una settimana prima del lancio chiave di \"Mario Kart DS\" in Nord America.\nPatch di terze parti al sito Nintendo Wi-Fi Connection.\nNella stessa settimana in cui \u00e8 stato reso disponibile il primo gioco che sfruttava il servizio Wi-Fi di Nintendo, molti siti hanno fatto a gara per offrire una patch per la non funzionalit\u00e0 del sito di Nintendo per incontrare nuovi amici. Sono circolate voci secondo cui DS vorrebbe creare una completa alternativa a \"nintendowifi.com\", incorporandone statistiche, scalette, campionati, ed eventualmente modifiche nel gameplay.\nGiochi Wi-Fi.\nI giochi che hanno supportato la Nintendo Wi-Fi Connection includono:"}
{"id": "303025", "revid": "34194", "url": "https://it.wikipedia.org/wiki?curid=303025", "title": "Nintendo wi-fi connection", "text": ""}
{"id": "303026", "revid": "34194", "url": "https://it.wikipedia.org/wiki?curid=303026", "title": "Nintendo Wi-Fi connection", "text": ""}
{"id": "303029", "revid": "916580", "url": "https://it.wikipedia.org/wiki?curid=303029", "title": "George Stephenson", "text": "Biografia.\nNato a Wylam, nel Northumberland, il 9 giugno 1781, George Stephenson convisse dalla nascita con luoghi che influenzarono, proprio in quegli anni, il fragoroso scoppio della Rivoluzione industriale, che interess\u00f2 inizialmente solo l'area inglese e successivamente anche altri stati, come la Francia, che cominciarono l'ascesa industriale. Per poter assistere a una vera \"industrializzazione\", bisogner\u00e0 per\u00f2 aspettare la Seconda rivoluzione industriale, iniziata negli anni 1850, con l'apertura delle miniere di carbone e la posa dei primi binari.\nTra Wylam e Newcastle upon Tyne vi era dal 1748 un binario per un treno a trazione animale, un normale vagone trainato da cavalli, semplicemente montato su due linee di metallo. Figlio di un pompiere di stanza in una miniera di carbone, Stephenson mostr\u00f2 da subito il suo interesse per la meccanica e, dopo un primo impiego come mandriano, nel 1802 riusc\u00ec a farsi assumere nella societ\u00e0 mineraria dove lavorava il padre come manutentore delle gallerie e dei macchinari per l'estrazione minerale; questo sar\u00e0 il suo impiego per circa 10 anni.\nSpos\u00f2 nello stesso anno Frances Henderson, che, per\u00f2, a causa della sua salute cagionevole morir\u00e0 pochi anni pi\u00f9 tardi, dando alla luce il loro unico figlio, Robert.\nIn questo periodo approfond\u00ec la sua conoscenza dei motori a vapore, che lo port\u00f2 a cominciare, nel 1812, a costruirli. Spesso, quasi ogni settimana, portava a casa dei motori e li smontava per comprendere come fossero costruiti: molte delle sue innovazioni potrebbero derivare direttamente da questa \"scuola\" in cui, indirettamente, gli impartivano lezioni di meccanica Thomas Newcomen e James Watt, tra i pi\u00f9 importanti ingegneri dell'epoca.\n\"Il padre delle ferrovie\".\nStephenson progett\u00f2 la sua prima locomotiva nel 1814, un motore semovente destinato al trasporto del carbone in una miniera. Soprannominata \"Bl\u00fccher\", poteva rimorchiare 30 tonnellate di materiale in un solo carico, e fu la prima locomotiva con un sistema di adesione alle rotaie facilitato da ruote flangiate veramente funzionante: questo sistema serviva a non far perdere contatto alle ruote stesse sulle rotaie e la trazione dipendeva proprio dal contatto stesso.\nNei seguenti 5 anni, costru\u00ec altre 16 locomotive.\nLa sua locomotiva fu il primo esempio di questa tecnologia e George \u00e8 giustamente riconosciuto come \"padre delle ferrovie a vapore britanniche\". Per il periodo vittoriano, fu un grande esempio di applicazione diligente e di desiderio di miglioramento (in tempi pi\u00f9 moderni, lo si definirebbe autodidatta). Lo scartamento ferroviario da lui utilizzato, con la misura di 1435 mm, in origine definito appunto \"scartamento Stephenson\", divenne in seguito lo standard per la maggior parte delle ferrovie mondiali.\nAvendo lavorato nelle miniere di carbone, era molto cosciente dell'alto numero di incidenti causati dai gas e cos\u00ec la sua ingegnosit\u00e0 trovava anche altri sbocchi; nel 1815 svilupp\u00f2 un progetto, che rimase comunque controverso nell'attribuzione, di una lampada di sicurezza per minatori, chiamata Geordie lamp dal nome del suo inventore.\nAl crescere della sua fama, Stephenson venne assunto per la progettazione di una linea ferroviaria di circa 13\u00a0km: nell'applicazione finale, la locomotiva veniva utilizzata come forza motrice solo nei tratti pianeggianti o in salita, mentre per i tratti in discesa si sfruttava l'inerzia. Fu un grande passo per la tecnica ferroviaria, in quanto fu il primo percorso in cui non venisse utilizzata in nessun modo la trazione animale.\nNel 1821 si cominci\u00f2 a progettare la ferrovia tra Stockton e Darlington : il progetto originario era quello di utilizzare dei cavalli per trainare i carrelli contenenti il carbone, poggiandoli o facendoli scorrere su binari in metallo, ma, dopo un incontro con Stephenson, il direttore della compagnia Edward Pease decise di modificarlo. I lavori presero il via nel '22 e, a settembre del '25, Stephenson aveva completato la prima locomotiva per la nuova linea ferroviaria; inizialmente battezzata \"Active\", il nome definitivo fu \"Locomotion\". Il giorno dell'inaugurazione (il 27 settembre), la locomotiva percorse, con Stephenson stesso alla guida, 15\u00a0km con un carico di 80 tonnellate di carbone e farina all'eccezionale velocit\u00e0 di 39\u00a0km/h. Contrariamente a quanto potrebbe essere il pensiero comune, ma conformemente a quanto ci comunicano le immagini dell'epoca, i primi treni venivano \"spinti\", e non trainati, dalle locomotive, e la \"Locomotion\" spingeva il primo servizio ferroviario che potremmo definire \"commerciale\", di cui, cio\u00e8, fossero stati venduti i biglietti, anche se per posti in piedi su carri merci, con l'esclusione di alcuni notabili del tempo, che occupavano una primitiva carrozza passeggeri, l\"'Experiment\".\nMentre elaborava questo progetto, Stephenson pot\u00e9 notare che anche una leggera salita rallentava notevolmente la velocit\u00e0 dei suoi motori e, similmente, un dolce declivio ne rendeva quasi inutili i freni. Ne concluse quindi che le vie ferrate dovevano venir costruite il pi\u00f9 possibile in zone pianeggianti, e si accinse a elaborare due nuovi progetti con questa convinzione ben ferma. Ne uscirono la ferrovia tra Bolton e Leigh e la ferrovia tra Liverpool e Manchester, costruite su argini o in trincee o su viadotti in pietra per rendere pi\u00f9 praticabile il percorso. Analisi non accurate del territorio per il tracciato originale di questa seconda tratta (causate tra l'altro anche da qualche proprietario terriero non favorevole) fecero s\u00ec che Stephenson non venisse favorevolmente accolto al Parlamento durante la votazione: la nuova proposta, con un nuovo tragitto, venne sottoposta a votazione e la super\u00f2 in una sessione successiva. Ma il nuovo tragitto presentava un considerevole problema: l'attraversamento della torbiera di Chat Moss, apparentemente senza fondo. Un problema che il nostro ingegnere affront\u00f2 e super\u00f2 con metodi inusuali, praticamente riuscendo a farvi \"galleggiare\" i binari.\nMentre la linea tra Liverpool e Manchester si avvicinava al completamento, nel 1829 i dirigenti della compagnia ferroviaria dovevano decidere chi sarebbe stato a costruire le locomotive; l'appalto venne deciso in un modo non precisamente convenzionale, nell'ottobre dello stesso anno, con una gara. Stephenson partecip\u00f2 con la \"locomotiva Rocket\" e la sua vittoria impression\u00f2 talmente il pubblico da renderla la macchina pi\u00f9 famosa nel mondo.\nL'inaugurazione della linea, il 15 settembre 1830, fu un vero evento, con personalit\u00e0 del governo e dell'industria, tra cui il primo ministro dell'epoca, il duca di Wellington. Ma i festeggiamenti vennero funestati dal primo incidente ferroviario della storia, che ebbe come vittima un membro del Parlamento di Liverpool: nonostante questo, la ferrovia, la locomotiva e Stephenson stesso divennero via via pi\u00f9 famosi, e sull'ingegnere piovvero offerte di lavoro da parte di numerose altre linee.\nPer\u00f2 la sua visione conservatrice delle future possibilit\u00e0 delle locomotive e del trasporto ferroviario in s\u00e9 aveva come risultato la tendenza dei suoi progetti ad essere favorevole a soluzioni ingegneristiche e a strade estremamente pi\u00f9 costose di quanto i suoi successori ritenessero necessario: un esempio pu\u00f2 essere la linea costiera occidentale, che, secondo Stephenson, avrebbe dovuto essere costruita al livello del mare, con un tragitto pi\u00f9 lungo di quanto non prevedesse quella disegnata e pensata da Joseph Locke, che gli venne poi preferita.\nStephenson era quindi divenuto una presenza rassicurante, nel nuovissimo panorama ferroviario che si era creato, pi\u00f9 che un consulente tecnico di spicco. Nei primi anni '40 realizz\u00f2 un'espansione della linea North Midland Railway insieme al magnate George Hudson. Fu eletto presidente dell'Institution of Mechanical Engineers, al suo nascere nel 1847, quando si era semi-ritirato a supervisionare le sue propriet\u00e0 minerarie nel Derbyshire: la costruzione dei tunnel per la North Midland Railway aveva infatti portato alla luce dei filoni inutilizzati di carbone, e lui vi aveva investito molto del suo denaro.\nCon la vecchiaia che si poteva dire oramai assicurata, George Stephenson mor\u00ec il 12 agosto 1848, a Chesterfield, in Inghilterra; il locale museo raccoglie memorabilie della sua esistenza, tra cui, piccola curiosit\u00e0 di una mente inventiva fino all'estremo, dei tubi di vetro piuttosto spesso in cui faceva crescere i cetrioli di modo che non si incurvassero.\nIl figlio di George, Robert, segu\u00ec le orme o, per meglio dire, i binari del padre, divenendo anch'egli un importante ingegnere ferroviario, ma era gi\u00e0 coinvolto nella creazione e negli studi di molti motori da lui creati, fin dalla \"Locomotion\". Il gi\u00e0 citato Joseph Locke, inizialmente apprendista, venne successivamente promosso capo ingegnere di alcuni progetti da George \"stimolati\", come ad esempio la Grand Junction Railway.\nSono a lui dedicati, singolarmente o assieme al figlio, musei e scuole in svariati luoghi nel Regno Unito e il 28 ottobre 2005, \u00e8 stata inaugurata una statua in bronzo nella stazione di Chesterfield, a segnare il completamento dei lavori di ristrutturazione della stazione stessa, che \u00e8, per inciso, dominata dalla Tapton House, dov'egli trascorse gli ultimi 10 anni della sua vita.\nGeorge Stephenson \u00e8 stato sepolto presso l'\"Holy Trinity Churchyard\" di Chesterfield, nel Derbyshire."}
{"id": "303030", "revid": "83531", "url": "https://it.wikipedia.org/wiki?curid=303030", "title": "Maurizio Scelli", "text": "\u00c8 stato Commissario Straordinario della Croce Rossa Italiana e deputato alla Camera dei deputati.\nBiografia.\nLaureato in giurisprudenza, \u00e8 avvocato civilista.\nImpegno umanitario.\nInizia l'esperienza nell'UNITALSI (Unione Nazionale Italiana Trasporto Ammalati a Lourdes e Santuari Internazionali) nel 1993 quando, per elezione e su base volontaria, assume la guida di una delle pi\u00f9 importanti associazioni cattoliche di volontari, di cui \u00e8 presidente fino al 2001.\nNel 2000 \u00e8 inoltre nominato Presidente del Comitato Organizzatore del Giubileo degli ammalati, che si svolge a met\u00e0 del mese di febbraio, e membro della Commissione mista Stato Italiano Vaticano, istituita per il coordinamento della mobilit\u00e0 di gestione dei rapporti con gli enti istituzionali interessati alla organizzazione della \u201cXV Giornata Mondiale dei Giovani\u201d, che si tiene a Roma nella settimana del 15-20 agosto 2000, alla quale partecipano 2 milioni di giovani provenienti da ogni parte del mondo, fra cui migliaia di giovani disabili.\nImpegno politico.\nL'esordio politico di Maurizio Scelli avviene nelle elezioni politiche del maggio 2001: \u00e8 infatti candidato con Forza Italia nel collegio uninominale Roma Gianicolense. L'ex Commissario della CRI raccoglie il 43,5% dei consensi e viene dunque eletto Walter Tocci, gi\u00e0 vice sindaco a Roma nella giunta guidata da Francesco Rutelli. In seguito, nel marzo 2005, Scelli forma un movimento giovanile vicino al partito di Berlusconi chiamato \"Italia di Nuovo\": il battesimo si tiene al Palazzetto dello Sport di Firenze alla presenza dello stesso Presidente del Consiglio.\nCommissario della Croce Rossa.\nEra vicecommissario straordinario della Croce Rossa Italiana da un mese, quando nel novembre 2002 con le dimissioni del commissario Staffan De Mistura, ne assume la direzione \nNell'aprile 2003 il governo Berlusconi lo conferma commissario straordinario.\nNel periodo trascorso al vertice della Croce Rossa Italiana organizza e partecipa a numerose missioni all'estero. Per una parte consistente della critica e dell'opinione pubblica \u00e8 stato un abile mediatore, capace di contribuire alla liberazione di alcuni ostaggi in Iraq con valutazioni e scelte che ne hanno esaltato l'indubbia capacit\u00e0 operativa in scenari difficili; altri si sono invece soffermati sugli elementi di criticit\u00e0 relativi alla gestione di un organismo tra i pi\u00f9 rilevanti per la portata dei compiti statutari. La Croce Rossa Italiana, all'epoca dei fatti, era un ente pubblico a cui facevano capo 300.000 volontari con 4000 dipendenti, anch'essi pubblici, organizzati in 1300 sedi presenti in Italia e nel mondo.\nNello svolgimento di tale attivit\u00e0 porta a compimento la riforma della CRI, percorrendo due distinti binari: in primo luogo quello delle modifiche allo statuto vigente, approvate dal Parlamento con la legge n\u00b01 del 2005; di seguito operando una radicale riorganizzazione dell'ente attraverso il risanamento economico e finanziario. Risultato, quest'ultimo, raggiunto attraverso la gestione di circa 400.000.000,00 euro annui. \nLa realizzazione di un ospedale da campo a Baghdad e la gestione del \"Saddam Hospital\", unite al ruolo di primissimo piano svolto nella felice conclusione di drammatiche vicende legate al sequestro di cittadini italiani, tra i quali le volontarie Simona Pari e Simona Torretta, liberate nel 2004, conferiscono alla Croce Rossa una credibilit\u00e0 e un peso sempre rilevanti.\nAl contempo per\u00f2 la missione viene tacciata di minare alle basi il principio di neutralit\u00e0 ed indipendenza della Croce Rossa, per la protezione concessa alle strutture della CRI dai Carabinieri prima e dai miliziani di Muqtada al-Sadr in un secondo momento.\nRimane Commissario straordinario fino alle elezioni che si sono svolte a Roma il 10-11 dicembre 2005 e che hanno portato alla nomina di Massimo Barra.\nNel maggio 2020 si candida alla presidenza dell nuova Croce Rossa Italiana (associazione di diritto privato dal 2012) ma \u00e8 superato dall'uscente Francesco Rocca e ottiene solo il 18,3% dei voti. \nParlamentare della Repubblica.\nNel dicembre 2005, Scelli trasforma la sua associazione in un movimento politico culturale, cambiando logo, ma mantenendo il nome \"Italia di Nuovo\". L'obiettivo \u00e8 quello di guardare ai giovani, puntando sui valori del solidarismo, del volontariato, della partecipazione e dell'etica pubblica, che costituiscono i punti centrali del suo pensiero e della nuova piattaforma programmatica. In vista delle elezioni politiche del 2006, il movimento intende presentarsi in liste comuni con la DC di Angelo Sandri, ma la formazione non riesce poi a presentarsi alle consultazioni non avendo raggiunto il numero necessario di sottoscrizioni.\nSuccessivamente, in occasione delle elezioni politiche dell'aprile 2008, Scelli si candida ne Il Popolo della Libert\u00e0, partito con il quale \u00e8 eletto nella circoscrizione Abruzzo, essendo stato presentato al terzo posto in lista dietro i co-fondatori del PdL Silvio Berlusconi e Gianfranco Fini. \u00c8 stato membro della Commissione Giustizia fino al 2013.\nImpegno nello sport.\nDal 2011 \u00e8 il Presidente del Sulmona Calcio, squadra di calcio della sua citt\u00e0 natale. Al termine della stagione agonistica 2012-2013, riporta la squadra abruzzese a distanza di 18 anni in Serie D, dimettendosi al termine della stagione 2013/14.\nRiconoscimenti.\nPer l'azione umanitaria svolta in Iraq consegue molteplici riconoscimenti e premi per la pace da numerose istituzioni, enti e associazioni pubbliche e private: tra i principali vanno annoverati il Premio Arcinazzo Romano, il Premio Donati a Pistoia, che ha l'obiettivo di rendere omaggio \"agli eroi del nostro tempo che hanno deciso di porsi al servizio degli altri operando per la promozione della giustizia, della conoscenza e del bene comune\", e il Premio Dorso. Scelli contribuisce inoltre in maniera determinante al conferimento della medaglia d'oro al valor civile assegnata alla Croce Rossa Italiana dal Presidente Carlo Azeglio Ciampi nel novembre del 2004.\nQuestioni giudiziarie.\n\u00c8 accusato dalla Procura militare di Roma e dalla Corte dei Conti di aver dirottato verso altre destinazioni i 17 milioni di euro destinati alla missione \u201cAntica Babilonia\u201d a Nassiriya \u201cper interventi urgenti a favore della popolazione irachena\u201d. Secondo l'accusa i fondi sarebbero stati \u201cdistratti per esigenze economiche interne alla Croce Rossa Italiana\u201d fra il 2003 e il 2006, invece di essere restituiti al governo\".\nLa Corte dei Conti, con la sentenza n\u00b0 1924 del 13 luglio 2009 depositata il 15 ottobre, assolve per\u00f2 Scelli dalle accuse insieme all'ex direttore del dipartimento Amministrazione e Patrimonio della CRI, Virgilio Pandolfi. Nelle 17 pagine di motivazione la magistratura contabile non soltanto evidenzia ampiamente l'insussistenza delle ipotesi accusatorie formulate dalla Procura Generale, ma stabilisce espressamente \"che l'utilizzazione a fini interni\" della somma di 17.595.845,15 di euro \"non costituisce danno sotto il profilo contestato perch\u00e9 il contributo \u00e8 permettere alla CRI di svolgere i suoi compiti istituzionali nell'ambito della missione in Iraq e in tale finalit\u00e0 rientrano tutte le spese della CRI attinenti alle sue funzionalit\u00e0 istituzionali e svolte nell'ambito della missione\".\nNel gennaio 2011 la sezione giurisdizionale del Lazio della Corte dei Conti condanna Scelli in primo grado al risarcimento di 900.000 euro, come risarcimento del danno erariale subito dalla Croce Rossa per alcune irregolarit\u00e0 nell'\"acquisizione di servizi e forniture informatiche\", operazioni effettuate nonostante la contrariet\u00e0 dei Revisori dei conti, a causa della mancanza di fondi. Pena poi mitigata dalla Sentenza d'Appello nel Settembre del 2014.\nNell'ambito della stessa vicenda, per\u00f2, nel settembre del 2009, il Tribunale Penale di Roma, accogliendo le richieste del Pubblico Ministero, ha disposto l'archiviazione del procedimento sulla base del fatto che non vi fosse prova contraria che la condotta dell'indagato non fosse finalizzata che a perseguire l'interesse primario dell'Ente."}
{"id": "303031", "revid": "14263", "url": "https://it.wikipedia.org/wiki?curid=303031", "title": "Mureina", "text": ""}
{"id": "303033", "revid": "466539", "url": "https://it.wikipedia.org/wiki?curid=303033", "title": "Noah Webster", "text": "Fu soprannominato il \"Padre dell'educazione e della scuola americana\". Il suo libro, Blue-backed Speller fu usato per l'insegnamento da cinque generazioni di ragazzi negli Stati Uniti d'America. Era un abecedario, insegnava a fare lo spelling e a leggere, il suo titolo in America divent\u00f2 sinonimo di dizionario, specialmente il moderno Merriam-Webster, che fu pubblicato nel 1828 come \"An American Dictionary of the English Language\", cio\u00e8 \"Un Dizionario Americano della Lingua Inglese\".\nBiografia.\nNoah Webster nacque il 16 ottobre 1758, nella Contea di Hartford da una famiglia di coloni agricoli. Suo padre fu contadino e tessitore. Noah aveva due fratelli, Charles e Abraham, e due sorelle, Mercy e Jerusha. A sedici anni cominci\u00f2 a frequentare l'Universit\u00e0 Yale, l'unico college del Connecticut. I suoi anni a Yale coincisero con la guerra d'indipendenza americana, e a causa della scarsit\u00e0 di cibo molti suoi compagni di classe furono trasferiti a Glastonbury.\nSi diplom\u00f2 nel 1778. Non potendo permettersi la scuola di diritto, insegn\u00f2 a Glastonbury, Hartford e West Hartford. Finalmente ottenne la sua laurea in legge nel 1781 e fu ammesso agli esami di Stato di Hartford nello stesso anno. Come insegnante, non gli piacevano le scuole elementari americane. Erano sovraffollate, con pi\u00f9 di settanta bambini di tutte le et\u00e0 in una sola aula, inadeguatamente seguiti da insegnanti non addestrati, poco equipaggiati non avendo banchi, e con testi insoddisfacenti che provenivano dall'Inghilterra.\nWebster pensava che gli americani dovevano imparare da libri americani, cos\u00ec inizi\u00f2 a scrivere un compendio in tre volumi, \"A Grammatical Institute of the English Language\". L'opera comprendeva un abecedario (pubblicato nel 1783), un libro di grammatica (pubblicato nel 1784) e un'antologia (pubblicata nel 1785). Il suo obiettivo era di fornire un unico insegnamento ai giovani americani, incentrato su Cristo.\nL'abecedario era originariamente intitolato \"The First Part of the Grammatical Institute of the English Language\". Il titolo fu modificato nel 1786 in \"The American Spelling Book\" e ancora nel 1829 in \"The Elementary Spelling Book\".\nMolte persone lo chiamavano \"Blue-backed Speller\" per via della sua copertina blu. Per i successivi cento anni, il libro di Webster insegn\u00f2 come leggere, scrivere e pronunciare le parole. Fu il libro americano pi\u00f9 popolare di quei tempi. Nel 1861 vendeva un milione di copie l'anno, e le royalty, che erano meno dell'1% bastarono a Webster per sostenere le sue altre attivit\u00e0. Anche Benjamin Franklin us\u00f2 il libro di Webster per insegnare a suo nipote a leggere. Molti lo considerano il primo dizionario creato negli Stati Uniti d'America e aiut\u00f2 a creare il concorso conosciuto in America come \"Spelling Bee\"\nStampe non autorizzate dei suoi libri e leggi sul copyright che variarono attraverso i tredici stati fecero condurre a Webster una lotta per sostenere la legge federale sul copyright che fu approvata nel 1790. Webster spos\u00f2 Rebecca Greenleaf nel 1789. I due ebbero otto figli.\nNel 1793 la famiglia Webster si spost\u00f2 a New York per essere pi\u00f9 vicini a George Washington e alle nuove amministrazioni federali della contea. Il 9 dicembre 1973 Noah Webster fond\u00f2 il primo quotidiano di New York, \"American Minerva\" (conosciuto poi come \"The Commercial Advertiser\"). Ha anche pubblicato un settimanale, \"The Herald, A Gazette for the country\" (conosciuto poi come \"The New York Spectator\").\nLa famiglia Webster torn\u00f2 nel New Haven nel 1798. Nel 1806 Noah Webster pubblic\u00f2 \"A Compendiuos Dictionary of the English Language\". L'anno successivo, all'et\u00e0 di 43 anni, Webster inizi\u00f2 a scrivere un dizionario pi\u00f9 particolareggiato, \"An American Dictionary of the English Language\", che fu completato 27 anni dopo. Per la documentazione dell'etimologia delle parole, Webster avrebbe imparato ventisei lingue, incluso l'anglosassone e il sanscrito. Webster sperava di standardizzare la pronuncia degli americani, perch\u00e9 gli americani di nazioni differenti pronunciavano e usavano le parole in modo diverso.\nDurante la scrittura del suo libro, la famiglia si spost\u00f2 a Amherst nel 1812, dove Webster aiut\u00f2 a fondare l'Amherst College. Pi\u00f9 tardi, nel 1822, la famiglia torn\u00f2 nel New Haven e Webster acquis\u00ec il dottorato in legge a Yale l'anno seguente. Webster fin\u00ec il suo dizionario durante il suo anno a Parigi nel 1825 e all'Universit\u00e0 di Cambridge. Quel libro conteneva 70000 parole, di cui 12000 inedite, mai pubblicate in altri dizionari pubblicati precedentemente. Come riformatore di spelling, Webster credeva che le regole di spelling inglesi erano inutilmente complesse, cos\u00ec il dizionario introdusse parole come \"color\" anzich\u00e9 l'inglese \"colour\", \"music\" anzich\u00e9 \"musick\", \"wagon\" anzich\u00e9 \"waggon\", \"center\" anzich\u00e9 \"centre\" e \"honor\" anzich\u00e9 \"honour\". Ha anche aggiunto parole che non esistevano nei dizionari inglesi come \"skunk\" e \"squash\". All'et\u00e0 di 70 anni, Webster pubblic\u00f2 il suo primo dizionario nel 1828.\nNel 1840, la seconda edizione fu pubblicata in due volumi. Il 28 maggio 1843, alcuni giorni dopo la revisione completa dell'appendice della seconda edizione, Noah Webster mor\u00ec.\nCredo religioso.\nNoah era cristiano. Il dizionario di Webster del 1828 conteneva il maggior numero di definizioni bibliche di qualsiasi altro. Webster considerava l'educazione \u00abinutile senza la Bibbia\u00bb.\nBibbia di Webster.\nOltre al suo dizionario, Webster ha pubblicato la sua traduzione della Bibbia nel 1833. Facendo questa traduzione, Webster ha usato la versione di King James come base. Ha consultato Ebrei e Greci attraverso altre varie versioni e commenti. Webster convert\u00ec la King James in una grammatica corretta, sostituendo le parole che non erano pi\u00f9 usate, ed elimin\u00f2 quelle parole e quelle frasi che potevano essere offensive.\nI lavori di Webster al giorno d'oggi.\nTutte le edizioni del dizionario di Webster pubblicate nel 1913 e prima, la Bibbia di Webster e \"Dissertation on the English Language\" sono di dominio pubblico."}
{"id": "303040", "revid": "647919", "url": "https://it.wikipedia.org/wiki?curid=303040", "title": "Socialisti Liberaldemocratici Europei", "text": ""}
{"id": "303045", "revid": "399", "url": "https://it.wikipedia.org/wiki?curid=303045", "title": "Il nome della rosa", "text": "Il nome della rosa \u00e8 un romanzo scritto da Umberto Eco ed edito per la prima volta da Bompiani nel 1980.\nGi\u00e0 autore di numerosi saggi, il semiologo decise di scrivere il suo primo romanzo, cimentandosi nel genere del giallo storico e in particolare del giallo deduttivo. Tuttavia, il libro pu\u00f2 essere considerato un incrocio di generi, tra lo storico, il narrativo e il filosofico.\nL'opera, ambientata sul finire dell'anno 1327, si presenta con un classico espediente letterario, quello del manoscritto ritrovato, opera, in questo caso, di un monaco di nome Adso da Melk, che, divenuto ormai anziano, decide di mettere su carta i fatti notevoli vissuti da novizio, molti decenni addietro, in compagnia del proprio maestro Guglielmo da Baskerville. La vicenda si svolge all'interno di un monastero benedettino ed \u00e8 suddivisa in sette giornate, scandite dai ritmi della vita monastica.\nIl romanzo ha ottenuto un vasto successo di critica e di pubblico, venendo tradotto in oltre 45 lingue con oltre 60 milioni di copie vendute in trent'anni. Ha ricevuto diversi premi e riconoscimenti, tra cui il Premio Strega del 1981, ed \u00e8 stato inserito nella lista de \"I 100 libri del secolo di \"Le Monde\"\".\nDal romanzo sono state tratte diverse trasposizioni, tra cui si segnalano le seguenti: l'omonimo film del 1986, diretto da Jean-Jacques Annaud, con Sean Connery, Christian Slater e F. Murray Abraham; l'omonima miniserie del 2019, diretta da Giacomo Battiato, con John Turturro, Damian Hardung e Rupert Everett.\nNel maggio del 2020, la casa editrice La Nave di Teseo, fondata dallo stesso Eco, pubblica una versione del romanzo arricchita coi disegni e gli appunti preparatori dell\u2019autore.\nTrama.\nNel prologo, l'autore racconta di aver letto durante un soggiorno all'estero il manoscritto di un monaco benedettino riguardante una misteriosa vicenda svoltasi in et\u00e0 medievale in un'abbazia sulle Alpi piemontesi. Rapito dalla lettura, egli inizia a quel punto a tradurlo su qualche quaderno di appunti prima di interrompere i rapporti con la persona che gli aveva messo il manoscritto tra le mani. Dopo aver ricostruito la ricerca bibliografica che lo port\u00f2 a recuperare alcune conferme, oltre alle parti mancanti del testo, l'autore passa quindi a narrare la vicenda di Adso da Melk.\nGli omicidi nell'abbazia.\n\u00c8 la fine di novembre del 1327. Guglielmo da Baskerville, un frate francescano inglese e il suo allievo Adso da Melk si recano in un monastero benedettino di regola cluniacense sperduto sui monti dell'Appennino toscano, da Pisa verso i cammini di San Giacomo. Questo monastero sar\u00e0 sede di un delicato convegno che vedr\u00e0 protagonisti i francescani (sostenitori delle tesi pauperistiche e alleati dell'imperatore Ludovico) e i delegati della curia papale di Papa Giovanni XXII, insediata a quei tempi ad Avignone. I due religiosi (Guglielmo \u00e8 francescano e inquisitore \"pentito\", il suo discepolo Adso \u00e8 un novizio benedettino) si stanno recando in questo luogo perch\u00e9 Guglielmo \u00e8 stato incaricato dall'imperatore di partecipare al congresso quale sostenitore delle tesi pauperistiche. L'abate, timoroso che l'arrivo della delegazione avignonese possa ridimensionare la propria giurisdizione sull'abbazia e preoccupato che l'inspiegabile morte del giovane confratello Adelmo durante una bufera di neve possa far saltare i lavori del convegno e far ricadere la colpa su di lui, decide di confidare nelle capacit\u00e0 inquisitorie di Guglielmo affinch\u00e9 faccia luce sul tragico omicidio, cui i monaci tra l'altro attribuiscono misteriose cause soprannaturali. Nel monastero circolano infatti numerose credenze circa la venuta dell'Anticristo.\nNonostante la quasi totale libert\u00e0 di movimento concessa all'ex inquisitore, viene trovato morto Venanzio, giovane monaco traduttore dal greco e amico di Adelmo. Un personaggio su cui si vociferano malignit\u00e0 \u00e8 l'aiuto bibliotecario Berengario, troppo succube del bibliotecario Malachia, grasso, minato nella salute (soffre di convulsioni), e peccatore anche di sodomia concupendo i giovani monaci e scambiando favori sessuali con libri proibiti. Guglielmo ipotizzer\u00e0 infatti che \u00e8 proprio a causa di questo scambio che Adelmo si toglie la vita, non prima di aver rivelato a Venanzio del libro e come trovarlo.\nGuglielmo sospetta sin dall'inizio e man mano si convince sempre pi\u00f9 che il segreto dietro tutte le morti sia da cercare nella lotta di potere all'interno dell'abbazia e in un libro misterioso nascosto nella biblioteca, il cui impianto ottagonale \u00e8 certamente ispirato alla planimetria ottagonale di Castel del Monte in Puglia, come lo stesso Eco afferma e da lui stesso disegnata nei sui schizzi e appunti, vanto del monastero costruito come un intricato labirinto a cui hanno accesso solo il bibliotecario e il suo aiutante. Durante le indagini sulla morte di Adelmo e Venanzio, Guglielmo trova infatti su un frammento di pergamena delle scritte fatte da due mani diverse, una in greco (che riconduce ad uno \"strano\" libro) e una in latino (la chiave per entrare nel Finis Africae, settore della biblioteca in cui \u00e8 custodito il libro, che riporta la frase: \"Secretum finis Africae manus supra idolum age primum et septimum de quatuor\"). Guglielmo conclude che Venanzio ricevette questo brandello di pergamena da Adelmo quando lo incontr\u00f2 mentre vagava tra le tombe nel cimitero per andare incontro al suo destino. La notte dopo Venanzio si reca in biblioteca e riesce a recuperare il libro, ma viene poi trovato morto nello scriptorium da un misterioso monaco (che si scoprir\u00e0 poi essere Berengario), che per allontanare lo scandalo dalla biblioteca si carica il cadavere in spalla e lo scarica nell'orcio pieno di sangue dei maiali.\nQuella stessa mattina, convinti di dar la caccia a un libro in greco, n\u00e9 Adso n\u00e9 Gugliemo prestano attenzione ad un libro scritto in arabo e su diversi tipi di pergamena che si trova sul tavolo di Venanzio. Quella notte, il libro viene sottratto dall'aiuto bibliotecario Berengario, insieme alle lenti da vista di Guglielmo. Guglielmo e Adso entrano nella biblioteca, e non sapendo n\u00e9 come orientarsi n\u00e9 cosa cercare, riescono ad uscirne solo grazie alla fortuna. Il mattino successivo anche Berengario risulta sparito, e sar\u00e0 ritrovato a sera, morto, nei balnea. All'autopsia, anche Berengario ha la punta delle dita e della lingua nere.\nNel monastero sono presenti anche due ex appartenenti alla setta dei dolciniani: il cellario Remigio da Varagine e il suo amico Salvatore, che parla una strana lingua che combina latino, spagnolo, italiano, francese e inglese. Remigio intrattiene un commercio illecito con una povera fanciulla del luogo, che in cambio di favori sessuali riceve cibo dal cellario. Una notte, anche lo stesso Adso, per una serie di circostanze, fa la conoscenza della ragazza nelle cucine dell'edificio, e scopre i piaceri dei sensi nutrendo per la ragazza un misto di amore e preoccupazione. Confessata pudicamente a Guglielmo la sua avventura, questi gli dice che il fatto non dovr\u00e0 pi\u00f9 ripetersi ma che non si tratta di un peccato cos\u00ec grave se paragonato a quelli che avvengono nell'abbazia sotto i loro occhi.\nL'indagine di Guglielmo \u00e8 interrotta dall'arrivo della delegazione papale. L'inquisitore Bernardo Gui trova la fanciulla insieme a Salvatore e prende spunto dalla presenza di un gallo nero, che la ragazza affamata avrebbe voluto mangiare, per accusare entrambi di essere cultori di riti satanici. Dopo esser riuscito a ottenere una confessione dal povero Salvatore, che ammette il suo passato di dolciniano, Bernardo Gui processa e condanna fra' Remigio, Salvatore e la fanciulla, dichiarandoli inoltre colpevoli delle morti avvenute nel monastero.\nIl bibliotecario Malachia, convinto dall'uomo che aveva cercato di impedire che il libro venisse letto, uccide l'erborista Severino da Sant'Emmerano (che fino ad allora aveva aiutato Guglielmo con le sue conoscenze sulle erbe) e, il giorno seguente, viene ritrovato morto. Guglielmo ricostruisce l'accaduto: Berengario ha disobbedito per la prima volta a Malachia e invece di consegnargli il libro misterioso lo ha letto; tormentato dal veleno, si \u00e8 recato in erboristeria per cercare delle erbe lenitive per fare il bagno, ha nascosto il libro in erboristeria ed \u00e8 poi morto nei balnea. Severino trova il libro e cerca di avvertire Guglielmo impegnato nella disputa teologica sul tema della povert\u00e0 della Chiesa cattolica, ma viene intercettato e ucciso da Malachia. Nemmeno quest'ultimo, per\u00f2, riconosce il libro. Guglielmo e Adso cercano tra i libri di Severino un libro greco, senza sapere, per\u00f2, che lo stesso libro \u00e8 composto anche da un libro arabo, perci\u00f2 non gli prestano attenzione. Poco dopo lo trova invece Bencio, che lo nasconde. Malachia lo raggiunge e gli propone di diventare il nuovo aiuto bibliotecario, Bencio gli restituisce il libro, e Malachia legge pure lui il libro invece di rimetterlo al suo posto e per questo trova la morte, mentre mormora \"\"aveva il morso di mille scorpioni\".\"\nBencio \u00e8 un ambizioso, avendo desiderato il posto da bibliotecario e nascosto informazioni a Guglielmo, ma adesso \u00e8 disperato e non sa cosa fare. Guglielmo lo rimprovera aspramente e gli consiglia di non fare niente se vuole aver salva la vita.\nLa lotta di potere all'interno dell'abbazia e la genealogia dei bibliotecari e degli abati.\nGuglielmo e Adso hanno modo di parlare con tutti i monaci dell'abbazia. In particolare, i colloqui con il mastro vetraio Nicola da Morimondo e il vecchio Alinardo da Grottaferrata risultano molto interessanti: molti monaci sono scontenti per il modo in cui l'abbazia viene guidata; si maligna su Abbone, divenuto abate perch\u00e9 figlio di un feudatario e non per meriti religiosi se non quello di essere riuscito a calare il corpo di San Tommaso d'Aquino dalla torre dell'abbazia di Fossanova (dove l'Aquinate effettivamente mor\u00ec). \nDurante lo stesso colloquio con Nicola da Morimondo, Guglielmo scopre che la nomina ad abate di Abbone ha sconvolto le tradizioni due volte: in primis perch\u00e9 non era stato bibliotecario, e poi perch\u00e9 aveva nominato bibliotecario un tedesco (Malachia), che si era scelto come aiuto un inglese (Berengario), scontentando gli italiani che erano legati alla tradizione di avere bibliotecari (e quindi abati) italiani. All'arrivo di Nicola da Morimondo all'Abbazia, Abbone era infatti gi\u00e0 abate ma il bibliotecario era Roberto da Bobbio e i confratelli anziani parlavano di uno sgarbo subito in passato da Alinardo da Grottaferrata a cui era stata negata la dignit\u00e0 di bibliotecario. Roberto da Bobbio aveva un aiutante che era poi morto e al suo posto era stato nominato Malachia che, divenuto bibliotecario, aveva eletto Berengario come suo aiuto. Era voce comune tra i monaci dell'Abbazia che Malachia fosse uno sciocco che faceva il cane da guardia all'abbazia senza aver capito nulla, poich\u00e9 chiunque avesse bisogno di consigli circa i libri chiedeva a Jorge da Burgos, monaco anziano riverito per la sua erudizione e per il suo zelo religioso, e non a Malachia, tanto che a molti sembrava che fosse Jorge a dirigere il lavoro di Malachia. Guglielmo apprende che, secondo la regola benedettina, il bibliotecario \u00e8 il candidato naturale a diventare abate. Prima di Abbone l'abate era Paolo da Rimini, prima ancora bibliotecario e lettore voracissimo ma incapace di scrivere e pertanto soprannominato \"abbas agraphicus\", e Roberto da Bobbio era il suo aiuto. Quando Paolo diventa Abate, Roberto diventa bibliotecario, ma \u00e8 gi\u00e0 malato. Paolo da Rimini scompare durante un viaggio e pertanto gli succede Abbone e non Roberto da Bobbio. Nicola \u00e8 convinto che Berengario e Malachia siano stati uccisi proprio perch\u00e9 un domani non diventassero abati e pertanto conclude che anche Bencio, essendo straniero, \u00e8 in pericolo se Abbone lo nominer\u00e0 bibliotecario. \nLa biblioteca ha un catalogo su cui il bibliotecario o l'aiuto riportano tutti i libri che transitano dall'abbazia. Consultandolo, Guglielmo rintraccia il susseguirsi degli abati e dei bibliotecari attraverso le loro calligrafie. Investigando su chi fosse il proprietario della calligrafia che riporta le acquisizioni al posto di Paolo da Rimini, che non poteva scrivere, capisce infine che l'aiuto bibliotecario di Roberto da Bobbio, che Nicola aveva ipotizzato essere morto, \u00e8 in realt\u00e0 vivo.\nNel colloquio successivo con Bencio si scopre che il libro che stanno cercando \u00e8 strano perch\u00e9 in realt\u00e0 \u00e8 composto di 4 testi: uno in arabo, uno in siriano, uno in latino e uno in greco, definito \"acephalus\" perch\u00e9 mancante della parte iniziale. Inoltre, Bencio riporta che il testo greco \u00e8 scritto su carta diversa, pi\u00f9 soffice ed intrisa di umidit\u00e0 fin quasi a sfaldarsi. Guglielmo riconosce in quel tipo di carta il \"pergamino de pano\" e finalmente ha la certezza dell'identit\u00e0 del responsabile delle morti.\nLa soluzione del mistero.\nGuglielmo cerca di avvertire l'Abate del pericolo che lo minaccia, ma l'Abate decide per insabbiare la vicenda e risolverla con la sua autorit\u00e0. Grazie a una celia in latino volgare riportatagli da Adso, Guglielmo scopre come entrare nel finis Africae dove \u00e8 custodito il manoscritto fatale (l'ultima copia rimasta del secondo libro della \"Poetica\" di Aristotele), che tratta della commedia e del riso. Mentre salgono in biblioteca dall'ingresso posto dietro l'altare della chiesa che poi attraversa l'ossario, Guglielmo e Adso odono un battere disperato ai muri e capiscono che \u00e8 l'abate che \u00e8 rimasto imprigionato in un secondo accesso diretto al finis Africae, le cui porte possono venire azionate solo dall'alto. Nel finis Africae trovano il vecchio Jorge. Il pergamino de pano veniva prodotto in Spagna, e lo spagnolo Jorge \u00e8 l'aiutante bibliotecario che aveva vinto la carica contro Alinardo e la cui calligrafia nel catalogo copre diverse pagine in corrispondenza del periodo in cui Paolo da Rimini era bibliotecario ma incapace di scrivere; divenuto cieco, aveva dovuto rinunciare alla carica di bibliotecario e di abate, facendo eleggere Malachia al suo posto ma continuando di fatto a governare la biblioteca. Jorge offre a Guglielmo il libro da leggere, ma questi lo sfoglia con le mani protette da un guanto, evitando quindi il contatto con il veleno; l'umidit\u00e0 delle pagine \u00e8 infatti dovuta al veleno cosparso da Jorge sui bordi in modo da avvelenare ogni malcapitato lettore che dovesse sfogliarlo. Jorge si riprende il libro e scappa approfittando del buio, inseguito da Guglielmo e da Adso che si orientano con la provenienza della voce del vegliardo. Lo raggiungono in una sala e lo trovano intento a strappare e divorare le pagine avvelenate del testo in modo che pi\u00f9 nessuno possa leggerlo. Percepito il calore del lume, Jorge lo rovescia, provocando un incendio che nessuno riuscir\u00e0 a domare e che inghiottir\u00e0 nel fuoco l'intera abbazia.\nEpilogo.\nScampati all'incendio, Adso e Guglielmo abbandonano l'abbazia e decidono di separarsi. Adso diventa monaco e narra di aver fatto ritorno anni dopo all'Abbazia, trovando, dove anni prima si erano consumati omicidi, intrighi, veleni e scoperte, solo silenzio ed angosciosa solitudine.\nData d'inizio della visita all'Abbazia.\nIl primo giorno della visita all'Abbazia effettuata nell'ultima settimana di novembre del 1327, verso le 2 del pomeriggio, Guglielmo chiede se avrebbero trovato qualcuno nello scriptorium anche se era domenica. Guardando il calendario del novembre 1327 si vede che la domenica dell'ultima settimana di novembre cade il 22 novembre. In un'altra parte del testo il terzo giorno verso le ore 18 si dice che la Luna era luminosissima. Infatti, la notte di marted\u00ec 24 novembre 1327, la Luna \u00e8 crescente, e passa a Luna piena domenica 29 novembre 1327; non pu\u00f2 per\u00f2 essere questa la domenica citata da Guglielmo, perch\u00e9 tre giorni dopo la Luna non pu\u00f2 essere cos\u00ec luminosa, essendo una Luna calante.\nGenesi dell'opera.\nUmberto Eco aveva alle spalle un gran numero di saggi. L'idea di scrivere un romanzo venne alla luce nel 1978, quando un amico editore gli disse di voler curare la pubblicazione di una serie di brevi romanzi gialli. Eco declin\u00f2 l'offerta e, scherzando, afferm\u00f2 che se mai avesse scritto un romanzo giallo, sarebbe stato un libro di cinquecento pagine con protagonisti dei monaci medievali. Quello che era nato come uno scherzo prese forma quando nella mente dell'autore si cre\u00f2 l'immagine di un monaco avvelenato mentre stava leggendo in una biblioteca.\nNelle Postille al Nome della rosa Eco scrisse che \"voleva uccidere un monaco\", ma in seguito critic\u00f2 chi aveva preso alla lettera questa dichiarazione, affermando che la sua curiosit\u00e0 nasceva solamente dal fascino che l'immagine di un monaco morto mentre leggeva gli suscitava. Le emozioni connesse a quest'immagine gli derivavano, a suo dire, dalla partecipazione a sedici anni ad un corso di esercizi spirituali presso il monastero benedettino di Santa Scolastica. La visione della biblioteca con il grande volume degli \"Acta Sanctorum\" aperti sul leggio e \"lame di luce che entravano dalle vetrate opache\" gli cre\u00f2 un indelebile \"momento di inquietudine\".\nLa decisione di ambientare il romanzo nel medioevo fu una scelta dettata dalla familiarit\u00e0 di Eco con quel particolare periodo storico, che aveva gi\u00e0 approfondito in studi e saggi precedenti. Il primo anno, dopo aver avuto l'idea, l'autore lo pass\u00f2 pianificando i luoghi ed i personaggi della sua opera, per \"prendere confidenza\" con l'ambiente che stava immaginando ed entrare in familiarit\u00e0 con gli attori:\nTitolo.\nIl titolo provvisorio del libro, durante la stesura, era \"L'abbazia del delitto\". Successivamente Eco valut\u00f2 anche il titolo \"Adso da Melk\", ma poi consider\u00f2 che nella letteratura italiana, a differenza di quella inglese, i libri aventi per titolo il nome del protagonista non hanno mai avuto fortuna. Infine si decise per \"Il nome della rosa\", perch\u00e9 a chiunque chiedesse, \"diceva che \"Il nome della rosa\" era il pi\u00f9 bello\".\nLa scelta del titolo richiama inoltre il verso, di argomento nominalista, I, 952 del \"De contemptu mundi\" di Bernardo Cluniacense, che chiude il romanzo: \"Stat rosa pristina nomine, nomina nuda tenemus\" (\"La rosa primigenia [ormai] esiste [soltanto] in quanto nome: noi possediamo nudi nomi\") \u2014 nel senso che, come sostenuto dai nominalisti, l'universale non possiede realt\u00e0 ontologica ma si riduce ad un mero nome, ad un fatto linguistico. Il titolo inoltre rimanda implicitamente ad alcuni dei temi centrali dell'opera: la frase \"Stat rosa pristina nomine, nomina nuda tenemus\" ricorda anche il fatto che di tutte le cose alla fine non resta che un puro nome, un segno, un ricordo. Cos\u00ec \u00e8 per la biblioteca e i suoi libri distrutti dal fuoco, ad esempio, e per tutto un mondo, quello conosciuto dal giovane Adso, destinato a scomparire nel tempo. Ma in realt\u00e0 tutta la vicenda narrata \u00e8 un continuo ricercare segni, \"libri che parlano di altri libri\", come suggerisce lo stesso Eco nelle \"Postille al Nome della rosa\", le parole e i \"nomi\" attorno a cui ruota tutto il complesso di indagini, lotte, rapporti di forza, conflitti politici e culturali.\nIn un articolo pubblicato da Griseldaonline, una rivista scientifica dell'Universit\u00e0 di Bologna, si sostiene che molti elementi del \"Nome della rosa\" provengano in maniera deliberata dalle opere di Leonardo Sciascia. Tra questi, il titolo ricalcherebbe un'espressione utilizzata dallo scrittore siciliano in \"Nero su nero\", una raccolta di scritti pubblicata nel 1979, un anno prima dell'uscita del \"Nome della rosa\".\nFonti di ispirazione e citazioni.\nAll'epoca della concezione dell'opera, il romanzo storico con ambientazione medievale era stato riscoperto da poco in Italia da Italo Alighiero Chiusano, col suo \"L'ordalia\". Le diverse similitudini (ambientazione temporale, genere inteso come romanzo di formazione, e scelta dei personaggi principali, un novizio e il suo maestro, un saggio monaco pi\u00f9 anziano), e la notoriet\u00e0 che \"L'ordalia\" aveva nel 1979, che un esperto di letteratura come Umberto Eco difficilmente ignorava, fanno ritenere \"L'ordalia\" con molte probabilit\u00e0 una delle principali fonti di ispirazione de \"Il nome della rosa\".\nDai nomi, dalle descrizioni dei personaggi e dallo stile scelto per la narrazione, risulta invece evidente l'omaggio che Eco fa a sir Arthur Conan Doyle e al suo personaggio di maggior successo: Sherlock Holmes. Guglielmo, infatti, sembra ricavato, per descrizione fisica e per metodo d'indagine, dalla figura di Holmes: le sue capacit\u00e0 deduttive, la sua umilt\u00e0 e il suo desiderio di conoscenza sembrano infatti riprendere e, a tratti, esaltare gli aspetti migliori dell'investigatore britannico. Inoltre proviene dalla (immaginaria) contea di Baskerville, che riprende il nome dal miglior romanzo di Doyle, \"Il mastino dei Baskerville\", che per atmosfera pu\u00f2 tranquillamente essere considerato come una delle fonti del libro di Eco. Parallelamente il giovane Adso riprende alcuni aspetti della figura del fido Watson holmesiano. Come Watson \u00e8 il narratore in prima persona della vicenda e come lui si mostra ottuso e poco attento, nonostante il desiderio di apprendere, e pronto all'azione. I nomi dei due personaggi (Watson e Adso) presentano inoltre un'assonanza.\nEvidenti sono anche i riferimenti nel romanzo di Eco a Brother Cadfael, monaco e investigatore medievale protagonista di una serie di romanzi gialli della scrittrice inglese Ellis Peters (1913-1995) a partire dal 1977 con \"A Morbid Taste for Bones\", tradotto in italiano col titolo \"La bara d'argento\", in cui fratello Cadfael ha come aiutanti due novizi. \nLa ripartizione del testo in base alle ore del giorno (ore canoniche nel romanzo di Eco) \u00e8 un prestito dal celeberrimo romanzo \"Ulisse\" di James Joyce, anche se l'Ulisse si svolge in una sola giornata e non in sette.\nIn un dialogo tra Guglielmo e Adso il primo usa la metafora wittgensteiniana della scala che \"si deve gettar via\" dopo averla impiegata per salire, attribuendola a \"un mistico delle tue terre\" (Adso, come Wittgenstein, \u00e8 austriaco).\nDopo il secondo omicidio, Guglielmo, a partire da un'osservazione di Alinardo (secondo giorno, dopo vespri), ipotizza che la serie dei delitti sia basata su un progetto ispirato alle sette trombe dell\"Apocalisse\", e ci\u00f2 influenza le sue indagini successive. Ma alla fine si scopre che non c'era alcun piano (\"Ho fabbricato uno schema falso per interpretare le mosse del colpevole e il colpevole vi si \u00e8 adeguato\", settimo giorno, notte; \u00e8 significativo che Jorge, invece, pensi che si tratti di un piano divino di cui lui \u00e8 lo strumento). Questo aspetto della vicenda poliziesca sembra ispirato a quanto accade nel racconto \"La morte e la bussola\" di Jorge Luis Borges.\nPer ambientare il suo romanzo, Eco (che successivamente si \u00e8 rivelato un profondo conoscitore del pensiero geografico e cartografico del Medioevo europeo, come traspare da molti elementi presenti nel romanzo) si \u00e8 ispirato alla Sacra di San Michele, abbazia benedettina monumento simbolo del Piemonte.\nPer lo \"scriptorium\" dell'Abbazia, Eco ha tenuto presente anche l'Abbazia di San Colombano di Bobbio fondata in epoca longobarda (che era, all'epoca delle vicende, considerata in territorio ligure negli Appennini al confine con il Piemonte). Inoltre anche la biblioteca e l'intera abbazia di San Gallo in Svizzera sono state tra le fonti cui l'autore ha attinto per immaginare il monastero in cui \u00e8 ambientato il romanzo \"Il nome della rosa\" (in particolare \u00e8 da menzionare la Pianta di San Gallo. Come la facciata della Chiesa dell'abazzia sembra ispirarsi anche alla Cattedrale di san Ciriaco ad Ancona. All'inizio del romanzo, prima del manoscritto, \u00e8 riportata la pianta di un'abbazia che comunque ha una struttura diversa da quella del romanzo di Eco).\nAlla fine del terzo giorno \u00e8 presente una citazione dal V Canto dell'Inferno di Dante, la cui opera \u00e8 citata un paio di volte. Inoltre, Adso racconta un proprio svenimento con le parole \"Caddi come un corpo morto cade\" che sono una chiara citazione della Commedia. Guglielmo invece parla di Malachia come di un \"Vaso di coccio tra i vasi di ferro\" richiamando Esopo e Manzoni.\nNel sogno di Adso, vengono citate due frasi che oggi sono famose perch\u00e9 ritenute fra i primi documenti del volgare italiano: \"Traete, filii de puta!\", da un'iscrizione nella Basilica di San Clemente in Roma, e \"Sao ko kelle terre per kelle fini ke ki kontene...\" dai \"Placiti cassinesi\".\nLa scena in cui Adso copula con la contadinella \u00e8 un \"collage\" di spezzoni del \"Cantico dei cantici\" e di brani di mistici che descrivono le loro estasi. In questo modo Eco ha cercato di trasmettere come un monaco sperimenterebbe il sesso attraverso la sua \"sensibilit\u00e0 culturale\".\nLa tecnica con cui l'assassino uccide i monaci \u00e8 ripresa dal film \"Il gioved\u00ec\" (1963) di Dino Risi.\nIl manoscritto.\nLa finzione del manoscritto ritrovato, utilizzata da Umberto Eco, \u00e8 un espediente narrativo gi\u00e0 usato da altri autori nella storia della letteratura: per esempio Alessandro Manzoni nei \"Promessi sposi\", Walter Scott in \"Ivanhoe\" (un manoscritto anglonormanno), Nathaniel Hawthorne ne \"La lettera scarlatta\", Cervantes nel \"Don Chisciotte\" (il manoscritto in aljamiado di Cide Hamete Benengeli), Ludovico Ariosto nell\"Orlando furioso\", Giacomo Leopardi nel preambolo al \"Frammento apocrifo di Stratone da Lampsaco\" nelle \"Operette morali, o ancora Horace Walpole con il Castello di Otranto del 1764, considerato il primo romanzo gotico.\" Eco riutilizza questo espediente nel suo romanzo \"Il cimitero di Praga\".\nA differenza di Manzoni per\u00f2, che utilizz\u00f2 l'espediente del manoscritto per attribuire veridicit\u00e0 storica al suo romanzo e per potersi distaccare dalla vicenda (in quanto non inventata da lui e non coinvolto) potendo quindi giudicare \"dall'alto\" le azioni dei personaggi, Eco inserisce numerosi elementi per far capire al lettore che la storia \u00e8 fittizia e nulla pu\u00f2 essere giudicato vero. Infatti mentre Manzoni trova un manoscritto originale del '600 Eco ne ritrova uno con numerose correzioni che \u00e8 stato trascritto e tradotto numerose volte, con i conseguenti errori di copiatura e traduzione a cui tutti i manoscritti sono sottoposti, si perde cos\u00ec il vero storico.\nStoria editoriale.\nEco aveva gi\u00e0 un rapporto di lunga data con la Bompiani, che aveva pubblicato tutti i suoi lavori precedenti e che avrebbe preso \"Il nome della rosa\" \"a scatola chiusa\". Tuttavia pens\u00f2 in un primo momento di consegnarlo all'editore Franco Maria Ricci per farlo pubblicare con una tiratura limitata di mille copie in un volume raffinato. La notizia che Eco aveva scritto un romanzo si sparse per\u00f2 velocemente e l'autore ricevette molteplici proposte dalla Einaudi e dalla Mondadori che vedevano del potenziale ne \"Il nome della rosa\". A quel punto Eco torn\u00f2 sui suoi passi e decise che tanto valeva lavorare con il suo editore storico. Cos\u00ec nel 1980 il romanzo fu pubblicato da Bompiani con una tiratura di 30.000 copie. La prosecuzione delle vendite fu \"via via stimolata dal conseguimento di premi letterari a partire dal premio Strega 1981 e altri, dalle notizie sulle traduzioni e sul loro successo all'estero, in particolare negli Stati Uniti\".\nIl romanzo \u00e8 stato pi\u00f9 volte ristampato nel corso degli anni ed \u00e8 arrivato a vendere circa 50 milioni di copie in Italia e nel resto del mondo, dove \u00e8 stato tradotto in oltre 40 lingue. Nel 2002 fu oggetto di un curioso fenomeno, grazie al lancio di un'iniziativa editoriale del quotidiano \"La Repubblica\" che lo distribu\u00ec gratuitamente in oltre un milione di copie.\nNel 2011 Eco rivisit\u00f2 \"Il nome della rosa\" effettuando delle modifiche che portarono il libro ad allungarsi di 18 pagine. Questo lavoro di correzione gener\u00f2 critiche controverse, tra cui quella di Pierre Assouline di \"Le Monde\", che accus\u00f2 l'autore di voler abbassare il livello del romanzo e semplificarne la lingua per andare incontro alle generazioni digitalizzate. Eco respinse le accuse affermando che il suo era stato solo un piccolo lavoro di \"cosmesi\", volto soprattutto a sveltire certi passaggi per preservare il ritmo della narrazione; eliminare certe ripetizioni; togliere degli errori che da anni gli pesavano e modificare leggermente l'aspetto fisico dei personaggi, che erano a suo dire \"troppo grotteschi\".\nAnche a causa della sua peculiare struttura, fatta di citazioni di altri testi, il romanzo \u00e8 stato accusato pi\u00f9 o meno apertamente di plagio nei confronti di vari libri. Nel 1989 venne avanzata nei confronti di Umberto Eco un'accusa formale da parte di uno scrittore cipriota, il quale sosteneva che alcuni contenuti del libro erano ripresi da un proprio romanzo, dove due personaggi entravano in un monastero e discutevano con l'abate dell'Apocalisse. Tuttavia le numerose differenze tra la storia cipriota, che si svolgeva ai giorni nostri, e la scarsa rilevanza del colloquio, che occupava solo poche pagine, condusse alla sentenza di un tribunale cipriota, che scagion\u00f2 lo scrittore italiano assolvendolo nel 1992. Riguardo alla traduzione in lingua araba del romanzo, nel 1998 Ahmed Somai, primo traduttore tunisino, accus\u00f2 di plagio il firmatario della edizione egiziana, Kamel Oueid El - Amiri.\nPostille.\nNel 1983 Umberto Eco pubblic\u00f2, attraverso la rivista \"Alfabeta\", le \"Postille al Nome della rosa\", un saggio col quale l'autore spiega il percorso letterario che l'aveva portato alla stesura del romanzo, fornendo chiarimenti su alcuni aspetti concettuali dell'opera. Le \"Postille al Nome della rosa\" sono state poi allegate a tutte le ristampe italiane del romanzo successive al 1983.\nNel paragrafo intitolato \"Il Postmoderno, l'ironia, il piacevole\", Eco afferma che il \"post-moderno \u00e8 un termine buono \"\u00e0 tout faire\"\". Inoltre, secondo l'autore, il postmoderno \u00e8 sempre pi\u00f9 retrodatato: mentre prima questo termine si riferiva solamente al contesto culturale degli ultimi vent'anni, oggi viene impiegato anche per periodi precedenti. Tuttavia per Eco il post-moderno non \u00e8 \"una tendenza circoscrivibile cronologicamente, ma una categoria spirituale, un \"Kunstwollen\", un modo di operare\". \"Potremmo dire che ogni epoca ha il proprio post-moderno, cos\u00ec come ogni epoca avrebbe il proprio manierismo\". In ogni epoca si giunge a momenti in cui ci si accorge che \"il passato ci condiziona, ci sta addosso, ci ricatta\". All'inizio del Novecento, per questi motivi, l'avanguardia storica cerca di opporsi al condizionamento del passato, distruggendolo e sfigurandolo. Ma l'avanguardia non si ferma qui, procede fino all'annullamento dell'opera stessa (il silenzio nella musica, la cornice vuota in pittura, le pagine bianche in letteratura etc). Dopo ci\u00f2 \"l'avanguardia (il moderno) non pu\u00f2 pi\u00f9 andare oltre\". Dunque siamo costretti a riconoscere il passato e a prenderlo con ironia, ma senza ingenuit\u00e0. \"La risposta post-moderna al moderno consiste nel riconoscere che il passato, visto che non pu\u00f2 essere distrutto, perch\u00e9 la sua distruzione porta al silenzio, deve essere rivisitato: con ironia, in modo non innocente\".\nPiani di lettura.\nAttribuire un genere letterario al romanzo di Eco \u00e8 assai difficile: esso infatti \u00e8 stato particolarmente apprezzato per la presenza di molteplici piani di lettura, che possono essere colti dal lettore a seconda della sua preparazione culturale. Pur presentandosi come un giallo, o come un romanzo storico ad una lettura superficiale, il libro \u00e8 in realt\u00e0 costruito attraverso una fitta rete di citazioni tratte da numerose altre opere letterarie, dunque \u00e8, in un certo senso, un libro fatto di altri libri. \u00c8 costante il riferimento linguistico e semiologico. \u00c8 anche presente, appena sotto la superficie, una forte componente esoterica, e di fondo la storia pu\u00f2 essere vista come una riflessione filosofica sul senso e sul valore della verit\u00e0 e della sua ricerca, da un punto di vista strettamente laico, tema del resto comune alle opere successive di Eco.\nNel piano di lettura storico presente nel romanzo, i personaggi e le forze che nella vicenda narrata si contrappongono rappresentano in realt\u00e0 due epoche e due mentalit\u00e0 che in quel periodo storico si sono trovate a fronteggiarsi: da un lato il medioevo pi\u00f9 antico, col suo fardello di dogmi, preconcetti e superstizioni, ma anche intriso di una profonda e mistica spiritualit\u00e0, dall'altro lato il nuovo mondo che avanza, rappresentato da Guglielmo, con la sua sete di conoscenza, con la predisposizione a cercare una verit\u00e0 pi\u00f9 certa e intelligibile attraverso la ricerca e l'indagine, anticipazione di un metodo scientifico che in Europa di l\u00ec a poco non tarder\u00e0 ad affermarsi.\nL'autore usa un espediente narrativo e cos\u00ec il romanzo scritto da Umberto Eco \u00e8 in realt\u00e0 una narrazione al quarto livello di incassamento, dentro ad altre tre narrazioni: Eco dice di raccontare ci\u00f2 che ha trovato nel testo di Vallet, che a sua volta diceva che Mabillon ha detto che Adso disse... In questo senso Eco non fa che riproporre un artificio letterario tipico dei romanzi inglesi neogotici, e utilizzato anche da Alessandro Manzoni per \"I promessi sposi\".\nUn ulteriore piano di lettura vede il romanzo come un'allegoria delle vicende italiane contemporanee o di poco precedenti all'uscita de \"Il nome della rosa\", ovvero la situazione politica degli anni settanta, con le diverse parti in causa a rappresentare s\u00ec l'evolversi politico e spirituale legato al dibattito sulla povert\u00e0 nel Trecento, ma anche le diverse correnti di pensiero o situazioni proprie degli anni di piombo: Papa Giovanni XXII e la corte avignonese a rappresentare i conservatori, Ubertino da Casale e i francescani nel ruolo dei riformisti, Fra Dolcino e i movimenti ereticali medievali in quello dei gruppi, armati e no, legati all'area extraparlamentare.\nCritica.\nNonostante gli apprezzamenti e il suo successo editoriale, Eco lo considerava un libro sopravvalutato e si dispiaceva che i lettori vi siano cos\u00ec affezionati, quando gli altri suoi romanzi sono, a suo dire, migliori:\nLa stampa italiana e internazionale, invece, accolse con grande entusiasmo \"Il nome della rosa\" e molti critici scrissero parole d'elogio per l'opera di Eco.\nNon sono mancate tuttavia voci pi\u00f9 critiche in ambito cattolico, in particolare riguardo all'attendibilit\u00e0 storica del romanzo e alla relativa rappresentazione del cattolicesimo medievale:\nPare che anche Ken Follett non abbia apprezzato il libro, trovandolo troppo noioso e descrittivo, e preferendo alla sua scrittura quella di Dan Brown.\nPremi e riconoscimenti.\nIl 9 luglio 1981, otto mesi dopo la pubblicazione del libro, \"Il nome della rosa\" vinse il Premio Strega, il pi\u00f9 alto riconoscimento letterario in Italia. Nel mese di novembre 1982 ottenne in Francia il Prix M\u00e9dicis nella categoria opere straniere. Nel 1983 il romanzo entr\u00f2 nell'\"Editors' Choice\" del \"The New York Times\", nel 1999 fu selezionato tra \"I 100 libri del secolo\" dal quotidiano francese \"Le Monde\" e nel 2009 fu inserito nella lista dei \"1000 romanzi che ognuno dovrebbe leggere\" dal quotidiano inglese \"The Guardian\".\nErrori.\nAlcuni errori storici presenti sono molto probabilmente parte dell'artificio letterario, la cui contestualizzazione \u00e8 documentabile nelle pagine del libro che precedono il prologo, in cui l'autore afferma che il manoscritto su cui \u00e8 stata successivamente svolta la traduzione in italiano corrente conteneva interpolazioni dovute a diversi autori dal medioevo fino all'epoca moderna. Eco inoltre ha segnalato di persona alcuni errori ed anacronismi che erano presenti nelle varie edizioni del romanzo fino alla revisione del 2011:\nPresente ancora nella Nota prima del prologo, nella quale Eco cerca di collocare le ore liturgiche e canoniche: \nTrasposizioni.\nCinema.\nDal romanzo di Eco il regista Jean-Jacques Annaud ha tratto un omonimo film, interpretato da Sean Connery (Guglielmo da Baskerville), F. Murray Abraham (Bernardo Gui), Christian Slater (Adso) e Ron Perlman (Salvatore).\nDal romanzo di Eco i registi Francesco Conversano e Nene Grignaffini hanno realizzato il documentario \"La Rosa dei Nomi,\" che attraverso le parole di Umberto Eco racconta il processo della scrittura del libro e con Jean-Jacques Annaud la trasposizione dal libro al film.\nRadio.\nNel 2005 Rai Radio 2 ha trasmesso un adattamento radiofonico in 35 puntate del romanzo, disponibile in formato RealAudio sul sito RAI.\nTeatro.\nNel 2017 una versione teatrale di Stefano Massini, con la regia di Leo Muscato.\nTelevisione.\nUna miniserie televisiva composta da otto puntate da 50 minuti \u00e8 andata in onda su Rai 1 nel marzo 2019; prodotta dalla Rai in collaborazione con 11 Marzo Film, Palomar e Tele M\u00fcnchen Group, \u00e8 diretta da Giacomo Battiato, girata in inglese, e sviluppa alcune storie accennate marginalmente nel romanzo. La serie vanta un cast internazionale: John Turturro e Rupert Everett sono i protagonisti nei panni rispettivamente di Guglielmo da Baskerville e l'inquisitore Bernardo Gui, con Michael Emerson, Sebastian Koch, James Cosmo, Richard Sammel, Fabrizio Bentivoglio, Greta Scarano, Stefano Fresi e Piotr Adamczyk.\nAltro.\nDal romanzo fu tratto negli anni ottanta uno dei pi\u00f9 famosi videogiochi spagnoli per la piattaforma MSX, \"La abad\u00eda del crimen\", presto convertito per altri sistemi operativi come Amstrad e, negli anni duemila, per PC/Windows. Nel videogioco, il nome del personaggio principale \u00e8 stato cambiato in Guglielmo di Occam.\nNel 2008 usc\u00ec una avventura grafica punta e clicca dal titolo \"Murder in the Abbey\" sviluppata dalla software house spagnola Alcachofa Soft, liberamente ispirata alle vicende del libro di Eco. In questo caso il personaggio di Guglielmo da Baskerville \u00e8 sostituito da un monaco di nome Leonardo da Toledo e il suo assistente Bruno si sostituisce al personaggio di Adso."}
{"id": "303047", "revid": "400694", "url": "https://it.wikipedia.org/wiki?curid=303047", "title": "Star Trek V - L'ultima frontiera", "text": "Star Trek V - L'ultima frontiera (\"Star Trek V: The Final Frontier\"), noto nel \"fandom\" anche con gli acronimi TFF e ST V, \u00e8 un film di fantascienza del 1989 diretto da William Shatner, che \u00e8 anche l'interprete del capitano Kirk. Rappresenta il quinto film della serie cinematografica di \"Star Trek\".\nTrama.\nUn gruppo di ribelli guidati da un misterioso vulcaniano si impadronisce di Paradise City, la capitale di Nimbus III, il Pianeta della Pace Galattica, e prende come ostaggi tre consoli rappresentanti rispettivamente della Federazione dei Pianeti Uniti, dell'Impero Klingon e dell'Impero Romulano. La nave stellare Enterprise, al comando del capitano Kirk, viene inviata su Nimbus III per liberare gli ostaggi, ma i ribelli riescono ad impadronirsene e a dirottarla verso il centro della Galassia.\nIl loro capo si rivela essere Sybok, fratellastro di Spock. Egli era nato sul pianeta Vulcano, figlio dell'influente ambasciatore vulcaniano Sarek e di una principessa, con la quale il padre era sposato prima di Amanda Grayson.\nPrima di diventare quello che \u00e8, Sybok aveva studiato le pi\u00f9 antiche tradizioni della sua civilt\u00e0, distinguendosi con onore per la spiccata intelligenza, ma presto aveva rifiutato l'educazione tradizionale alla logica imposta da Surak in favore dell'emozione, contravvenendo in tal modo alla millenaria filosofia vulcaniana e ottenendo l'esilio dal suo pianeta nativo.\nEgli \u00e8 ora alla ricerca di un pianeta perduto, che nella tradizione vulcaniana \u00e8 chiamato \"Sha Ka Ree\" (il paradiso terrestre), dove spera di incontrare finalmente Dio.\nAll'arrivo sul pianeta, accompagnato dai riluttanti ufficiali dell'Enterprise, Sybok scopre che l'entit\u00e0 aliena confinata su quel piccolo mondo \u00e8 tutt'altro che una benevola deit\u00e0, ma una creatura malvagia l\u00ec imprigionata, che cerca di avere la meglio sugli uomini della Federazione per evadere dalla sua inconsueta prigione.\nCon il sacrificio del pentito Sybok, Kirk e i suoi uomini riescono ancora una volta a salvare la vita e andare verso nuove avventure.\nProduzione.\nDopo le due regie affidate a Leonard Nimoy, interprete del personaggio Spock, anche William Shatner riusc\u00ec con questo film a ottenere la regia di uno dei capitoli cinematografici della serie, basato su un soggetto di sua produzione.\nPer il ruolo di Sybok fu inizialmente contattato Sean Connery, che tuttavia non pot\u00e9 accettare l'offerta in quanto gi\u00e0 impegnato nelle riprese di Indiana Jones e l'ultima crociata.\nAnche il nome del pianeta Sha Ka Ree infatti nacque come un tributo all'attore scozzese.\nColonna sonora.\nLa pellicola vede il ritorno di Jerry Goldsmith come compositore, riportando cos\u00ec i temi originali del primo film (riutilizzati anche nella serie \"\").\nDistribuzione.\nIn Italia il film non \u00e8 mai stato distribuito nelle sale cinematografiche, ma direttamente nel mercato dell'home video, dato il non grande successo ottenuto ai botteghini americani.\nAccoglienza.\nIncassi.\nLa pellicola, costata circa 28 milioni di dollari, ebbe un incasso di 52 milioni di dollari negli Stati Uniti (17 milioni nel primo fine settimana del 9 giugno 1989) e di oltre 70 milioni di dollari in tutto il mondo, anche se riscosse un successo inferiore del precedente episodio filmico (oltre 100 milioni). A questa cifra vanno aggiunti 37 milioni di dollari per i noleggi del film nell'home video.\nCritica.\n\"L'ultima frontiera\" \u00e8 in genere considerato - sia dalla critica sia dai fan - il meno riuscito tra i film ispirati alla serie di Star Trek. L'ideatore della serie originale Gene Roddenberry dichiar\u00f2 che la trama del film conteneva alcuni elementi \"apocrifi\" senza specificare quali. Lo stesso regista William Shatner ammise di non essere stato capace di gestire l'elevato budget messogli a disposizione e di non essere riuscito a realizzare il film che voleva.\nFantafilm scrive che \"intervenendo anche nella sceneggiatura, Shatner contribuisce ad imbastire una trama pretenziosa ed improbabile, che spinge la quinta avventura di Kirk e compagni verso paludosi scenari di dimensioni mistiche pi\u00f9 che cosmiche, e afflitti inoltre da implicazioni teologiche e filosofiche nelle quali la vicenda inevitabilmente finisce per impelagarsi. Ne scaturisce un film magniloquente e implausibile, che precipita il gradimento ai minimi livelli.\"\nIl film ha ricevuto tre ironici premi Razzie Awards: al peggior film dell'anno e, a William Shatner, al peggior attore protagonista e alla peggior regia; inoltre il film ebbe tre candidature ad altri Razzie."}
{"id": "303048", "revid": "287204", "url": "https://it.wikipedia.org/wiki?curid=303048", "title": "Membrana basale", "text": "La membrana basale \u00e8 una struttura laminare specializzata della matrice extracellulare di spessore compreso tra 70 e 300 nm; di solito fa da interfaccia tra un tessuto connettivale e un tessuto non connettivale, tipicamente epiteli.\nEssa viene prodotta sia dalle cellule epiteliali che dai fibroblasti del connettivo in una forma di cooperazione.\nSi pu\u00f2 dimostrare al microscopio ottico, laddove il suo spessore sia entro il limite di risoluzione, sfruttando la sua PAS positivit\u00e0 o la sua argentaffinit\u00e0; tuttavia, solo con la microscopia elettronica a trasmissione se ne possono distinguere i vari strati.\nLocalizzazione.\nLa membrana basale \u00e8 sempre presente tra il tessuto connettivo e il tessuto epiteliale sia che esso abbia funzione di rivestimento oppure ghiandolare, sia che abbia origine ectodermica, mesodermica o endodermica.\nLa sua presenza si riscontra per\u00f2 anche in altre sedi: sopra gli endoteli dei capillari; a circondare le fibre muscolari, dove la sua lamina reticolare si continua con quella dell'endomisio; intorno agli adipociti; a livello dei nervi periferici, esternamente alle cellule di Schwann.\nStruttura.\nLa membrana basale osservata al microscopio elettronico a trasmissione risulta formata da tre strati:\nLa lamina reticularis \u00e8 sintetizzata dai fibroblasti, a differenza delle lamine lucida e densa, sintetizzate dalle cellule epiteliali.\nStruttura sandwich.\nIn alcuni casi, quando due foglietti epiteliali si continuano senza alcun connettivo frapposto (come a livello degli alveoli polmonari e dei corpuscoli renali), la membrana basale risulta costituita da due \"lamine lucide\" e una \"lamina densa\" tra esse frapposte (motivo per cui questa struttura \u00e8 nota anche come sandwich).\nFunzioni.\nLa membrana basale ha numerose funzioni:\nMembrana Basale vs Lamina Basale.\nAlcuni autori designano con il termine \"membrana basale\" unicamente quelle strutture contenenti tutte e tre le lamine (rara, densa, fibroreticolare) mentre riservano la denominazione lamina basale alle strutture composte soltanto di lamina lucida e lamina densa. Secondo questa impostazione, la membrana basale si pu\u00f2 vedere come una struttura data da una lamina basale pi\u00f9 una lamina reticolare. Le ragioni di questa distinzione sono dovute o al fatto che la lamina fibroreticolare \u00e8 considerata parte del tessuto connettivo, o per distinguere i casi in cui questa \u00e8 assente, come nelle membrane basali con struttura sandwich.\nL'uso del termine lamina basale sta lentamente sostituendo quello di membrana basale, relegando il termine di membrana esclusivamente alle strutture con doppi strati fosfolipidici come la membrana cellulare. Nonostante ci\u00f2 numerosi autori continuano a preferire il termine di membrana basale."}
{"id": "303049", "revid": "117748037", "url": "https://it.wikipedia.org/wiki?curid=303049", "title": "Turin", "text": "Letteratura.\nPersonaggi dell'opera letteraria fantasy di Tolkien:"}
{"id": "303050", "revid": "108009354", "url": "https://it.wikipedia.org/wiki?curid=303050", "title": "Christopher Alexander", "text": "Biografia.\nInsegna presso l'Universit\u00e0 della California ed ha curato la progettazione di edifici complessi in California, Giappone e Messico.\nAlexander ha collaborato con il matematico Nikos Salingaros per la definizione di un nuovo approccio teorico all'architettura. Il suo libro \"A pattern language\" descrive un sistema architettonico in modo scientifico, attraverso 253 pattern che risolvono problemi comuni delle citt\u00e0.\nAlexander con il suo libro \"Note sulla sintesi della forma\" ha influenzato il linguaggio di programmazione verso la programmazione ad oggetti.\nHa vinto nel 2009 il Vincent Scully Prize."}
{"id": "303058", "revid": "439724", "url": "https://it.wikipedia.org/wiki?curid=303058", "title": "Jean Paul Getty", "text": "Biografia.\nNacque a Minneapolis, nel Minnesota, figlio di un industriale del petrolio. Fece anche lui fortuna nel settore, divenendo una delle prime persone ad avere un patrimonio stimato in pi\u00f9 di un miliardo di dollari. Accumul\u00f2 anche una straordinaria raccolta di reperti archeologici e di opere d'arte, con quadri dei pi\u00f9 grandi pittori fiamminghi, francesi e italiani. La sua collezione \u00e8 alla base del Jean Paul Getty Museum a Los Angeles. Si iscrisse alla University of Southern California di Los Angeles e poi all'Universit\u00e0 di Berkeley, prima di laurearsi in economia e scienze politiche al Magdalen College di Oxford nel 1914. Durante le estati lavorava nei campi petroliferi del padre in Oklahoma. Nel 1916 divenne milionario gestendo la sua compagnia petrolifera di Tulsa.\nNel 1937 acquist\u00f2 la Tidewater Oil Co., tra il 1942 e il 1961 fu presidente e socio principale della Minnehoma Financial Corp., mentre nel 1956 fond\u00f2 la Getty Oil Company. \u00c8 stato uno degli uomini pi\u00f9 ricchi dei suoi anni: proprietario di pozzi di petrolio in Texas, in Canada e in Arabia Saudita e pioniere dello sfruttamento dell'Alaska, dove compr\u00f2 per 72 milioni di dollari i diritti di sfruttamento su una vasta area. Aveva interessi anche in Italia, dove acquist\u00f2 raffinerie a Gaeta, a Ravenna e a Milazzo per una produzione complessiva di 20 milioni di tonnellate annue. La sua flotta di navi cisterna era formidabile, le sue propriet\u00e0 immobiliari innumerevoli. Fra queste c'era anche il castello cinquecentesco di Sutton Place presso Londra, che compr\u00f2 per 1,2 milioni di dollari, e anche la villa Odescalchi di Palo Laziale, ora trasformata in hotel di lusso chiamato la \"Posta Vecchia\", vicina al castello Odescalchi. Famosi sono gli aneddoti sulla sua avarizia, uno dei quali racconta che avesse telefoni a gettoni per gli ospiti.\nNel 1952 fond\u00f2 a Los Angeles il J. Paul Getty Museum Trust.\nNonostante il successo negli affari, Getty non ebbe altrettanto successo nella vita personale. Si spos\u00f2 cinque volte ed ebbe cinque figli. L'ultima moglie, Louise Dudley Lynch, fu una cantante lirica che all'inizio della seconda guerra mondiale fu messa in prigione come spia a Roma, ove rimase per parecchi mesi prima di essere rimpatriata. Nel 1973, quando suo nipote John Paul Getty III venne sequestrato in Italia dalla 'ndrangheta, rifiut\u00f2 al figlio Paul Getty i soldi per il riscatto, affermando \"ho 14 altri nipoti, e se tiro fuori anche un solo penny avr\u00f2 14 nipoti sequestrati\". Soltanto quando i rapitori faranno pervenire alla famiglia l'orecchio mozzato del nipote egli torner\u00e0 sulla sua decisione. Dopo aver pagato il riscatto, di circa 2 miliardi di lire, impose al nipote liberato di restituirgli ratealmente tutti i soldi con un interesse annuo del 4%. Alla sua morte, avvenuta nel 1976, il suo patrimonio netto era stimato tra i 2 e i 4 miliardi di dollari."}
{"id": "303059", "revid": "144796", "url": "https://it.wikipedia.org/wiki?curid=303059", "title": "Amedeo Giannini", "text": "Biografia.\nInternazionalista, specializzato sulle Costituzioni di cui cominciavano a dotarsi i paesi arabi, fu dapprima Direttore dell'Ufficio Stampa del Ministero degli Esteri, quindi segretario generale del Consiglio del contenzioso diplomatico (1923), ministro plenipotenziario (1924), \nambasciatore (1937), e dal 1936 al 1942 direttore generale degli affari\neconomici al Ministero degli Affari Esteri. \nFu nel marzo 1921 uno dei fondatori dell'Istituto per l'Oriente (oggi Istituto per l'Oriente Carlo Alfonso Nallino) unitamente all'accademico arabista e islamista Carlo Alfonso Nallino. \nDell'Istituto Giannini fu ininterrottamente Presidente dal 1927 al 1945, oltre a essere direttore della \"Rivista dell'Istituto Italiano di Diritto Internazionale\".\nFu vicepresidente del Consiglio Nazionale delle Ricerche (1928); il 15 luglio 1935 divenne Socio dell'Accademia dei Lincei.\nNel marzo del 1921 avvenne la sua nomina a Consigliere di Stato.\nNel 1934 fu nominato Senatore del Regno, esprimendo quel \"realismo burocratico\" che lo port\u00f2 a sottoscrivere (tra gli altri, con Carlo Costamagna) la richiesta di convocazione del Senato, avanzata dal senatore Grazioli nel luglio 1943.\nDal 10 febbraio del 1937 all'11 ottobre 1944 ricopr\u00ec la carica di Presidente di Sezione del Consiglio di Stato, fin quando, sottoposto a epurazione dopo la caduta del regime fascista, fu dichiarato decaduto dalla funzione senatoriale.\nEra il padre di Massimo Severo Giannini.\nBibliografia.\nScheda del Senato della Repubblica relativa ad Amedeo Giannini"}
{"id": "303060", "revid": "121387785", "url": "https://it.wikipedia.org/wiki?curid=303060", "title": "John Dos Passos", "text": "Occupa nella letteratura, non solo del suo paese, un posto del tutto particolare, grazie soprattutto al grande impegno civile e politico di uno scrittore sempre ancorato ai fatti, all'osservazione sociologica, alieno da quelle evasioni, da quelle mistificazioni tra letterarie e ideologiche che caratterizzano invece la narrativa statunitense degli \"anni ruggenti\".\nBiografia.\nDos Passos nacque a Chicago, nell'Illinois, il 14 gennaio 1896, frutto di una relazione adulterina tra John Randolph Dos Passos (1844-1917), un benestante avvocato statunitense, figlio di immigrati portoghesi originari di Madera, gi\u00e0 sposato al tempo del concepimento del futuro scrittore, e Lucy Addison Sprigg Madison, casalinga statunitense originaria di Petersburg, in Virginia. Dopo la morte della moglie, il padre di John si spos\u00f2 con la madre di Dos Passos, ma ne riconobbe la paternit\u00e0 soltanto quando costui ebbe compiuto l'et\u00e0 di 16 anni.\nGiovanissimo, Dos Passos \u00e8 un radicale, il che, negli Stati Uniti dell'epoca, significa soprattutto essere un anarchico. Non a caso, infatti, Dos Passos figura tra i pi\u00f9 accaniti difensori di Sacco e Vanzetti, i due emigrati italiani implicati in un clamoroso processo per le loro idee politiche di tipo libertario. Egli compie gli studi a Harvard, dove si laurea nel 1916, e dopo il college inizia a studiare architettura, ma \u00e8 ancora molto giovane quando decide di dedicarsi interamente al giornalismo e alla narrativa. Sopraggiunta intanto la prima guerra mondiale, Dos Passos \u00e8 dapprima sul fronte italiano, dove presta servizio nelle ambulanze della Croce Rossa francese, e in seguito nel corpo sanitario statunitense.\nLa fama.\nDos Passos esordisce nel 1917 con \"One Man's Initiation - 1917\", pubblicato nel 1920, lo stesso anno di \"Di qua dal Paradiso\" (\"This Side of Paradise\") di Francis Scott Fitzgerald.\nTre soldati.\nCon il suo secondo romanzo, \"Three Soldiers\" (I tre soldati) del 1921, lo scrittore si ritaglia un posto di rilievo tra i giovani autori del proprio tempo. John Andrews, un musicista che, stanco della propria libert\u00e0, decide, allo scoppio della Grande Guerra, di recarsi al fronte, convinto che il cameratismo e il campo di battaglia possano fargli ritrovare il senso della propria esistenza. Ma presto la vita militare trascorsa prima in America e poi in Francia, e la realt\u00e0 della guerra lo sconvolgono tanto da spingerlo a disertare; mentre sta componendo una musica, ispirata dall'opera di Gustave Flaubert \"Le Tentation de Saint Antoine\", la polizia lo arresta mentre i fogli della musica interrotta si disperdono nel vento, simbolico gesto della sua protesta estetica.\nManhattan Transfer.\nNel 1925 lo scrittore pubblica \"Nuova York\" (\"Manhattan Transfer\"), in cui affronta il principio del collettivismo in modo pi\u00f9 drammatico. Il romanzo si avvale di un frequente utilizzo del flusso di coscienza e di una tecnica narrativa particolare che l'autore perfezioner\u00e0 poi nella \"trilogia USA\". In esso si segue l'intrecciarsi, nell'arco di venti anni, delle vite di decine di personaggi appartenenti a vari strati sociali, che l'autore descrive mentre crescono, invecchiano, salgono o scendono sulla ruota della fortuna.\nTranne Jimmy Herf, il personaggio centrale del romanzo che riesce a fuggire dal divorante ingranaggio, tutti gli altri scompaiono risucchiati dalla citt\u00e0. Scritto con una prosa estremamente accurata, il libro non manca di perfette descrizioni di carattere impressionista, come \"Il mozzo guardava le nuvole, steso sul dorso. Fluttuavano verso est, simili a grandi edifici ammassati, che rompevano a tratti la luce del sole, candida e brillante come carta argentata\".\nLa trilogia USA.\nCon la \"trilogia USA\", composta da \"The 42nd parallel\" (Il 42\u00ba parallelo), \"1919\" e \"The Big money\" (\"Un mucchio di quattrini\"), pubblicati rispettivamente nel 1930, 1932 e 1936, Dos Passos ritorna sul tema del collettivismo abbracciando questa volta tutta l'America. Dos Passos usa tecniche di scrittura sperimentali, inserendo ritagli di giornali, autobiografia, biografia e finzione realista per dipingere un panorama della cultura americana durante i primi decenni del XX secolo. Anche se ciascun romanzo \u00e8 autonomo, la trilogia \u00e8 progettata per essere letta come un'unica entit\u00e0.\nLe riflessioni sociali e politiche di Dos Passos espresse in questi romanzi sono profondamente pessimistiche, riguardo alla direzione politica e economica in cui si muovevano gli Stati Uniti; pochi dei suoi personaggi riescono a restare fedeli ai propri ideali durante la prima guerra mondiale. In \"1919\", l'autore parla del massacro di Centralia, Washington, avvenuto nel giorno commemorativo dell'armistizio della prima guerra mondiale. Questo scontro sanguinoso, determinato dalla paura del \"pericolo rosso\", aveva contrapposto i Wobblies, lavoratori dell'IWW (Industrial Workers of the World), ai reduci dell'American Legion. A questo evento s'ispira Chaim Potok quando, in \"L'arpa di Davita\", racconta di un giornalista statunitense morto in Spagna nel massacro di Guernica e che in giovent\u00f9 era stato colpito profondamente dal massacro di Centralia.\nLa trilogia \"Columbia\".\nInsieme a Ernest Hemingway nel 1937 prende parte alla guerra civile spagnola, nelle file dei repubblicani. I due amici scrivono insieme il film-documentario \"Terra di Spagna\" (The Spanish Earth), diretto dal regista Joris Ivens. L'assassinio a Madrid ad opera dei sovietici dell'amico Jos\u00e9 Robles, che gli aveva tradotto i romanzi in Spagna, sospettato di essere una spia dei franchisti solo perch\u00e9 il fratello combatteva con i nazionalisti, lo allontanano dal comunismo e rompe anche con Hemingway. Nel 1939 pubblica \"Le avventure di un giovane americano\", che narra di un disincantato giovane radicale americano che combatte a fianco della Seconda repubblica spagnola durante la Guerra Civile dove verr\u00e0 ucciso. \u00c8 il primo racconto della trilogia detta del \"distretto di Columbia\", cui seguono \"Numero uno\" (1943) e \"Il grande paese\" (1949).\nAlla fine degli anni trenta, Dos Passos scrive una serie di articoli critici verso il comunismo come teoria politica, dopo aver gi\u00e0 ritratto nel 1936 in \"The Big Money\" un comunista idealista che gradualmente logorato e poi distrutto dal pensiero unico del partito. In quegli anni il comunismo sta guadagnando consensi in Europa, in quanto oppositore del fascismo, e gli scritti di Dos Passos subiscono una brusca flessione delle vendite. Le sue opinioni politiche, che avevano sempre sostenuto i suoi lavori, si spostano intanto verso la destra pi\u00f9 conservatrice. Tra il 1942 e il 1945, durante la seconda guerra mondiale, \u00e8 corrispondente di guerra.\nIl dopoguerra.\nNel 1947 \u00e8 eletto alla \"American Academy of Arts and Letters\". Quell'anno sua moglie, Katharine Smith, con cui era sposato da 18 anni, muore in un incidente stradale, in cui Dos Passos perde un occhio. Dos Passos si risposa nel 1949 con Elizabeth Hamlyn Holdridge (1909-1998), da cui ha Lucy Hamlin Dos Passos, nata nel 1950. Sempre pi\u00f9 a destra, arriva ad ammirare McCarthy nei primi anni cinquanta e negli anni '60 sostiene alle presidenziali i repubblicani Goldwater e Nixon.\nUn riconoscimento europeo per la sua carriera letteraria gli arriva solo nel 1967, quando l'Accademia dei Lincei lo invita a Roma per ritirare il prestigioso Premio Internazionale Feltrinelli per i suoi meriti. Continua a scrivere fino alla morte, sopraggiunta a Baltimora nel 1970. Dos Passos scrisse quarantadue romanzi, poesie, saggi e opere teatrali. Fu anche pittore."}
{"id": "303062", "revid": "22828", "url": "https://it.wikipedia.org/wiki?curid=303062", "title": "Modello di colori", "text": ""}
{"id": "303063", "revid": "22828", "url": "https://it.wikipedia.org/wiki?curid=303063", "title": "Modello dei colori", "text": ""}
{"id": "303064", "revid": "22828", "url": "https://it.wikipedia.org/wiki?curid=303064", "title": "Modello del colore", "text": ""}
{"id": "303065", "revid": "22828", "url": "https://it.wikipedia.org/wiki?curid=303065", "title": "Modello cromatico", "text": ""}
{"id": "303072", "revid": "125261542", "url": "https://it.wikipedia.org/wiki?curid=303072", "title": "Unghia", "text": "Lunghia (latino \"ungula\", diminutivo di \"unguis\", unghia) \u00e8 una struttura semitrasparente con cui finisce l'estremit\u00e0 delle dita di molti animali, in genere appartenenti alla classe dei tetrapodi, essere umano compreso. Le unghie caratterizzano le classi rettili, uccelli e mammiferi; la loro struttura si \u00e8 evoluta filogeneticamente a partire dai rettili, con l'esclusione degli anfibi pipidi che hanno evoluto strutture ungueali in maniera indipendente.\nLe unghie hanno la funzione di facilitare la presa, contribuire alla stabilit\u00e0 strutturale delle dita e limitare l'usura delle estremit\u00e0 a contatto del terreno. Le varie forme di unghie hanno nomi differenti a seconda delle specializzazioni funzionali, come artigli o zoccoli: l'artiglio degli insetti che si articola sull'ultimo tarsomero, anche se di origine completamente differente, viene per affinit\u00e0 funzionale chiamato unghia, ed \u00e8 composto principalmente da chitina.\nLe unghie sono costituite principalmente da pi\u00f9 strati di cheratina. La parte pi\u00f9 esterna e pi\u00f9 dura \u00e8 l\"'unguis\", composta da fibre perpendicolari alla direzione di crescita. La parte sottostante \u00e8 meno dura ed ha una struttura lamellare. Le unghie delle scimmie antropomorfe e di molti altri primati sono formate solamente dalla unguis (mancando la sub-unghia), mentre altri gruppi come molti cebidi, possiedono artigli.\nUomo.\nNell'uomo l'unghia \u00e8 una lamina quadrangolare semitrasparente e leggermente convessa sul lato superiore. \u00c8 rosa a causa del colore del sangue che traspare dal derma, ma se distaccata prende il colore giallastro tipico delle sostanze cornee.\nL'unghia nasce dal periostio, la sua crescita \u00e8 settimanale per quanto riguarda le mani e mensile per i piedi. Si compone quasi esclusivamente da cheratina e, in percentuali minori, anche da grassi, amminoacidi, acqua, vitamine e minerali.\nL'unghia \u00e8 ancorata ad un piano connettivale (il \"letto ungueale\"), che protegge da traumi e infezioni e mantiene la sensibilit\u00e0 tattile.\nIstologia.\nL'unghia \u00e8 costituita da cheratinociti cheratinizzati trasparenti e appiattiti privi di granuli cheratoialini e di tonofibrille in quanto nell'unghia manca lo strato granuloso dell'epidermide. La stratificazione \u00e8 particolare perch\u00e9 i cheratinociti si sovrappongono come le tegole di un tetto, con i margini liberi strettamente legati fra loro e in avanti.\nStruttura.\nL'unghia \u00e8 composta da pi\u00f9 strati di cheratociti sovrapposti. Ha origine dalla matrice ungueale e cresce lungo il letto ungueale, spuntando attraverso l'iponichio, detto comunemente cuticola. L'iponichio si trova fra il letto ungueale e il solco distale. Normalmente non lo si osserva perch\u00e9 nascosto dalla lamina, quando si mostra \u00e8 un segno di onicofagia.\nLa parte finale dell'unghia, staccata dal letto ungueale \u00e8 detta margine libero, o bordo distale.\nLamina ungueale.\nLa lamina ungueale \u00e8 composta da diversi tipi di cheratine simili a quelle dei peli, da proteine fibrillari povere di zolfo e da proteine globulari ricche di zolfo. \u00c8 presente qualche fosfolipide legato al calcio e una quantit\u00e0 di zinco superiore che nel resto dell'epidermide. Il contenuto di acqua si aggira in media intorno al 18%, anche se pu\u00f2 aumentare (fino al 25%) rendendo l'unghia tenera e flessibile o diminuire (fino al 15%) rendendola secca e fragile. La lamina a sua volta \u00e8 formata da tre parti: una \"radice\", un \"corpo\" e un\"estremit\u00e0 libera\". I margini di radice e corpo sono inseriti in una piega della cute denominata \"vallo ungueale\" che, nella posizione prossimale, si prolunga sulla radice formando l\"eponichio\".\nVallo ungueale.\nIl vallo ungueale \u00e8 la piega che ospita i margini del corpo e della radice dell'unghia. \u00c8 riccamente vascolarizzato ed innervato. Il suo strato germinativo continua con la matrice ungueale, mentre quello corneo si appoggia sull'unghia formano l'eponichio.\nLetto ungueale.\nIl letto ungueale rappresenta uno degli strati germinativi dell'unghia. Il letto \u00e8 costituito dallo strato basale dell'epidermide dell'unghia (iponichio) e dal derma sottostante. Il derma del letto \u00e8 costituito da papille dermiche che si fanno meno marcate in corrispondenza dalla lunula. \u00c8 costituita da numerosi fasci di fibre collagene che arrivano fino al periostio costituendo un saldo collegamento con la profondit\u00e0. L'iponichio invece \u00e8 lo strato di epidermide del letto che manca degli strati granuloso e lucido (si ha quindi un passaggio netto alla lamina cornea dell'unghia). All'estremit\u00e0 distale del dito le cellule dell'iponichio vanno incontro ad una rapida apoptosi permettendo alla lamina ungueale di staccarsi dall'eponichio impedendo che l'intero polpastrello venga rivestito dall'unghia. Nella punta del dito si forma un \"solco distale\" dove la lamina si stacca dall'iponichio.\nMatrice ungueale.\nLa matrice ungueale rappresenta l'altro strato germinativo dell'unghia ed \u00e8 presente a livello della radice. In particolare la matrice \u00e8 la principale produttrice della lamina e responsabile della formazione dell'estremit\u00e0 libera. Le cellule che nascono dalla matrice infatti, essendo bloccate dal vallo e dall'eponichio, si spostano in direzione prossimo-distale causando uno slittamento di tutti i cheratinociti dell'unghia. La mancanza di pi\u00f9 dei due terzi della matrice impedisce il riformarsi della nuova unghia.\nCrescita.\nLa crescita dell'unghia \u00e8 continua (con un ritmo di circa 0.1\u20131\u00a0mm al giorno) e varia a seconda di diversi fattori: in et\u00e0 infantile, nei mesi estivi e nelle mani \u00e8 pi\u00f9 veloce. Traumi e malattie possono influire sulla funzionalit\u00e0 della matrice fino a fermarne temporaneamente l'attivit\u00e0. Questo pu\u00f2 causare delle alterazioni morfologiche (come dei solchi) di una certa importanza clinica, noti come \"solchi di Beau\". Le unghie e i peli, a differenza di quanto si crede, non continuano a crescere nel morto: si tratta in realt\u00e0 di un'apparenza causata dalla retrazione della cute dovuta alla disidratazione \"post mortem\".\nPermeabilit\u00e0.\nL'unghia \u00e8 spesso considerata una barriera impermeabile, ma in realt\u00e0 \u00e8 molto pi\u00f9 permeabile della pelle, visto che \u00e8 composta per il 7-12% di acqua. La sua permeabilit\u00e0 ha implicazioni nella penetrazione di sostanze nocive e medicinali; in particolare i cosmetici.\nAltri animali.\nLa struttura delle unghie si \u00e8 evoluta filogeneticamente a partire dai rettili. I pipidi (pipidae ), come lo xenopo, sono una famiglia di anfibi dell'ordine degli Anuri. Sono gli unici anuri aglossi (sprovvisti di lingua) e gli unici anfibi ad aver sviluppato, in alcuni gruppi e in maniera indipendente dagli altri tetrapodi, delle strutture ungueali. \nUngulati.\nGli ungulati sono un gruppo di mammiferi, comprendente in generale quegli animali che, in maggior misura dei digitigradi, poggiano il proprio peso corporeo sulla sola punta delle dita, e hanno sviluppato le unghie a guisa di zoccoli per proteggersi dall'usura data dallo sfregamento sul suolo. A causa della distanza filogenetica fra i vari gruppi di ungulati si \u00e8 pi\u00f9 propensi ad ipotizzare che la presenza dello zoccolo sia un caso di convergenza evolutiva piuttosto che un tratto comune nell'ambito di un gruppo. Attualmente il termine ungulati viene utilizzato per descrivere unicamente artiodattili e perissodattili, in quanto il gruppo \u00e8 stato costituito riunendo animali fra loro simili, ma evolutisi parallelamente.\nNel cavallo e simili ippomorfi l'unghia ha subito un adattamento per la funzione di sostegno del corpo e prende il nome di zoccolo. Lo stesso nome \u00e8 attribuito alle unghie degli altri perissodattili e degli artiodattili ovvero che poggiano gli arti sulle unghie. Pi\u00f9 propriamente i due zoccoli dei ruminanti e dei suini sono chiamati \"unghioni\". In queste specie vi sono anche altre due unghie che tuttavia hanno perso la funzione di sostegno: prendono il nome di \"unghielli\" e mentre sono ancora ben conformati nel suino, mentre nei ruminanti sono semplici abbozzi conici.\nFunzione.\nLe unghie hanno la funzione di facilitare la presa, contribuire alla stabilit\u00e0 strutturale delle dita e limitare l'usura delle estremit\u00e0 a contatto del terreno. \nUn'unghia sana ha la funzione di proteggere dalle lesioni la falange distale, la punta delle dita e i tessuti molli circostanti. Serve anche a migliorare la precisione di alcuni movimenti e aumentando la sensibilit\u00e0 della punta del dito attraverso la pressione, visto che \u00e8 priva di terminazioni nervose. Infine, le unghie consentono operazioni di presa, taglio e raschiamento.\nMalattie.\nLe malattie dell'unghia si suddividono per forma e colore, struttura, malformazione."}
{"id": "303076", "revid": "125166004", "url": "https://it.wikipedia.org/wiki?curid=303076", "title": "Collage (disambigua)", "text": ""}
{"id": "303078", "revid": "128245", "url": "https://it.wikipedia.org/wiki?curid=303078", "title": "Venerd\u00ec (disambigua)", "text": ""}
{"id": "303080", "revid": "697352", "url": "https://it.wikipedia.org/wiki?curid=303080", "title": "Antologia (disambigua)", "text": "Il termine antologia (\"sin\". florilegio, crestomazia) indica una raccolta di opere."}
{"id": "303082", "revid": "1982", "url": "https://it.wikipedia.org/wiki?curid=303082", "title": "Emmergia", "text": ""}
{"id": "303083", "revid": "38783", "url": "https://it.wikipedia.org/wiki?curid=303083", "title": "Mesogasteropodi", "text": ""}
{"id": "303085", "revid": "2225", "url": "https://it.wikipedia.org/wiki?curid=303085", "title": "New deal", "text": ""}
{"id": "303088", "revid": "838137", "url": "https://it.wikipedia.org/wiki?curid=303088", "title": "Vall\u00e9e d'Aoste Vive", "text": "Vall\u00e9e d'Aoste Vive \u00e8 stato un movimento politico autonomista che propugnava in Valle d'Aosta le ragioni di un autogoverno responsabile nella solidariet\u00e0 sociale e nella dignit\u00e0 di ciascun individuo.\nStoria.\nIl movimento, fondato il 4 dicembre del 2005, nasce dall'esperienza di \"Aosta Viva\", lista civica costituita da esponenti politici fuoriusciti dall'Union Vald\u00f4taine e rappresentanti della societ\u00e0 civile, in base a una carta di principi siglata a Pollein nel giugno 2005, che si \u00e8 presentata per la prima volta sulla scena politica alle elezioni comunali di Aosta del 2005, in coalizione con alcuni partiti di centrosinistra, avendo come candidato sindaco Roberto Louvin, fondatore del movimento.\nIn seguito ha deciso di allargare il suo campo d'azione, uscendo dai confini della citt\u00e0 di Aosta e rivolgendosi a tutta la Valle.\nAlle elezioni politiche italiane del 2006 contribu\u00ec a formare la lista unitaria di centrosinistra denominata Autonomie Libert\u00e9 D\u00e9mocratie, che si present\u00f2 nei collegi uninominali valdostani, eleggendo i due parlamentari spettanti alla Valle.\nIl 28 gennaio 2008 il segretario del movimento, Paolo Louvin, sigl\u00f2 insieme al coordinatore del movimento autonomista Renouveau Vald\u00f4tain, Albert Chatrian, un documento politico che sancisce un'alleanza organica tra i due partiti in vista delle elezioni regionali della Valle d'Aosta, fissate per il 25 maggio 2008. La presentazione delle liste \u00e8 avvenuta in anticipo, il 28 marzo, per permettere la raccolta delle firme necessarie alla presentazione della lista, non rappresentata in Consiglio regionale. Il 26 giugno 2008 viene eletto segretario del movimento Guido Dondeynaz.\nRobert Louvin \u00e8 stato il capolista alle elezioni europee del 2009 della lista Autonomie Libert\u00e9 D\u00e9mocratie, collegata a livello nazionale con Italia dei Valori.\nIl 12 febbraio 2010 la lista Autonomie Libert\u00e9 D\u00e9mocratie si \u00e8 costituita in partito, con il nome di Autonomie Libert\u00e9 Participation \u00c9cologie, nel quale Vall\u00e9e d'Aoste Vive \u00e8 confluita, sciogliendosi."}
{"id": "303089", "revid": "1983214", "url": "https://it.wikipedia.org/wiki?curid=303089", "title": "Webster", "text": ""}
{"id": "303091", "revid": "1465298", "url": "https://it.wikipedia.org/wiki?curid=303091", "title": "Protostomia", "text": "I Protostomi costituiscono un vastissimo ed eterogeneo raggruppamento animale. Da un punto di vista sistematico sono considerati da alcuni autori un ramo e da altri un superphylum dei Bilateria.\nDescrizione.\nLa caratteristica comune pi\u00f9 rilevante di questo raggruppamento consiste nell'omologia fra il blastoporo e la regione boccale dell'embrione. Ci\u00f2 significa che il blastoporo formatosi dalla gastrulazione genera nelle fasi successive dell'accrescimento direttamente la bocca, mentre negli animali deuterostomi (echinodermi e cordati) corrisponde alla regione anale.\nLa metameria, quando presente, \u00e8 quasi completa e riguarda quasi tutti i sistemi organici. Il sistema nervoso \u00e8 tipicamente gangliare, costituito da gangli cefalici sopraintestinali e catena nervosa gangliare sottointestinale. Per questa ragione sono detti anche \"gastroneurali\". La circolazione del sangue avviene tipicamente in senso cefalo-caudale nei vasi ventrali e in senso caudo-cefalico nel vaso dorsale. Non esiste mai dermascheletro di origine mesodermica.\nLo sviluppo embrionale avviene attraverso segmentazione determinativa, primariamente spirale. Il mesoderma si origina da una sola cellula iniziale, segregatasi durante la segmentazione dell'uovo. Il celoma si forma per fissurazione entro la massa delle cellule del mesoderma (schizocelia). Stadi larvali tipici sono la trocofora o forme trocoforo-simili, a \u201ctrottola\u201d cigliata.\nPhyla tipici e maggiormente ricchi di specie sono gli Anellidi e gli Artropodi. I molluschi, pur essendo protostomi, hanno cominciato a divergere relativamente presto nel ramo schizocelico, e ci\u00f2 \u00e8 dimostrato dalla scarsa o nulla segmentazione del loro corpo.\nClassificazione.\nNel gruppo o superphylum dei Protostomi \u00e8 stato proposto in passato un differente tipo di tassonomia con 3 divisioni che raggruppano i \"phyla\" in modo controverso, incompleto ed oscuro in alcuni punti, oggi considerato polifiletico ed obsoleto con Acelomati, Pseudocelomati e Celomati; i Phyla, a partire dagli anni ottanta e novanta, vengono invece raggruppati con tre categorizzazioni monofiletiche precise, ma non pienamente classificate, dette cladi Ecdysozoa, Lophotrochozoa e Platyzoa."}
{"id": "303092", "revid": "287204", "url": "https://it.wikipedia.org/wiki?curid=303092", "title": "Echinocactus", "text": "Echinocactus \u00e8 un genere di piante succulente appartenente alla famiglia delle Cactaceae (sottofamiglia Cactoideae, trib\u00f9 Cacteae). Presenta numerose costolature e areole tonde e lanuginose irte di spine candide e rigide. \u00c8 un cactus a forma globosa o cilindrica, pu\u00f2 arrivare ad avere un diametro di circa 90\u00a0cm. \u00c8 una cactacea molto caratteristica e apprezzata per le lunghe spine di colore giallo o bianco, che ne ricoprono la tonda superficie. Si tratta di una specie molto longeva. La specie pi\u00f9 nota \u00e8 la Echinocactus grusonii che appare fittamente costolata e ricoperta dalle spine abbondantemente prodotte dalle areole. La fioritura avviene nella parte apicale, i fiori sono molto piccoli, di colore giallo brunastro.\nIl nome scientifico della pianta deriva dal greco Echinos che significa porcospino, per l'evidente somiglianza con il suddetto animale. Viene volgarmente chiamato anche cuscino della suocera, oppure, palla d'oro.\nCollocazione geografica.\nQuesta pianta \u00e8 originaria delle aree desertiche del sud degli Stati Uniti, come California, Utah, Texas, Nuovo Messico e Colorado, e del Messico occidentale."}
{"id": "303093", "revid": "38783", "url": "https://it.wikipedia.org/wiki?curid=303093", "title": "Protostomata", "text": ""}
{"id": "303095", "revid": "124785479", "url": "https://it.wikipedia.org/wiki?curid=303095", "title": "Sandokan", "text": "Sandokan, soprannominato la Tigre della Malesia o la Tigre di Mompracem, \u00e8 un personaggio immaginario e protagonista di numerosi romanzi d'avventura del ciclo indo-malese creato da Emilio Salgari, adattati successivamente in film, miniserie televisive, serie animate, film per la tv e fumetti.\nGenesi del personaggio.\nSecondo una teoria, il nome Sandokan fu ispirato a Salgari dal nome di un centro costiero sito nel Borneo nord-orientale, Sandakan, che significa \"pegno scaduto\": la citt\u00e0 fu infatti lasciata in pegno dal Sultano di Sulu al governatore locale come garanzia di un prestito che poi non restitu\u00ec mai.\nSecondo la studiosa tedesca Bianca Maria Gerlich, alcune delle avventure scritte da Salgari (\"Il Re del Mare\", \"Alla conquista di un impero\", \"La caduta di un impero\", \"La rivincita di Yanez\") hanno una base storica. L'autrice riferisce di aver accertato da fonti orali e da genealogie locali, durante i suoi studi nel Borneo, l'esistenza di un comandante navale di nome Sandokong, arricchitosi col commercio di nidi di rondine, il quale avrebbe in comune col personaggio salgariano la bandiera rossa con la testa di tigre (nota anche alla letteratura storica inglese), i luoghi, gli anni, i nemici. Sandokong era stato braccio destro del principe Syarif Osman, lui stesso deposto dal trono e diventato pirata per difendere il suo popolo dai colonizzatori inglesi. Osman, che possedeva lungo la costa settentrionale del Borneo il forte di Malludu (l'odierna Marudu, Sabah), fu sconfitto dall'ammiraglio inglese Thomas Cochrane nel 1845, anno in cui Labuan venne ceduta alla Gran Bretagna (come ricorda il poema Syair Rakis). Osman e Sandokong, secondo le testimonianze raccolte dalla studiosa tedesca, avrebbero combattuto per alcuni anni contro le truppe del \"raja bianco\", il sovrano di Sarawak, che \u00e8 lo storico avventuriero James Brooke. L'autrice non spiega tuttavia come simili notizie - non riportate dalla stampa europea coeva - possano essere giunte a Emilio Salgari, e ipotizza che questi abbia ascoltato i racconti di qualche marinaio nel periodo vissuto a Venezia. Va per\u00f2 detto che in Inghilterra tali vicende erano riportate da diversi giornali, che contribuirono a rendere leggendaria la figura di James Brooke.\nLa serie di romanzi.\nIl ruolo di Sandokan, che Salgari distribuisce lungo l'arco di una produzione trentennale, \u00e8 piuttosto mutevole. A questo proposito, si parla di un primo e un secondo ciclo di Sandokan. Nel primo ciclo, di sette episodi, il personaggio di Sandokan \u00e8 il protagonista assoluto, con due importanti eccezioni.\nLa prima \u00e8 costituita dal secondo romanzo del ciclo, \"I misteri della jungla nera\" (1887, titolo originale \"Gli amori di un selvaggio\"), che narra le avventure di Tremal-Naik e Kammamuri contro i Thugs delle Sunderbunds, comandati dal feroce Suyodhana. In questo romanzo, ambientato fuori dalla Malaysia e apparentemente incongruente con le storie di Sandokan, non c'\u00e8 traccia del pirata e dei suoi fedeli, detti tigrotti, ma le due vicende si intrecceranno in maniera rocambolesca nel terzo episodio della saga, \"I pirati della Malesia\" (1896). Il successivo \"Le due tigri\", datato 1904, riprender\u00e0 l'ambientazione indiana del secondo romanzo, mantenendo per\u00f2 Sandokan al centro della scena, con i personaggi de \"I misteri della jungla nera\" a far da comprimari. La seconda eccezione \u00e8 presente nel quinto episodio, intitolato \"Il Re del Mare\" (1906), dove Sandokan \u00e8 completamente assente dalla prima parte del romanzo e il ruolo di personaggio fulcro \u00e8 assunto dal suo fedele amico, il portoghese Yanez de Gomera; nella seconda parte, il pirata malese ricompare sulla scena assumendo il suo consueto ruolo. Per certi versi, anche il successivo \"Alla conquista di un impero\" (1907) non segue lo schema canonico dei romanzi del ciclo indo-malese: oltre al nuovo cambio di ambientazione (\u00e8 il primo romanzo ambientato nello stato indiano dell'Assam), Sandokan resta pressoch\u00e9 fuori scena per diverse decine di pagine. Ancora una volta Yanez \u00e8 il protagonista mettendo in risalto le sue doti da trasformista. L'entrata in scena di Sandokan sar\u00e0 poi determinante.\nIl secondo ciclo, composto da quattro romanzi, \u00e8 frutto dell'ultima produzione salgariana, nella quale l'autore sembra avvicinarsi maggiormente alla scoperta del personaggio di Yanez. Sandokan recita un ruolo marginale. Nel primo volume, \"La riconquista di Mompracem\" (1908), si porta a pieno compimento un disegno gi\u00e0 presente nel precedente \"Alla conquista di un impero\": con uno svolgimento non dissimile, Yanez si ritrova al centro della scena, operando da mattatore e trasformista. In questo volume, Sandokan ricomparir\u00e0 in azione molto pi\u00f9 avanti. Il romanzo, peraltro, chiude anche le avventure di ambientazione malese: nei successivi tre episodi, l'azione si sposta nuovamente in Assam, dove Yanez \u00e8 diventato maharajah. Ne \"Il bramino dell'Assam\" (1911), Sandokan non \u00e8 presente fisicamente, e viene solo spesso nominato. Nel successivo \"La caduta di un impero\", soltanto nelle ultime righe, Yanez sente degli spari che preludono all'arrivo in suo salvataggio da parte di Sandokan. Il pirata torner\u00e0 a ruoli rilevanti solo nell'ultimo libro della saga, \"La rivincita di Yanez\" (pubblicato postumo nel 1913). A dispetto del titolo, infatti, \u00e8 il pirata malese a giocare un ruolo cruciale nello svolgimento, mentre Yanez torna ad affiancarlo in veste di co-protagonista.\nPersonaggio.\nAspetto.\nSandokan \u00e8 dipinto come una sorta di pirata gentiluomo. \u00c8 alto, affascinante, molto muscoloso, slanciato e attraente. Le caratteristiche che maggiormente risaltano in Sandokan sono il suo sguardo freddo, la bellezza affascinante, la sua aria truce e severa, i grossi turbanti sulla sua testa, ma soprattutto i suoi occhi nerissimi, in grado di affascinare e di incutere terrore a qualsiasi nemico.\nSalgari, nelle sue descrizioni, precisa molto spesso l'eleganza del pirata. Sandokan \u00e8 solito indossare vestiti sfarzosi all'orientale: vestiti di seta rossa trapunta in oro, lunghi stivali di pelle rossa a punta rialzata ecc.. L'abbigliamento del pirata \u00e8 quindi in contrasto con i suoi sudditi, i quali sono trascurati e si presentano per la maggior parte \"mezzi nudi\".\nNel primo romanzo, \"Le tigri di Mompracem\", Salgari afferma che Sandokan \u00e8 pi\u00f9 giovane di Yanez, specificando l'et\u00e0 del portoghese intorno ai trentatr\u00e9 o ai trentaquattro anni. Nel successivo romanzo del ciclo in cui il pirata ricompare, \"I pirati della Malesia\": sono passati 7 anni, Sandokan viene descritto come un uomo d'et\u00e0 compresa tra i trentaquattro e i trentacinque anni. Quindi nel primo romanzo, Sandokan deve avere tra i 26 e i 27 anni. Appare per\u00f2 un'incongruenza poich\u00e9 ne \"I pirati della Malesia\", Sandokan viene indicato come pi\u00f9 vecchio di Yanez, rappresentato con un'et\u00e0 compresa tra i trentadue e i trentaquattro anni. Le incongruenze cronologiche, tuttavia, sono molto frequenti nei romanzi di Salgari e non riguardano solo Sandokan, ma anche altri personaggi o, addirittura, eventi.\nPersonalit\u00e0.\nSandokan \u00e8 un pirata, che combatte eroicamente contro il colonialismo britannico, un eroe puro, un personaggio monolitico e privo di dubbi. Mosso da un odio inguaribile nei confronti degli inglesi e del Raja bianco James Brooke \u2013 acerrimo nemico dei pirati e responsabile dalla strage della sua famiglia \u2013 lotta con ogni mezzo per la libert\u00e0 del suo minuscolo regno, l'isola di Mompracem, minacciata, invasa dal nemico e, infine, riconquistata. Spesso si parla di Sandokan come corsaro, ma i corsari erano muniti di regolari \"patenti di corsa\" che venivano accordate da alcuni stati o iniziavano gli eventi bellici solo dopo regolari azioni di guerra, tutte cose che Sandokan non fa; inoltre, il corsaro si accanisce di solito contro le navi di una sola nazione mentre Sandokan attacca e depreda tutte le navi che incontra, almeno all'inizio del ciclo.\nNonostante ci\u00f2, Sandokan \u00e8 in realt\u00e0 il figlio di Kaigadan, un sovrano del Borneo, ex prigioniero degli inglesi, ucciso insieme alla sua famiglia dal Rajah Bianco. Sandokan \u00e8, quindi, di stirpe reale e ha l'obiettivo principale di vendicarsi degli inglesi; successivamente, decider\u00e0 anche di riprendersi il suo regno nel romanzo \"Sandokan alla riscossa\".\nPersonaggio da romanzo d'appendice, il principe Sandokan \u00e8 un combattente formidabile, coraggioso, spietato con i nemici che odia, fedele fino alla morte con gli amici. Pur essendo dotato di nervi molto saldi non \u00e8 in grado di sopprimere le proprie emozioni e agire freddamente senza lasciarsi condizionare dalla situazione; infatti, viene reputato dall'amico fraterno Yanez de Gomera come un uomo avventato, che si scaglia contro il pericolo senza riflettere. Yanez diventa cos\u00ec una sorta di \"regolatore\" del pirata malese ed \u00e8 lo stesso portoghese a consigliare a Sandokan di fare attenzione e di essere prudente, come accade, ad esempio, prima del viaggio per Labuan, nel primo romanzo della saga.\nSandokan non mostra aspetti negativi e appare come un pirata retto e ligio al dovere, dotato di una grande forza interiore e capace di provare genuini sentimenti d'affetto nei confronti dei suoi tigrotti (i suoi seguaci); questi, a loro volta, lo amano e lo temono. Sandokan non ama uccidere i suoi nemici, ma \u00e8 disposto a farlo se necessario. In caso, poi, che i nemici si arrendano e si dimostrino valorosi, Sandokan \u00e8 disposto a salvare loro la vita e a ricoprirli di doni; ad esempio, nel terzo libro della saga, la \"Tigre della Malesia\" si dimostra generoso con il capitano dell\"'Helgoland\", regalando a quest'ultimo una bussola d'oro, due pistole e un anello ornato di un \"diamante grosso come una nocciola\". Il capitano, per questo, definir\u00e0 il pirata come \"l'uomo pi\u00f9 strano che abbia incontrato nella vita\".\nIl suo \"alter ego\" \u00e8 il fedele Yanez de Gomera, ironico e divertente gentiluomo portoghese, con l'eterna sigaretta in bocca e la battuta sempre pronta. Sar\u00e0 proprio quest'ultimo a rivelare a Sandokan l'esistenza di Marianna Guillonk, soprannominata la Perla di Labuan, donna dalla bellezza unica, di cui Sandokan s'innamorer\u00e0, ricambiato, nel romanzo iniziale, \"Le tigri di Mompracem\". Il loro sar\u00e0 un amore \"impossibile\", poich\u00e9 Lady Marianna \u00e8 nipote di un \"lord\" inglese (James Guillonk), stretto collaboratore dell'antagonista del pirata, il governatore James Brooke. Sandokan riuscir\u00e0, dopo molte lotte, a conquistare la donna, annunciando contemporaneamente il suo addio alla pirateria. La bella storia sar\u00e0 per\u00f2 destinata a durare poco: Marianna morir\u00e0 di colera poco tempo dopo e sar\u00e0 sepolta nella citt\u00e0 di Batavia. Le avventure del romanzo successivo (\"I pirati della Malesia\") si svolgono quando lei \u00e8 morta gi\u00e0 da due anni. Ed \u00e8 proprio in questo romanzo e nei seguenti che Sandokan verr\u00e0 visto sotto una luce malinconica. Infatti, sar\u00e0 tormentato molto dal ricordo della sua amata sposa, anche perch\u00e9 entrer\u00e0 in scena un'altra eroina, Ada Corishant, compagna di Tremal-Naik e cugina di Marianna per parte di madre. I lineamenti di Ada appaiono assai simili a quelli della defunta Marianna e, in pi\u00f9 occasioni, Sandokan, al vederla, rimane turbato dal ricordo dell'amata. In virt\u00f9 dei meriti acquisiti salvando Ada, James Guillonk finir\u00e0 per riappacificarsi con Sandokan e collaborer\u00e0 al fine di farlo evadere quando questi sar\u00e0 catturato da James Brook, nel terzo libro della saga.\nArmi.\nIn genere le armi utilizzate da Sandokan sono la scimitarra (Dao) e il kriss, un tipico pugnale dei popoli delle isole del sud est asiatico (come la Malaysia e l'Indonesia) con una lama ondulata a doppio taglio, talvolta diritta o appena ricurva, avvelenata spesso con succo di upas. La sua arma di elezione \u00e8 comunque una scimitarra o pi\u00f9 precisamente un \"dao\" cinese, ovvero grossa lama ricurva con un'impugnatura a due mani che Sandokan \u00e8 comunque in grado di utilizzare anche con una sola mano.\nAltri media.\nSerie animata.\nNelle serie a cartoni animati della Mondo TV, Sandokan \u00e8 doppiato nella prima stagione da Francesco Pezzulli e dalla seconda in poi da Fabrizio Vidale"}
{"id": "303096", "revid": "1305772", "url": "https://it.wikipedia.org/wiki?curid=303096", "title": "Fa\u00e7ade pattern", "text": "Letteralmente fa\u00e7ade significa \"facciata\", ed infatti nella programmazione ad oggetti indica un oggetto che permette, attraverso un'interfaccia pi\u00f9 semplice, l'accesso a sottosistemi che espongono interfacce complesse e molto diverse tra loro, nonch\u00e9 a blocchi di codice complessi.\nConsideriamo, ad esempio, la seguente situazione in cui una classe \"Client\", per realizzare una singola operazione deve accedere ad alcune classi molto differenti tra loro.\nL'utilizzo del pattern \"fa\u00e7ade\" (qui realizzato attraverso la classe \"Facade\") permette di nascondere la complessit\u00e0 dell'operazione, poich\u00e9 in questo caso la classe \"Client\" chiama soltanto il metodo \"metodoUnico\" per realizzare la stessa operazione.\nIl vantaggio \u00e8 ancora pi\u00f9 evidente se questo pattern viene utilizzato in una libreria software, poich\u00e9 rende indipendente l'implementazione della classe \"Client\" dall'implementazione dei vari oggetti \"Class1\", \"Class2\", etc.\nNelle librerie standard Java (Java 2 Platform, Standard Edition) questo pattern viene spesso usato; considerando ad esempio tutte le classi disponibili per fare il rendering del testo o delle forme geometriche, un programmatore pu\u00f2 ignorare tutte queste classi e utilizzare unicamente le classi \"fa\u00e7ade\" (codice_1 e codice_2) che offrono un'interfaccia pi\u00f9 semplice e omogenea.\nEsempio in Java.\nEsempio di come un client (\"you\") interagisca tramite un facade (il \"computer\") ad un sistema complesso (parti interne come CPU e HardDisk).\n/* Parti complesse */\nclass CPU {\nclass Memory {\nclass HardDrive {\n/* Facade */\nclass ComputerFacade {\n private CPU processor;\n private Memory ram;\n private HardDrive hd;\n public ComputerFacade() {\n this.processor = new CPU();\n this.ram = new Memory();\n this.hd = new HardDrive();\n public void start() {\n processor.freeze();\n ram.load(BOOT_ADDRESS, hd.read(BOOT_SECTOR, SECTOR_SIZE));\n processor.jump(BOOT_ADDRESS);\n processor.execute();\n/* Client */\nclass You {\n public static void main(String[] args) {\n ComputerFacade computer = new ComputerFacade();\n computer.start();"}
{"id": "303098", "revid": "767487", "url": "https://it.wikipedia.org/wiki?curid=303098", "title": "The Lobo Paramilitary Christmas Special", "text": "Lobo Paramilitary - Sangue a Natale (\"The Lobo Paramilitary Christmas Special\") \u00e8 un fumetto speciale edito dalla DC Comics nel gennaio 1992 con protagonista il cacciatore di taglie czarniano Lobo, impegnato nel cercare di uccidere Babbo Natale per conto del Coniglietto Pasquale.\nIl fumetto \u00e8 stato realizzato da Keith Giffen, Alan Grant e Simon Bisley, trio di autori che hanno contribuito al \"boom\" del personaggio di Lobo agli inizi degli anni novanta con storie come \"\" (\"The Last Czarnian\"), \"Lobo \u00e8 tornato\" (\"Lobo's Back\"), \"Lobo: Infanticidio\" (\"Infanticide\", senza Bisley) e, appunto, \"Lobo Paramilitary - Sangue a Natale\".\nIn Italia \u00e8 stato pubblicato prima dalla Play Press Publishing nel 1992 in un albo speciale da 48 pagine e successivamente dalla Planeta DeAgostini sulle pagine di \"Universo DC: Lobo\" n. 2 del novembre 2007 (con il titolo \"Natale paramilitare\").\nTrama.\nLo czarniano Lobo \u00e8 un cacciatore di taglie a cui il Coniglio Pasquale offre un lavoro: uccidere Babbo Natale. L'assassinio \u00e8 motivato dal fatto che Babbo Natale con il suo impero economico e le sue tradizioni sta mandando in crisi i profitti delle altre festivit\u00e0. Lobo, che da bambino a Natale non aveva mai ricevuto niente di quello che aveva chiesto, accetta il contratto. Si reca quindi all'officina di Babbo Natale al Polo Nord, dove uccide tutti gli elfi suoi aiutanti. Si presenta quindi di fronte al suo obiettivo, che tiene vicino a s\u00e9 proprio il Coniglio Pasquale catturato e rinchiuso in una gabbia; per non essere ucciso Babbo Natale offre un regalo a Lobo e, approfittando della sua distrazione, cerca di ucciderlo con una pistola. Lo czarniano per\u00f2 non si fa cogliere di sorpresa e lo uccide, sparandogli in petto. Il Coniglio Pasquale esulta per il riuscito assassinio, ma le sue urla sono cos\u00ec fastidiose che il cacciatore di taglie uccide anche lui.\nAccoglienza e seguiti.\nL'albo \u00e8 considerato un classico del personaggio, che proprio in quegli anni e grazie a quegli autori riscuoteva il suo maggiore successo per la sua dose di violenza e ironia; l'autorevole rivista statunitense di fumetti \"Wizard\" sul numero 85 (settembre 1998) ha inserito la lotta tra Lobo e Babbo Natale nella lista dei dieci momenti pi\u00f9 divertenti della storia del fumetto.\nLa storia ha avuto due seguiti non ufficiali come \"crossover\" con il gruppo Authority della Wildstorm: \"The Authority/Lobo: Jingle Hell!\", uscito a febbraio 2004, e \"The Authority/Lobo: Spring Break Massacre!\", uscito ad agosto 2005. Entrambe le storie sono state realizzate dagli stessi autori di \"The Lobo Paramilitary Christmas Special\" e sono stampate in Italia dalla Magic Press in un unico volume (\"The Authority/Lobo: Vacanze infernali\") ad agosto 2008.\nAdattamento.\n\"Lobo Paramilitary\" \u00e8 stato adattato anche cinematograficamente in un cortometraggio diretto dal regista Scott Leberecht nel 2002 come cortometraggio conclusivo del suo primo anno di studi all'American Film Institute; i ruoli di Lobo, Babbo Natale e il Coniglietto Pasquale sono stati affidati rispettivamente a Andrew Bryniarski, Michael V. Allen e Tom Gibis.\nLa realizzazione del film.\nL'idea.\nScott Leberecht, gi\u00e0 presente nella regia di alcuni lavori con la Industrial Light and Magic in film come \"Il mistero di Sleepy Hollow\", \"Flubber - Un professore tra le nuvole\" e \"Spawn\" decise di cominciare a dirigere in proprio. Si iscrisse al corso quinquennale per registi all'American Film Institute. Ecco un suo commento sulla scelta di utilizzare il personaggio dei fumetti da lui preferito, per il cortometraggio del primo anno di studio: \u00abPenso che uno dei miei primi fumetti sia stato \"Paramilitary Christmas Special\", compratomi da mio fratello. Dopo averlo letto, nella mia vita non sono pi\u00f9 riuscito ad averne a sufficienza.\u00bb\nLa scelta degli attori.\nUno degli aspetti che preoccupava maggiormente il regista era trovare un attore che potesse assomigliare a Lobo e comportarsi come lui: una ricerca in alcuni siti gli permise di scoprire che c'era un attore che non solo era perfetto per il personaggio, ma sognava di recitare quella parte.\nAndrew Bryniarski, infatti, aveva da sempre desiderato impersonificare Lobo sul grande schermo, tanto che nel 1999 aveva fatto circolare delle foto che lo ritraevano truccato nei panni dell'Uomo, mostrando la sua incredibile somiglianza con il personaggio. Leberecht temendo inizialmente un rifiuto dell'attore, che aveva recitato in film come \"Batman - Il ritorno\", \"Street Fighter - Sfida finale\" e \"Ogni maledetta domenica\", prov\u00f2 ugualmente: \u00abA un certo punto pensai: \"Oh mio Dio, \u00e8 un grande attore. \u00c8 stato in tutti questi grandi film. Non lo far\u00e0 mai. Rider\u00e0.\" Ma poi pensai: \"Forse \u00e8 maniaco del personaggio come lo sono io e coglier\u00e0 la possibilit\u00e0 al volo.\"\u00bb\nBryniarski fu piacevolmente sorpreso dall'offerta di Leberecht e accett\u00f2 rapidamente: \u00abPensavo che fosse perduto per sempre, che nessuno avrebbe fatto un film su Lobo.\u00bb\nLeberecht scrittur\u00f2 successivamente Michael V. Allen (\"Indagine ad alto rischio\") per il ruolo di Babbo Natale e Tom Gibis (\"Beverly Hills 90210\", \"Beautiful Girls\", \"Il tocco di un angelo\") per quello del Coniglio Pasquale, dai quali ottenne una grande performance. Comment\u00f2 cos\u00ec la prova di Gibis: \u00abTom Gibis \u00e8 fantastico. Non appena aveva finito la prima interpretazione letta della parte pensavo: \"Ah... ci sei!\". Era perfetto.\u00bb\nIl budget.\nIl budget dell'AFI era di 2400 dollari, e i pi\u00f9 pessimisti avevano dei dubbi che uno studente del primo anno potesse completare un film di queste proporzioni con poche risorse, anche perch\u00e9 per quanto voleva realizzare Leberecht servivano pi\u00f9 soldi. Il regista per\u00f2 era risoluto nell'andare avanti: \u00abDevo girare questo film. Non sono che un grande fan. \u00c8 semplicemente come se un qualsiasi altro ragazzo disegnasse Wolverine. Devo pitturare il mio ritratto di Lobo.\u00bb\nInaspettatamente per\u00f2 un nutrito numero di donatori si fece avanti e accrebbe il budget del film, con grande sorpresa da parte dello stesso regista: \u00abEra incredibile cosa fossi in grado di far scucire alla gente quando sentivano la premessa, quando dicevo loro che stavo per girare un film su un cacciatore di taglie che viene ingaggiato dal Coniglio Pasquale per uccidere Babbo Natale.\u00bb\nIl film venne girato in quattro giorni, e vennero utilizzati costumi e trucchi impensabili per un progetto studentesco.\nIl copione, scritto da Scott Leberecht e Paul Bello (lo story editor) fu fatto correggere a Keith Giffen, il creatore del personaggio. Andrew Bryniarski comment\u00f2 positivamente le sue correzioni: \u00abHa aggiunto un sacco di \"Keithismi\". [...] \u00c8 un film su Lobo molto alla Keith Giffen.\u00bb\nLa distribuzione.\nLa pellicola venne proiettata per la prima volta nel maggio del 2002: si trattava del progetto pi\u00f9 atteso e pi\u00f9 chiacchierato del campus, e fu accolto da grida di grande entusiasmo.\nSuccessivamente ulteriori proiezioni ufficiali furono molto rare, per due motivi: sia perch\u00e9 sono stati utilizzati senza autorizzazione personaggi di propriet\u00e0 della DC Comics (utilizzo comunque permesso dall'AFI per progetti didattici), sia perch\u00e9 il regolamento dell'AFI stabilisce che nessun film girato dagli studenti dell'istituto pu\u00f2 essere venduto, distribuito o proiettato al di fuori dell'istituto stesso. Questa regola \u00e8 stata pensata dall'AFI per evitare che gli studenti vedano distribuiti i loro primi lavori senza la loro approvazione, ed \u00e8 severamente controllata: una distribuzione non lecita di questi film avrebbe serie conseguenze sia per i distributori sia per gli studenti coinvolti nella produzione.\nCiononostante, copie \"bootleg\" del film possono essere trovato in rete o, occasionalmente, su eBay.\nIl futuro.\nNonostante questo cortometraggio non possa mai avere un'ampia distribuzione, Leberecht si augura che qualcuno a Hollywood lo possa vedere e trarne la spinta necessaria per realizzare un vero lungometraggio sul personaggio.\nSe un film del genere venisse realizzato, senza dubbio Leberecht cercherebbe di cogliere al volo la possibilit\u00e0 di dirigerlo: \u00abSe mi si ponesse nella posizione di poter girare un giorno un film su Lobo reale, live-action e con un budget di milioni di dollari, sarebbe grande, ma non \u00e8 per quello che l'ho fatto. Ho girato \"The Lobo Paramilitary Christmas Special\" perch\u00e9 amo fottutamente il personaggio e dovevo farlo.\u00bb\nDifferenze tra fumetto e film.\nI dialoghi del film sono molto fedeli a quelli del fumetto, ma il basso costo a disposizione e il fatto di essere un film studentesco hanno ovviamente condizionato la possibilit\u00e0 di rappresentare tutto quello che avviene nella storia originale, con grande rammarico da parte di Leberecht: \u00abProbabilmente l'unico rimpianto che ho \u00e8 che non potevamo rappresentare l'ultra-violenza. Volevo girare tutta la scena in cui [Lobo] fa volare via gli elfi, con parti del corpo che volano e roba cos\u00ec.\u00bb\nLa prima grande differenza tra il film e il fumetto \u00e8 che nel primo caso viene narrata semplicemente l'avventura di Lobo, mentre nel secondo caso si ha una \"storia nella storia\": una coppia di coniugi \u00e8 in crisi economica e non pu\u00f2 regalare niente ai suoi figli per Natale, e nel timore di essere linciati dalla prole decidono di ucciderli nel sonno. Improvvisamente per\u00f2 trovano fuori dalla loro porta un libro, e decidono di leggerlo per accertarsi che sia un regalo adatto. Il libro si intitola \"Il contratto natalizio di Lobo\" e narra della caccia di Lobo a Babbo Natale. Alla fine della lettura il libro si autodistrugge, lasciando esterrefatti e sconsolati i due, che sono costretti cos\u00ec a uccidere i loro figli.\nNello schema seguente sono riportate le scene o i personaggi che appaiono solo nel fumetto, quelli che appaiono solo nel film e le differenze tra le scene che appaiono in entrambi i casi."}
{"id": "303099", "revid": "6923", "url": "https://it.wikipedia.org/wiki?curid=303099", "title": "Laser a eccimeri", "text": "Un laser a eccimeri (o laser a ecciplessi) \u00e8 un dispositivo che produce luce laser nella regione dell'ultravioletto, impiegato nella chirurgia refrattiva e nella produzione di semiconduttori.\nIl termine \"eccimero\" \u00e8 la contrazione di \"dimero eccitato\" e si riferisce al materiale con cui la luce laser viene prodotta.\nUn laser ad eccimeri utilizza tipicamente una combinazione di un gas nobile (argon, kripton o xenon) e un gas reattivo (fluoro o cloro). Sotto appropriate condizioni di stimolazione elettrica e alta pressione, viene creata una pseudo-molecola chiamata eccimero. Questa \u00e8 stabile solo in uno stato eccitato e pu\u00f2 dar luogo a luce laser nella regione ultravioletta.\nOrigini e sviluppo.\nIl primo laser a eccimeri \u00e8 stato inventato nel 1971 da Nikolaj Basov, V. A. Danily\u010dev e Ju. M. Popov presso l'istituto di Fisica \"Lebedev\" di Mosca. Utilizzava un dimero di xeno (Xe2) eccitato con un fascio di elettroni per stimolare un'emissione di luce coerente alla lunghezza d'onda di 172 nm. Nel 1972 H.A. Koehler e colleghi presentarono un miglioramento dell'emissione usando gas di xeno ad alta pressione.\nUn'evidenza definitiva dell'emissione del laser a eccimeri a 173 nm, usando gas compresso a 12 atmosfere e pompato da un raggio elettronico, fu presentata nel 1973 da Mani Lal Bhaumik a Los Angeles. Il restringimento della linea spettrale a soli 0,25 nm port\u00f2 ad un aumento di circa mille volte dell'intensit\u00e0 emessa che raggiunse 1 joule, sufficiente a far evaporare il rivestimento dello specchio. Questo conferm\u00f2 la possibilit\u00e0 di sviluppare laser ad alta potenza utilizzando lunghezze d'onda corte.\nI successivi miglioramenti della tecnica hanno visto l'impiego di alogenuri dei gas nobili, tra cui il bromuro di xeno (XeBr) originariamente sviluppato nel 1975. Miglioramenti furono apportati da diversi gruppi di ricerca, tra cui Avco Everett Research Laboratory, Sandia Laboratories, Northrop Research and Technology Center, il Naval Research Laboratory, che svilupp\u00f2 anche il laser a XeCl in cui l'eccitazione era prodotta da una scarica a micro onde, e il Los Alamos National Laboratory.\nPrincipio di funzionamento.\nL'emissione di luce laser \u00e8 resa possibile dal fatto che una molecola di eccimero possiede uno stato eccitato di legame ed uno stato fondamentale di non-legame, questo perch\u00e9 i gas nobili sono normalmente inerti e non formano legami chimici con altri elementi. Tuttavia, quando vengono eccitati (tramite una scarica elettrica o un fascio di elettroni) gli atomi dei gas nobili possono legarsi temporaneamente in dimeri (molecole composte da due atomi di gas nobile) o complessi con atomi di alogeni. Tali dimeri e complessi cedono il loro eccesso di energia emettendo un fotone e tornando nel loro stato fondamentale, dove nell'arco di pochi picosecondi si dissociano nuovamente in atomi isolati.\nLa maggior parte dei laser a eccimeri funziona con alogenuri di gas nobili. La lunghezza d'onda della luce laser prodotta dipende dalla molecola usata; in genere la luce prodotta ricade nelle frequenze dell'ultravioletto.\nLunghezze d'onda di emissione di tipici laser a eccimeri.\nAlcuni di queste linee di emissione possono anche essere \"modulate\" per mezzo di prismi e modifiche alle cavit\u00e0 risonanti.\nApplicazioni.\nI laser a eccimeri funzionano generalmente a impulsi, con una frequenza di circa 100 Hz ed una durata dell'impulso di circa 10 ns; vi sono anche modelli che operano a 200\u00a0Hz e 30 ns.\nL'elevata energia della luce ultravioletta li rende utili in microchirurgia (in special modo quella oftalmica), in angioplastica, in applicazioni dermatologiche e nella produzione di semiconduttori.\nNella fotolitografia, si utilizzano lampade a UV estremo la cui luce \u00e8 prodotta da laser a eccimeri KrF e ArF, che emettono alle lunghezze d'onda di 248 e 193 nm.\nI laser a eccimeri sono dispositivi piuttosto grossi e ingombranti e questo rappresenta uno svantaggio in campo medico; tuttavia il progredire della tecnica sta riducendo le dimensioni dei dispositivi.\nRicerca scientifica.\nI laser a eccimeri sono ampiamente utilizzati in numerosi campi di ricerca scientifica, sia come sorgente primaria che, particolarmente con i laser a XeCl, come pompaggio per i laser a coloranti dove vengono impiegati nella regione verde e blu dello spettro. Vengono utilizzati comunemente nei sistemi di deposizione fisica da vapore con la Pulsed laser deposition, dove la loro elevata pressione radiante, la corta lunghezza d'onda e le propriet\u00e0 del raggio li rendono ideali per le tecniche di ablazione in una vasta gamma di materiali."}
{"id": "303101", "revid": "21371", "url": "https://it.wikipedia.org/wiki?curid=303101", "title": "Office 12", "text": ""}
{"id": "303104", "revid": "6923", "url": "https://it.wikipedia.org/wiki?curid=303104", "title": "Walkabout (antropologia)", "text": "Il termine inglese walkabout (\"cammina in giro\") si riferisce al lungo viaggio rituale che gli australiani aborigeni saltuariamente intraprendono attraversando a piedi le distese del \"bush\" australiano. Il termine fu coniato dai proprietari terrieri bianchi australiani per riferirsi agli schiavi (o ai lavoratori) aborigeni che sparivano dalle loro propriet\u00e0, spesso per settimane, e dei quali si diceva \"gone walkabout\" (\"andato in walkabout\").\nNella cultura aborigena, le lunghe camminate nel deserto degli individui che intraprendono il \"walkabout\" svolgono un ruolo essenziale per consentire contatti e scambi di risorse (sia materiali che spirituali, come i tradizionali canti) fra popolazioni separate da enormi distanze.\nQuando arrivarono i primi europei, gli aborigeni non mostrarono molto interesse, pensando che questi avrebbero continuato il loro \"walkabout\" esplorativo del \"bush\", non sapendo che gli europei non erano cacciatori e raccoglitori, ma agricoltori e allevatori."}
{"id": "303108", "revid": "198277", "url": "https://it.wikipedia.org/wiki?curid=303108", "title": "Firefox - Volpe di fuoco", "text": "Firefox - Volpe di fuoco (\"Firefox\") \u00e8 un film del 1982 diretto da Clint Eastwood.\nTrama.\nIl maggiore statunitense Mitchell Gant, un veterano della guerra del Vietnam, \u00e8 incaricato di rubare un avanzato prototipo di caccia sovietico, il MiG-31 \"Firefox\", basato su di un'avveniristica interfaccia mentale che ne permette la guida attraverso i pensieri del pilota. Gant \u00e8 stato scelto per diversi motivi: innanzitutto \u00e8 stato addestratore degli stormi aerei che devono intercettare i MiG sovietici in caso di attacco, quindi li conosce quanto i sovietici; ha le stesse misure del colonnello Voskov, il pilota collaudatore; per finire, sua madre \u00e8 russa, parlando quindi la lingua fin da bambino: questo \u00e8 il punto fondamentale, poich\u00e9 il sistema \u00e8 stato pensato per un pilota russo, che pensa nella sua lingua madre.\nAiutato da una rete di dissidenti e simpatizzanti, Gant riesce a infiltrarsi nell'Unione Sovietica e a raggiungere la base aerea di Bilyarsk, dove si trovano i due prototipi del \"Firefox\". Il suo compito \u00e8 quello di rubarne uno e portarlo negli Stati Uniti affinch\u00e9 possa essere studiato ed esaminato. Ma il KGB \u00e8 gi\u00e0 sulle sue tracce, e una volta decollato viene inseguito da Voskov con il secondo prototipo; deve anche guardarsi dalle altre unit\u00e0 aeree e marine sovietiche. I due piloti finiscono per affrontarsi in un duello aereo sui cieli dell'Artico, con Gant vincitore.\nProduzione.\nRealizzato con un \"budget\" di 21 milioni di dollari dell'epoca, la trama del film \u00e8 ispirata all'omonimo romanzo del 1977 di Craig Thomas.\nL'adattamento cinematografico e i personaggi proposti sono in linea con il quadro politico dei primi anni 80 del XX secolo, quando il neoeletto presidente degli Stati Uniti d'America, Ronald Reagan, si riferiva all'allora Unione Sovietica come all'\u00abimpero del male\u00bb, e di riflesso la guerra fredda viveva un nuovo picco di tensione. Per i succitati motivi non fu possibile girare oltrecortina, sicch\u00e9 i produttori scelsero Vienna e altri luoghi dell'Austria per ricreare l'ambientazione sovietica."}
{"id": "303109", "revid": "6392", "url": "https://it.wikipedia.org/wiki?curid=303109", "title": "Firefox (film)", "text": ""}
{"id": "303138", "revid": "74801", "url": "https://it.wikipedia.org/wiki?curid=303138", "title": "Eumetazoa", "text": "Gli eumetazoi (Eumetazoa , 1910) (dal greco \u03b5\u1f56 [eu], bene/vero + \u03bc\u03b5\u03c4\u03ac [met\u00e0], al di sopra + \u03b6\u1ff7\u03bf\u03bd [z\u00f3on], animale) rappresentano un sottoregno a cui appartengono la stragrande maggioranza degli organismi animali. In essi, la notevole differenziazione istologica in veri e propri tessuti ne ha da sempre suggerito una posizione filogenetica al di sopra dei precedenti gruppi, come i poriferi o i mesozoi. Rispetto a questi, svilupparono fin dalle origini apertura boccale definita ed organi ben delineati, il che ne fa un raggruppamento di verosimile origine monofiletica. Distinguiamo gli eumetazoi pi\u00f9 primitivi a simmetria originariamente raggiata o secondariamente biradiale (radiati) e la linea monofiletica dei bilateri a simmetria bilaterale.\nAlcuni zoologi ritengono che la larva planula degli cnidari rappresenti il livello di organizzazione di un verosimile eumetazoo ancestrale, diblastica ma al contempo simile ad un protista cigliato. Secondo i fautori della teoria planuloide, furono queste mesoplanule ancestrali ad evolvere un terzo foglietto di cellule embrionali. Infatti, parallelamente all'acquisizione della simmetria bilaterale, la medesima linea evolutiva fece propria un'ulteriore fondamentale conquista: il terzo foglio cellulare interposto fra l'ectoderma e l'endoderma, definito mesoderma, non omologo agli strati acellulari dei radiati, il quale viene a caratterizzare la nuova organizzazione triblastica (o triploblastica), propria di tutti i bilateri. L'importanza del mesoderma \u00e8 notevole poich\u00e9, dalla cavitazione e compartimentazione di questo, l'evoluzione ha portato alla formazione del celoma e degli organi correlati ad esso, come vedremo nei phyla pi\u00f9 evoluti. Probabilmente il mesoderma degli animali precursori dei bilateri era un ectomesoderma simile a quello di alcuni cnidari attuali, quindi di derivazione ectodermica, che and\u00f2 via via differenziandosi.\nPrima dell'avvento delle moderne tecniche biomolecolari la ricostruzione della filogenesi di animali privi di parti scheletriche era piuttosto difficoltosa. Ad oggi, la teoria planuloide sembra essere verosimile.\nClassificazione.\nRamo Bilateria (Bilateri).\nPrima della nuova classificazione, queste specie venivano divise in Acelomati, Pseudocelomati e Celomati Schizocelici. Ma alla fine, questa catalogazione tassonomica, present\u00f2 molti punti oscuri e divisioni controverse, e venne quindi abbandonata. Pertanto oggi \u00e8 da considerarsi obsoleta."}
{"id": "303140", "revid": "116400918", "url": "https://it.wikipedia.org/wiki?curid=303140", "title": "Misure di sicurezza", "text": "Le misure di sicurezza sono provvedimenti previsti dai vari sistemi penali, adottate per finalit\u00e0 terapeutiche, rieducative e risocializzanti delle persone ritenute socialmente pericolose. Pu\u00f2 essere promossa l'educazione o la cura a seconda delle esigenze al fine di neutralizzare la pericolosit\u00e0 del soggetto. Vanno distinte dalla pena e dalle misure di prevenzione\nMisure di sicurezza nell'ordinamento italiano.\nLe misure di sicurezza possono essere rinnovate, a seguito di una valutazione in cui emerge che la pericolosit\u00e0 permane.\nSi pu\u00f2 applicare la misura di sicurezza a qualsiasi soggetto che, anche se non punibile o non imputabile, abbia commesso un delitto o un quasi delitto (artt. 49 e 115 codice penale). Il soggetto \u00e8 socialmente pericoloso perch\u00e9 si ritiene probabile che commetta altri reati.\nLe misure di sicurezza possono applicarsi solo se la legge lo prevede nella singola fattispecie di reato.\nTutte le misure di sicurezza personali sono ordinate previo accertamento che colui il quale ha commesso il fatto \u00e8 persona socialmente pericolosa. Il giudice valuta la pericolosit\u00e0 sociale attenendosi ai criteri stabiliti dall'articolo 133 codice penale, valutando quindi elementi oggettivi e soggettivi del reato e del reo ovvero la gravit\u00e0, i mezzi e le modalit\u00e0 del reato commesso e la capacit\u00e0 a delinquere del reo (carattere, precedenti penali, condotta di vita).\nCondizioni e termini.\nLe misure di sicurezza si applicano soltanto se si verificano due condizioni, ovvero l'esistenza di un reato commesso e della pericolosit\u00e0 del reo. La prima condizione pu\u00f2 subire una deroga eccezionale soltanto nel caso del \"delitto impossibile\" e dell'accordo o istigazione senza commissione (\"semi-reati\").\nIn passato le misure di sicurezza detentive erano state oggetto di numerose critiche, poich\u00e9 il legislatore non aveva previsto una durata massima e la misura poteva estendersi sino alla morte del soggetto (da qui il nome di \"ergastolo bianco\"). La durata della misura di sicurezza \u00e8 comunque 'relativa', il magistrato di sorveglianza \u00e8 tenuto a controllare periodicamente il reo (art. 208 c.p.) per verificare se persista la pericolosit\u00e0 sociale.\nIl comma 2 dell'art.207 c.p., il quale prevedeva che \"La revoca non pu\u00f2 essere ordinata se non \u00e8 decorso un tempo corrispondente alla durata minima stabilita dalla legge per ciascuna misura di sicurezza\", \u00e8 stato dichiarato illegittimo dalla corte costituzionale assieme al comma 3.\nL'articolo 69 dell'ordinamento penitenziario, al 4\u00b0 comma, stabilisce che il magistrato di sorveglianza \"provvede al riesame della pericolosit\u00e0 ai sensi del primo e secondo comma dell'articolo 208 del codice penale, nonch\u00e9 all'applicazione, esecuzione, trasformazione o revoca, anche anticipata, delle misure di sicurezza. Provvede altres\u00ec, con decreto motivato, in occasione dei provvedimenti anzidetti, alla eventuale revoca della dichiarazione di delinquenza abituale, professionale o per tendenza di cui agli articoli 102, 103, 104, 105 e 108 del codice penale\".\nLa legge 30 maggio 2014, n. 81 ha stabilito che \"\u201cLe misure di sicurezza detentive provvisorie o definitive, compreso il ricovero nelle residenze per l'esecuzione delle misure di sicurezza, non possono durare oltre il tempo stabilito per la pena detentiva prevista per il reato commesso, avuto riguardo alla previsione edittale massima\"\".\nClassificazione.\nLe misure di sicurezza si dividono in:"}
{"id": "303141", "revid": "1318658", "url": "https://it.wikipedia.org/wiki?curid=303141", "title": "Walkabout", "text": ""}
{"id": "303144", "revid": "363629", "url": "https://it.wikipedia.org/wiki?curid=303144", "title": "Pittorialismo", "text": "Il pittorialismo fu un movimento della fine del XIX secolo nato per elevare il mezzo fotografico al pari della pittura o della scultura. La fotografia venne spesso paragonata con disprezzo a semplice strumento di riproduzione della realt\u00e0, a causa del procedimento meccanico e automatico richiesto per la produzione delle immagini. Lo scopo dei pittorialisti fu quello di apportare la manualit\u00e0 e il senso estetico necessario per rendere la fotografia un'opera comparabile a quella delle arti maggiori.\nLe tecniche.\nI fotografi che parteciparono a questo movimento utilizzarono le tecniche e i processi che pi\u00f9 rendevano l'immagine simile ad un disegno, adoperando la stampa alla gomma bicromata o al bromolio, gli obiettivi \"soft-focus\" o la stampa combinata di pi\u00f9 negativi su un unico positivo. Per questi motivi, il processo preferito dei primi pittorialisti fu quello della calotipia, dove la superficie irregolare del supporto cartaceo rendeva confusi i dettagli. Spesso gli stessi pittorialisti provenivano da esperienze di pittura o scultura e convertivano le regole delle arti alla pratica fotografica. Influenzati dal movimento dell'impressionismo, i pittorialisti abbandonarono lo studio in favore degli spazi aperti, per meglio catturare lo spirito e la luce della natura.\nGli esordi: la Francia.\nIl movimento trova i suoi precursori tra i primi sperimentatori della fotografia nell'et\u00e0 del collodio, i pittoricisti, che provarono a modificare il rapporto dell'Arte con la fotografia nel campo dell'estetica, Gustave Le Gray introdusse nei suoi 12 anni di attivit\u00e0 importanti concetti e regole atte a migliorare la pratica fotografica. Pubblic\u00f2 il saggio \"A practical treatise on photography, upon paper and glass\". Sentenzi\u00f2 contro la crescente meccanizzazione del processo fotografico che \"il futuro della fotografia non \u00e8 nell'economicit\u00e0, ma nella qualit\u00e0\".\nPer realizzare le sue fotografie artistiche, spesso Le Gray dovette superare i limiti imposti dai materiali del periodo, in particolare la ridotta latitudine di posa e l'ipersensibilit\u00e0 al blu e all'ultravioletto delle lastre fotografiche.\nIl paesaggio \u00e8 indubbiamente il soggetto preferito di Le Gray, particolarmente dopo il suo trasferimento nel porto di S\u00e8te, nel Mediterraneo. L'immagine \"The Great Wave\" del 1857 mostra una atmosfera romantica costruita su un sapiente utilizzo delle luci e delle proporzioni. \u00c8 frutto di due negativi distinti, esposti rispettivamente per il cielo e per il mare. Le sue immagini ottennero entusiastici apprezzamenti quando furono esposti a Londra nel 1856.\nOltre al paesaggio, il genere molto frequentato dai pittorialisti fu il nudo femminile, dove sensuali odalische giacevano in pose che richiamavano al neoclassicismo. Fra questi compaiono Louis-Camille d'Olivier e Eug\u00e8ne Durieu, che ricevette anche gli apprezzamenti del pittore romantico Eug\u00e8ne Delacroix.\nLa Gran Bretagna.\nPrecursori di spicco della scena britannica furono Henry Peach Robinson e Oscar Gustave Rejlander. Con essi il ritocco fotografico e la stampa combinata raggiunsero la maestria. L'opera pi\u00f9 famosa di Robinson, \"Fading away\" (1858), fu il risultato di cinque negativi, mentre la foto rappresentativa di Rejlander \u00e8\"Two ways of life\" (1857). Essa fu composta con ben trentatr\u00e9 negativi e resa ancor pi\u00f9 celebre dall'acquisto della stessa da parte della regina Vittoria per evitare che l'opera venisse bruciata e che l'artista venisse incarcerato a causa dello scandalo emerso per il corpo della donna nuda. In entrambe le opere i fotografi dovettero studiare e preparare degli schizzi sulla composizione finale dei soggetti e delle scene. Proprio questo studio preliminare contiene il paradosso del pittorialismo: l'autore esalta sia la verit\u00e0 perfetta della riproduzione fotografica, sia il lavoro preparatorio che elimina e migliora i dettagli del mondo reale.\nAnche se in et\u00e0 matura, 49 anni, Julia Margaret Cameron intraprese l'attivit\u00e0 fotografica con vigore e delicato senso estetico, realizzando intensi e profondi ritratti, a volte ispirandosi a scene della bibbia e adoperando qualsiasi mezzo tecnico per raggiungere l'effetto voluto. Spesso criticata per le sue immagini \"fuori fuoco\", Cameron aspir\u00f2 a\nLa critica che interruppe e fece riesaminare il pittorialismo come tentativo fotografico di imitare la pittura venne da Peter Henry Emerson.\nLa Russia.\nIn Russia il pittorialismo si form\u00f2 attraverso le mostre internazionali e le riviste di fotografia. La critica del periodo riconobbe in Evgenyi Vyshnyakov e Yan Bulgak due esponenti del genere, che si espanse oltre i confini della fotografia per contaminare le arti decorative e la musica. Il pittorialismo si gener\u00f2 particolarmente all'interno dei ceti sociali culturalmente pi\u00f9 attenti alla situazione della Russia, nel clero e nell'esericito, sempre all'interno dei circoli amatoriali. Principalmente agricolo e con spiccate caratteristiche feudali, l'Impero russo venne mostrato nel realismo delle fotografie di Aleksey Mazurin, Sergey Lobovikov, Anatoly Trapagny e Peotr Klepikov, che dipingono visioni romantiche di paesaggi e di vita contadina. Mazurin fu il primo ad esporre all'estero e Lobovikov, figlio del \"pope\" del villaggio, ottenne apprezzamenti importanti in Germania.\nL'inasprirsi della lotta ideologica costrinse il movimento pittorialista alla dissoluzione, censurato a causa dei soggetti ritratti nelle immagini, dove comparivano la reale situazione dei contadini e degli operai, oppressi da un passato di schiavit\u00f9. Le associazioni fotografiche di stampo artistico, tra cui la Russian Photographic Society, furono smantellate nel 1920, dichiarate \"borghesi\" e \"deleterie per il proletariato\". L'ultima esposizione fotografica, la \"Masters of Soviet Photography\", si tenne nel 1935, dove comparvero le opere di fotografi come Yury Eryomin, Aleksandr Grinberg, Nikolaj Andreev, e Vasily Ulitin.\nGrinberg venne perseguito con l'accusa di pornografia e Ultin per vilipendio del governo sovietico. Altri vennero deportati nei campi di lavoro o esiliati. Gran parte delle fotografie furono distrutte, altre vennero salvate attraverso la raccolta dei collezionisti. Il movimento pittorialista si affianc\u00f2 alla nuova fotografia d'avanguardia di Aleksandr Michajlovi\u010d Rod\u010denko e El Lissitzky, che propose un completo stravolgimento dell'approccio alla fotografia, ripudiando il tentativo di imitare la pittura.\nAl termine della seconda guerra mondiale, il pittorialismo riaffior\u00f2 e venne praticato nei circoli fotografici, come l'Innovator di Mosca.\nL'Italia.\nL'Italia pittorialista nacque alla fine del XIX secolo, in occasione delle mostre fotografiche di Torino del 1898 e del 1902. La rivista ufficiale del movimento fu pubblicata tra il 1904 e il 1917, con il nome \"La fotografia artistica\". Esponente italiano di questa forma artistica fu Guido Rey, torinese, che fu il tramite dal pittorialismo alle nuove tendenze americane proposte da Alfred Stieglitz. Pi\u00f9 tardi, Domenico Riccardo Peretti Griva riprese i temi della foto pittorica, soffermandosi principalmente sul tema della natura."}
{"id": "303147", "revid": "228587", "url": "https://it.wikipedia.org/wiki?curid=303147", "title": "Anisopoichilocitosi", "text": "L'anisopoichilocitosi \u00e8 il riscontro nello striscio di sangue periferico di emazie dalla forma (poichilocitosi) e del volume (anisocitosi) variabile, un'anomalia legata alla forma e alla misura dei globuli rossi. Viene utilizzata nella diagnosi differenziale nelle malattie ematiche.\nPatologie correlate.\n\u00c8 caratteristica dell'anemia mediterranea in individui eterozigoti (portatori sani) per il gene beta-talassemico. Inoltre si riscontra nell'anemia perniciosa e nella mielofibrosi idiopatica."}
{"id": "303148", "revid": "125267036", "url": "https://it.wikipedia.org/wiki?curid=303148", "title": "Chardonnay (vitigno)", "text": "Lo Chardonnay \u00e8 un vitigno a bacca bianca, internazionale, coltivato in tutte le aree viticole del mondo. Viene utilizzato anche per vini spumanti \"metodo classico\". Infatti entra negli uvaggi dei pi\u00f9 noti spumanti, ad esempio Champagne, Trentodoc e Franciacorta, ma anche negli spumanti prodotti nel Nuovo Mondo (California, Australia e Nuova Zelanda).\nLo chardonnay e il merlot sono, tra i vitigni francesi cosiddetti \"internazionali\", quelli pi\u00f9 coltivati in ogni parte del mondo, anche grazie alla loro elevata adattabilit\u00e0.\nSinonimi.\nIn Italia, San Marino e Svizzera italiana: Pinot Chardonnay, Pinot Giallo.\nIn Francia e Svizzera romanda: Arnaison Blanc, Arnoison, Aubain, Auvernat Blanc, Auxois Blanc, Chardenet, Chardonay, Chaudenay, Chaudenet, Epinette Blanc, M\u00e0connais, Morillon, Noirien Blanc, Petit Chatey, Petite Sainte Marie, Pinot Blanc \u00e0 Cramant, Pinot Blanc Chardonnay, Plant de Tonnerre.\nIn Germania, Austria, Svizzera tedesca, Liechtenstein e Alto Adige: Weiss Burgunder, Weiss Elder, Weiss Klewner, Weiss Silber, Sp\u00e4ter Weiss Burgunder.\nCaratteristiche ampelografiche.\nHa foglia media, rotonda; il grappolo \u00e8 di medie dimensioni, piramidale, serrato, scarsamente alato; l'acino \u00e8 di media grandezza, con buccia mediamente consistente, tenera e di colore giallo dorato. La vigoria \u00e8 elevata, la produttivit\u00e0 regolare e abbondante. La vendemmia \u00e8 abbastanza precoce (prima decade di settembre o in alcune aree collinari addirittura agosto, per la produzione di vini metodo classico come il Franciacorta). \nPredilige i climi temperato-caldi, i terreni collinari, argillosi e calcarei, gli ambienti ventilati e freschi. \u00c8 sensibile alle gelate primaverili.\nStoria.\nLe sue origini non sono chiare: secondo alcuni studiosi ha \"radici\" mediorientali, secondo altri nasce da un incrocio spontaneo da una vite pre-addomesticata ed un vitigno proveniente dall'Illiria. \u00c8 comunque originario e diffuso dalla Borgogna, precisamente impiantato originariamente dai monaci cistercensi dell'abbazia di Pontigny, da dove si \u00e8 diffuso progressivamente in tutto il mondo dalla fine del XIX secolo.\nA lungo confuso con il Pinot Bianco, le ricerche genetiche hanno dimostrato che \u00e8 un incrocio, avvenuto spontaneamente forse in epoca Carolingia, tra Pinot nero e Gouais blanc, un vitigno di origine slava di grande vigoria, utilizzato per \"tagliare\" numerosi vini.\nIl suo nome deriva da Chardonnay, l'omonimo paese del \"M\u00e2connais\" in Borgogna.\nDiffusione.\nIn Italia il vitigno Chardonnay \u00e8 coltivato in tutte le regioni, ma in particolare in Sicilia, dove ha trovato un diretto antagonista con il Catarratto, in Trentino-Alto Adige, in Piemonte in particolare nelle Langhe, in Lombardia (nella Franciacorta, in uvaggio, per produrre vini spumanti), in Veneto, in Friuli-Venezia Giulia e in Abruzzo.\nIn Francia, dove \u00e8 diffuso ovunque, viene utilizzato in purezza per produrre il Borgogna. In Borgogna \u00e8 utilizzato oramai esclusivamente in purezza, sia nella zona dello Chablis che nella Cot\u00e9 d'Or, nello specifico quelli di Chablis sono pi\u00f9 freschi ed acidi, mentre quelli della Cot\u00e9 d'Or rappresentano la pi\u00f9 alta espressione del vitigno, nonch\u00e9 il paradigma mondiale per i vini bianchi strutturati. \u00c8 utilizzato anche in purezza o in uvaggio per la produzione dello Champagne.\nLo si trova anche in Australia, in California, in Cile e Sudafrica.\nIl vino.\nDalle uve di Chardonnay si possono ottenere vini fermi, frizzanti o spumanti, con gradazione alcolica alta e acidit\u00e0 piuttosto elevata. Il colore del vino \u00e8 giallo paglierino non particolarmente carico, il profumo, caratteristico, \u00e8 delicato e fruttato (frutta tropicale, ananas in particolare), il sapore elegante e armonico. Se invecchiato assume note di frutta secca. \u00c8 particolarmente indicato per l'affinamento in barrique."}
{"id": "303149", "revid": "767487", "url": "https://it.wikipedia.org/wiki?curid=303149", "title": "Durdane", "text": "La serie di Durdane \u00e8 una trilogia di libri di fantascienza scritti da Jack Vance tra il 1971 e il 1973, che narra le avventure di Gastel Etzwane sul mondo chiamato Durdane. La trilogia descrive il protagonista nella sua giovinezza, poi come l'autocrate chiamato \"Anome\" e, infine, come esponente del suo mondo contro la minaccia aliena degli Asutra.\nSono, in ordine di lettura:\nTrama.\nLo stato di \"Shant\" sul pianeta Durdane \u00e8 governata da un autocrate chiamato l\"'Uomo senza volto\" o \"Anome\" per via del suo totale anonimato. Questi mantiene il controllo tramite l'utilizzo dei \"torc\", un collare esplosivo fissato al collo di ogni adulto di Shant.\nDato che nessuno conosce la vera identit\u00e0 dell'Anome n\u00e9 dei suoi agenti la paura spinge le persone a seguire le leggi di ogni cantone, anche per via del fatto che la pena per i reati \u00e8 la morte a seguito dell'esplosione del torc senza preavviso.\nL'effetto deterrente di questo metodo di governo \u00e8 in s\u00e9 piuttosto efficace: l'esplosione di un torc \u00e8 una lezione molto vivida per tutti.\nL'Anome \u00e8 in effetti non un solo uomo, ma una dinastia ereditaria che si perpetua autonomamente a sua totale discrezione. Quando un Anome invecchia sceglie il suo successore in un sistema sviluppato centinaia di anni prima. La ragione di questo bizzarro governo \u00e8 l'estrema individualit\u00e0 delle genti di Shant, suddivisi in dozzine di \"cantoni\", ognuno con le proprie leggi (pi\u00f9 o meno particolari) e con la lingua come unico punto in comune.\nPrima dell'ascesa degli Anome Shant era sempre stato uno stato in perenne guerra civile; l'Anome un\u00ec il paese e inizio' a governare tramite i torc.\nIl protagonista della storia \u00e8 Gastel Etzwane, il figlio di una prostituta e di un anonimo musico errante. I primi due volumi della trilogia narrano di Etzwane, della scoperta dell'identit\u00e0 del padre, dei suoi disperati sforzi di diventare egli stesso un musico, dell'assassinio della madre e della sorella da parte di una razza barbara non-umana (conosciuti col nome di \"Rhugoshoi\") e del suo desiderio di vendetta.\nQuesta smania spinge Etzwane a scoprire l'identit\u00e0 dell'Anome che, stranamente passivo di fronte alla minaccia Rhugoshoi, rifiuta di muovere le armate di Shant per respingerli. Etzwane \u00e8 costretto a prendere il ruolo di Anome e, attraverso fortuna e improvvisazione, riesce a combattere la minaccia; come conseguenza dello sconvolgimento sociale provocato dalla guerra Etzwane lascia la carica e il sistema dei torc viene abolito.\nNel terzo e ultimo volume Etzwane scopre - nel modo peggiore - che gli invasori barbari erano la creazione di una razza aliena a Durdane chiamata \"Asutra\", nati come arma biologica contro la razza umana. I Rhugoshoi erano infatti tutti maschi, e potevano riprodursi solamente con donne umane che avrebbero dato alla luce altri Rhugoshoi, rendendole sterili e incapaci di dare alla luce altri esseri umani."}
{"id": "303152", "revid": "228587", "url": "https://it.wikipedia.org/wiki?curid=303152", "title": "Contenimento", "text": "Il contenimento \u00e8 un concetto derivato dal modello di W.R.Bion, contenitore/contenuto, che indica una funzione (termine leggibile anche in senso matematico di relazione fra due entit\u00e0) fondamentale per il funzionamento mentale e lo sviluppo psichico.\nIn particolare nel rapporto madre/bambino (neonato, infante) Bion ha usato il termine r\u00e9v\u00e8rie per indicare una funzione mentale attuata istintivamente dalla madre per accogliere i contenuti indigeribili (usando una metafora che evoca la fisiologia dell'apparato digerente) per la mente in formazione del bambino e restituirli detossificati e resi digeribili.\nLa relazione contenitore/contenuto, e le sue vicissitudini, appare come una funzione universale applicabile a contesti diversi, dalla psicologia individuale e dei gruppi piccoli e grandi, alla linguistica (significante/significato), alla sociologia, ecc.\nAlla funzione contenente e ai suoi disturbi afferiscono anche altri concetti psicoanalitici sviluppati negli stessi anni e sempre nell'ambiente della Psicoanalisi inglese: in particolare da Winnicott, con i concetti di holding e di preoccupazione materna primaria e da Esther Bick col concetto di seconda pelle."}
{"id": "303153", "revid": "1516087", "url": "https://it.wikipedia.org/wiki?curid=303153", "title": "Chef Tony", "text": "Biografia.\n\u00c8 nato nel distretto di Brooklyn della citt\u00e0 di New York da una famiglia italoamericana e ha gestito, in questa citt\u00e0, un ristorante italiano.\nCarriera.\nAnthony Notaro inizi\u00f2 la sua carriera di venditore porta a porta a New York nel 1971, ottenendo ottimi risultati. La cucina era una delle sue passioni e, combinandola con le sue abilit\u00e0 di venditore, si spost\u00f2 nell'ambito culinario.\nNel 1982 Tony inizi\u00f2 a scrivere e a presentare spot commerciali di cucina, quindi venne scritturato da importanti aziende, diventando famoso ed egli stesso un marchio. Una delle sue promozioni ottenne una nomination come \"Miglior spot informativo culinario\" dalla Electronic Retailers Association.\nNel 1996 Notaro entr\u00f2 nei dieci migliori presentatori uomini della E.R.A. Nel 2002 Tony vinse il pi\u00f9 grande premio nel suo campo, il \"TV Host of the Year Award\" per il suo spot \"Miracle Blade 3\".\nChef Tony gode di grande popolarit\u00e0 anche in Italia, dove sono stati creati per lui un blog, un sito ed un forum. Questo \u00e8 dovuto al suo particolare modo di effettuare le dimostrazioni di un suo prodotto, i coltelli \"Miracle Blade 3 - Serie Perfetta\", consistente nel tagliare una serie di improbabili oggetti fra cui una lattina, uno scarpone, un martello, il tagliere ed un ananas al volo. Tale televendita, infatti, \u00e8 rimasta in programmazione sulle TV locali per oltre dieci anni e ancora continua ad esserlo riscuotendo molto successo.\nNel 2021 viene scritturato da Netflix in uno spot pubblicitario in cui parodia se stesso, per la promozione del film Army of the Dead."}
{"id": "303154", "revid": "5545", "url": "https://it.wikipedia.org/wiki?curid=303154", "title": "Anthony Notaro", "text": ""}
{"id": "303158", "revid": "123228023", "url": "https://it.wikipedia.org/wiki?curid=303158", "title": "Igino Giordani", "text": "Biografia.\nPrimo dei sei figli di Mariano e Orsola Antonelli, nel 1900 inizi\u00f2 le scuole elementari e gi\u00e0 da ragazzino, nei giorni liberi e nelle vacanze estive, inizi\u00f2 a praticare l'attivit\u00e0 di muratore, sulle orme del padre.\nDopo aver frequentato il Seminario diocesano a Tivoli, alla vigilia della Prima guerra mondiale consegu\u00ec la licenza liceale e inizi\u00f2 a frequentare la Facolt\u00e0 di Lettere e Filosofia alla Sapienza - Universit\u00e0 di Roma.\nPartecip\u00f2 al conflitto come sottotenente, sull'Isonzo nel 111\u00ba Reggimento di fanteria e nel 1916 fu gravemente ferito e ricoverato in ospedale da dove fu dimesso solo dopo la vittoria.\nLaureatosi in Lettere, inizi\u00f2 a insegnare e nello stesso tempo avvi\u00f2 le prime collaborazioni a riviste e giornali.\nIl 2 febbraio 1920 spos\u00f2 Mya Salvati, e i due si trasferirono a Roma. Dalla moglie ebbe quattro figli: Mario, Sergio, Brando e Bonizza. In autunno conobbe Luigi Sturzo e ader\u00ec al Partito Popolare. In ottobre scrisse i primi articoli politici per \"Il Popolo Nuovo\", settimanale del PPI del quale fu il direttore nel 1924.\nDopo un corso di specializzazione in bibliografia e biblioteconomia seguito negli Stati Uniti, dal 1928 fu assunto come bibliotecario della Biblioteca Apostolica Vaticana. A lui si deve la redazione di uno dei primi manuali organici di Catalogazione delle opere a stampa e manoscritte. Ha insegnato alla Scuola vaticana di biblioteconomia. In quello stesso anno 1928 si preoccup\u00f2 di far assumere Alcide De Gasperi che da poco era uscito dal carcere e di far finire i pedinamenti da parte della polizia. Igino Giordani cos\u00ec ricord\u00f2 il proprio intervento presso Mussolini:\nDopo il giugno 1944 diresse \u00abIl Quotidiano\u00bb nella Roma liberata. Il 2 giugno 1946 venne eletto alla Assemblea Costituente per la circoscrizione di Roma, il 1\u00ba agosto succedette a Guido Gonella nella direzione de \"Il Popolo\" (1946-1947). A novembre dello stesso anno venne eletto consigliere comunale a Roma.\nIl 17 settembre 1948 a Montecitorio incontr\u00f2 Chiara Lubich e da quel momento condivise gli ideali del Movimento dei Focolari, da lei fondato nel 1943. Di quel suo primo incontro disse:\nIgino Giordani fu il primo laico sposato a consacrarsi a Dio nel focolare. Egli appariva alla fondatrice Chiara Lubich con tutto il patrimonio del suo vissuto di politico e di cristiano impegnato, con le sue realt\u00e0 di coniugato, padre di famiglia, educatore. Ella dir\u00e0 che \u00abvedeva in lui l'umanit\u00e0\u00bb; lo considerava come seme di \u00abtutte le vocazioni laicali\u00bb all'interno del Movimento dei Focolari, a cominciare dai Gen (i giovani, la \u00abgenerazione nuova\u00bb), ma \u00abvedeva\u00bb nella sua figura anche i sacerdoti, i religiosi e i giovani dei seminari e noviziati. Scorgeva in lui \u00abriassunta proprio questa umanit\u00e0 rinnovata dall'ideale dell'unit\u00e0\u00bb; di essa Foco era il \u00absimbolo\u00bb, per essa lei lo considerava investito di un vero \u00abcarisma\u00bb. Per tutto questo subito dopo la morte di Igino, Chiara stessa lo dichiara \u00abcofondatore del Movimento\u00bb insieme a don Pasquale Foresi ed al vescovo tedesco Klaus Hemmerle.\nFu uno degli autori del primo disegno di legge sull'obiezione di coscienza, nel 1949. Poi, nel 1953 uscito dalla vita politica, fu collaboratore dell'\"Osservatore Romano\" e de \"Il Popolo\". Fu intensa la sua attivit\u00e0 culturale in questo periodo. Dal 1\u00ba luglio 1954 al 30 giugno 1961, con l'appoggio del Presidente della Camera Giovanni Gronchi, ebbe un contratto di consulenza per la riorganizzazione della Biblioteca della Camera dei deputati nella quale mise a frutto le sue conoscenze biblioteconomiche e la sua esperienza, soprattutto nell'allestimento di un catalogo a dizionario sulla base delle Norme per il catalogo degli stampati della Biblioteca Vaticana.\nAttraverso i suoi libri e la sua molteplice attivit\u00e0 di giornalista, anticip\u00f2 negli anni precedenti il Concilio Vaticano II alcuni temi sulla spiritualit\u00e0 della famiglia e il ruolo del laicato nella Chiesa. Per tale ragione, \u00e8 spesso ricordato come un precursore della stagione conciliare.\nContinu\u00f2 a svolgere ruoli importanti nel Movimento dei focolari:\nDopo la morte della moglie e col consenso dei figli, visse gli ultimi sette anni della sua vita in un \"focolare\".\nLa sua opera ed i suoi ideali vengono perpetuati da numerose associazioni che ne portano il nome. Nel 1983 il Comune di Roma gli ha dedicato una strada nel quartiere Collatino; un'altra via gli \u00e8 stata intitolata dal comune di Tivoli.\nAttualmente, promossa dalla sede suburbicaria di Frascati, \u00e8 in corso la sua causa di beatificazione che, in data 25 settembre 2012, ha ricevuto dalla Congregazione delle Cause dei Santi il decreto per la validit\u00e0 giuridica degli atti dell'inchiesta diocesana.\nOpere.\nLa voce bibliografica redatta da Tommaso Sorgi e pubblicata in \"Giordani segno dei tempi nuovi\", Roma, 1994, pp.\u00a0175\u2013192, contiene 104 titoli tra saggi e traduzioni oltre all'elencazione analitica dei saggi minori pubblicati in opuscolo o in periodici e degli inediti conservati nell'Archivio del Centro Igino Giordani a Rocca di Papa. Si elencano qui solo alcuni dei titoli pi\u00f9 importanti:"}
{"id": "303160", "revid": "339392", "url": "https://it.wikipedia.org/wiki?curid=303160", "title": "Lepricauno", "text": ""}
{"id": "303164", "revid": "287204", "url": "https://it.wikipedia.org/wiki?curid=303164", "title": "Eterotrofia", "text": "Leterotrofia (dal greco [], \"h\u00e9teros\", 'diverso', e , \"tr\u00e9ph\u014d\", 'io mi nutro') \u00e8 la condizione nutrizionale di un organismo vivente che non \u00e8 in grado di sintetizzare tutte le proprie molecole organiche autonomamente a partire da altre molecole inorganiche, come ad esempio utilizzando l'anidride carbonica. Per la sopravvivenza esso deve quindi far riferimento a composti organici precedentemente sintetizzati da altri organismi, che sono invece detti autotrofi, come ad esempio tutte le piante che posseggono clorofilla.\nRaggruppamenti.\nGli organismi eterotrofi possono essere suddivisi in due classi principali: fotoeterotrofi e chemioeterotrofi.\nEcologia.\nIn ecologia gli esseri eterotrofi si dicono anche \"consumatori\"; primari quando si nutrono di autotrofi (ad esempio gli erbivori), di ordine superiore quando si nutrono di altri eterotrofi (ad esempio i carnivori).\nBiochimica.\nNegli organismi eterotrofi \u00e8 presente la sola reazione di respirazione (che semplificata al massimo pu\u00f2 essere espressa come: glucosio + ossigeno -&gt; biossido di carbonio + acqua + energia), mentre negli organismi autotrofi \u00e8 presente (e prevalente) la reazione di fotosintesi (che, anch'essa semplificata al massimo, pu\u00f2 essere espressa come acqua + biossido di carbonio + energia (solare) -&gt; glucosio + ossigeno).\nOrigine.\nPer molto tempo si \u00e8 ipotizzato che le prime cellule fossero eterotrofe in quanto utilizzavano le molecole organiche presenti nel brodo primordiale, le stesse molecole utilizzate dalle cellule per autoassemblarsi. Secondo questa ipotesi, a mano a mano che le cellule primitive aumentavano di numero, cominciarono a esaurire le molecole complesse da cui dipendeva la loro esistenza e che avevano impiegato milioni di anni per accumularsi. Una volta ridotta la riserva di queste molecole, incominci\u00f2 una forma di competizione: le cellule che erano in grado di fare un uso efficiente delle limitate fonti di energia allora disponibili avevano pi\u00f9 probabilit\u00e0 di sopravvivere e di riprodursi rispetto alle cellule prive di tali capacit\u00e0. Col passare del tempo si evolsero cellule che erano capaci di sintetizzare molecole organiche a partire da semplici sostanze inorganiche.\nLe scoperte pi\u00f9 recenti, tuttavia, sono pi\u00f9 orientate verso l'ipotesi che le prime cellule potessero essere autotrofe, chemiosintetiche o fotosintetiche, piuttosto che eterotrofe. Innanzitutto, sono stati trovati parecchi gruppi differenti di batteri chemiosintetici che avrebbero potuto essere molto adatti alle condizioni ambientali predominanti sul giovane pianeta; alcuni di questi batteri, come i metanogeni, possono vivere soltanto in assenza di ossigeno, una condizione predominante sulla giovane Terra, ma presente oggi solo in ambienti isolati come i fondali di melma e fango delle paludi; altri, invece, sono stati trovati nelle profonde fosse oceaniche dove si raccolgono i gas sfuggiti dalle fessure della crosta terrestre. \u00c8 stato accertato che questi batteri sono i rappresentanti sopravvissuti di gruppi molto antichi di organismi unicellulari.\nIn secondo luogo, in alcuni esperimenti che simulano le condizioni ambientali della Terra primitiva, sono state prodotte molecole organiche che sono i precursori chimici della clorofilla delle piante; quando queste molecole sono mescolate a molecole organiche semplici in un ambiente privo di ossigeno e illuminato, hanno luogo reazioni fotosintetiche primitive. Queste reazioni somigliano a quelle che si svolgono in alcuni tipi di batteri fotosintetici.\nI biologi, al momento attuale, non sono in grado di risolvere il problema se i primi microfossili fossero eterotrofi o autotrofi, ma \u00e8 certo che, senza l'evoluzione degli autotrofi, la vita sulla Terra sarebbe presto cessata. In pi\u00f9 di 3,5 miliardi di anni dall'origine della vita sulla Terra a oggi, gli autotrofi di maggiore successo (quelli cio\u00e8 che hanno lasciato il maggior numero di discendenti e si sono diversificati nella maggior variet\u00e0 di forme) sono stati quelli che hanno sviluppato un sistema per utilizzare direttamente l'energia del Sole nel processo di fotosintesi. Con la comparsa della fotosintesi, il flusso di energia nella biosfera venne ad assumere la sua forma moderna dominante: energia radiante del sole trasmessa, attraverso gli autotrofi fotosintetici, a tutte le altre forme di vita."}
{"id": "303179", "revid": "404338", "url": "https://it.wikipedia.org/wiki?curid=303179", "title": "Ultimate Vedova Nera", "text": "Ultimate Vedova Nera (\"Ultimate Black Widow\") \u00e8 un personaggio dei fumetti creato da Brian Michael Bendis (testi) e Terry Moore (disegni) nel 2002, pubblicato dalla Marvel Comics.\nFinora due personaggi hanno preso il nome di Vedova Nera: Natasha Romanova e Monica Chang.\nAppartiene all'universo Ultimate Marvel, ed \u00e8 membro degli Ultimates. La Vedova Nera ha debuttato negli USA nel 2002 in \"Ultimate Marvel Team-Up\" numero 14 e in Italia nel 2003 nel numero 4 di \"Ultimates\". Dopo il suo debutto diventa un personaggio essenziale nella trama della serie \"Ultimates\", scritta da Mark Millar e disegnata da Bryan Hitch, in cui vengono delineati gli aspetti essenziali della sua vita e della sua personalit\u00e0.\nBiografia del personaggio.\nNatasha Romanova \u00e8 una ex-spia e assassina del KGB, soprannominata Vedova Nera (come l'omonima specie di ragni) poich\u00e9 i suoi precedenti mariti sono morti in situazioni non chiare. Inizialmente parte delle operazioni segrete degli Ultimates, venne rivelata al pubblico quando fu scritto un background accettabile per lei.\nSembra avere miglioramenti genetici o cibernetici che le garantiscono forza e coordinazione superiori a quelle di un comune essere umano.\nUltimates 2.\nDopo essersi fidanzata con Tony Stark, ha ricevuto da lui un'armatura nera, con poteri simili a quella di Iron Man. Si scoprir\u00e0 poco dopo essere una traditrice in combutta con Loki (fratello malvagio di Thor) e, dopo aver ucciso Jarvis e dopo aver fatto imprigionare gli stessi Thor e Capitan America, conduce con Loki e le sue forze un attacco al Triskelion, sede degli Ultimates.\nStark la tramortisce colpendola con una bottiglia di vetro, provocandole diverse ferite e mandandola in ospedale.\nAncora ricoverata in ospedale, viene poi uccisa da Occhio di Falco che, per vendicarsi della morte della sua famiglia, la va a cercare in ospedale (dove si trovava in terapia per le ferite riportate quando fu scoperto il suo doppio gioco) e le pianta una freccia in mezzo agli occhi dopo averla crocefissa alla parete con altri dardi.\nUltimate Comics: Avengers.\nMonica Chang, l'ex-moglie di Nick Fury, diventa la seconda Vedova Nera nei Vendicatori di Fury.\nAltri media.\nLa Vedova Nera compare anche nei due film a cartoni animati \"Ultimate Avengers\" e \"Ultimate Avengers 2\", dove non appare come una spia doppiogiochista vista nel fumetto ma come una fidata collaboratrice di Nick Fury. Inoltre ha una relazione sentimentale con Capitan America."}
{"id": "303181", "revid": "72811", "url": "https://it.wikipedia.org/wiki?curid=303181", "title": "Le situazioni di Lui e Lei", "text": ""}
{"id": "303183", "revid": "125795156", "url": "https://it.wikipedia.org/wiki?curid=303183", "title": "Assedio di Mafeking", "text": "L'assedio di Mafeking fu un evento bellico che ebbe luogo tra il 1899 e il 1900, nell'ambito della seconda guerra boera.\nMafeking (oggi Mafikeng, parte di Mmabatho, in Sudafrica) all'epoca era una cittadina di coloni inglesi nel remoto confine nord orientale fra la Colonia del Capo e la repubblica boera del Transvaal, nodo ferroviario e capoluogo amministrativo. Fu messa sotto assedio dai Boeri il 13 ottobre 1899, il giorno dopo lo scoppio della seconda guerra boera. L'assedio dur\u00f2 sette mesi (per l'esattezza 217 giorni), fino alla liberazione da parte delle forze inglesi, avvenuta il 17 maggio 1900. Il comandante della piazzaforte era il colonnello Robert Baden-Powell, il futuro fondatore dello scautismo, che aveva iniziato a fortificare un perimetro di intorno alla citt\u00e0 gi\u00e0 dal 19 settembre.\nLa \"missione speciale\".\nDurante la crisi che precedette l'inizio delle ostilit\u00e0, il colonnello Baden-Powell fu uno dei dieci ufficiali inviati in \"missione speciale\" nella Colonia del Capo. La sua personale missione, comune a quella del suo vice, lord Edward Cecil (figlio del primo ministro lord Salisbury), sarebbe dovuta essere quella di dar vita ad una \"messa in scena dimostrativa\" al fine di ridurre il presidente del Transvaal Paul Kruger a pi\u00f9 miti consigli. Questo risultato si voleva ottenere con l'arruolamento di reparti locali (che Baden-Powell per primo definiva \"di fannulloni\") che raggiungessero almeno un migliaio di unit\u00e0, schierati proprio al confine nord occidentale del Transvaal, con base nella sperduta cittadina di Mafeking. In caso di guerra Baden-Powell avrebbe dovuto muovere in territorio nemico dando l'idea di puntare nientemeno che su Pretoria. Questa pazzesca azione, che Baden-Powell stesso defin\u00ec \"alla Jameson\" (alludendo alla disperata spedizione armata del dottor Jameson del 1895, conclusasi in un disastro diplomatico), apparve subito impossibile.\nLa scelta di Mafeking aveva per la parte boera un significato non da poco, dato che proprio da qui quattro anni prima part\u00ec la spedizione di Jameson. La missione di Baden-Powell e dei suoi reggimenti di \"fannulloni\" divenne quella di \"calamita\": tenere Mafeking onde attirarvi contro il maggior numero di forze boere possibili, e stornare queste da una invasione della Colonia del Capo, possibilit\u00e0 che terrorizzava l'alto commissario imperiale Alfred Milner. Effettivamente, per i primi due mesi di ostilit\u00e0, questo compito venne portato a termine in maniera encomiabile, sia per la perizia del comandante britannico che per l'inerzia di quello boero, il generale Piet Cronje, pi\u00f9 adatto alla guerra di movimento (in cui diede del filo da torcere agli inglesi) che agli assedi.\nUn contingente di un migliaio di irregolari (in buona parte il Protectorate Regiment arruolato di fresco, ma anche i cittadini abili alle armi di Mafeking) al comando di ufficiali imperiali tenne a bada fino a ottomila boeri, impedendo loro di essere impiegati altrove, in un momento in cui le forze britanniche, pur notevolmente superiori, collezionavano solo sconfitte.\nLe forze in campo.\nLe truppe a disposizione di Baden-Powell consistevano in:\nLa debole guarnigione aveva a disposizione un vero e proprio \"circo\" di variegate bocche da fuoco, tra cui due pezzi da 7 libbre ad avancarica; il \"Wolf\" (cos\u00ec battezzato in onore di Baden-Powell, per via del soprannome datogli dai Matabele), un tubo d'acciaio da 4 pollici con una trebbiatrice come affusto e una culatta saldata nell'officina ferroviaria, capace di lanciare un proietto da 18 libbre a oltre di distanza; il \"Lord Nelson\", pezzo navale del 1770, in ottone, scovato in una fattoria (dove serviva come cardine) dal maggiore Alexander Godley del \"Protectorate Regiment\".\nLe truppe assedianti variarono nel tempo. Baden-Powell nei suoi scritti increment\u00f2 il numero degli assedianti, passando da 6-7000 fino ai 12000 di qualche anno dopo. In realt\u00e0, \u00e8 possibile che all'inizio il generale Cronje avesse a disposizione circa 6000 \"burghers\", ma dopo alcuni mesi, su disposizione del Presidente Kruger, che ritenne sempre Mafeking di scarsa importanza strategica, spost\u00f2 molti dei suoi uomini altrove, lasciando circa 2000 uomini. L'artiglieria assediante era costituita da nove moderni pezzi da campagna e da un cannone \"Creusot\" da 94 libbre.\nLa difesa di Baden-Powell.\nLa difesa di Mafeking rese celebre in tutto l'impero britannico Baden-Powell. Ufficiale estremamente eccentrico per lo standard dell'epoca dell'esercito britannico, univa una mente ingegnosissima, lucida e tesa con inesorabile freddezza all'obiettivo finale ad un carattere giocoso, positivo ed esibizionista, e ad un notevole ascendente sui suoi uomini. Ci\u00f2 gli permise di non farsi sfuggire di mano la situazione in nessuna occasione, neppure nei momenti pi\u00f9 drammatici. Il rovescio della medaglia sta nei provvedimenti, a volte brutali, adottati in particolar modo nei confronti della popolazione di colore.\nMafeking circondata: contromisure e \"artiglieria di fantasia\".\nL'eccezionale difesa fu merito della grande inventiva e della perfetta conoscenza delle tecniche di sopravvivenza e \"scouting\" da parte del colonnello inglese; la cittadina infatti fu completamente circondata sin dai primi giorni dell'assedio e quindi completamente isolata dal resto del mondo (vennero tagliati i cavi del telegrafo), ma per gli inglesi questo non fu un problema: Robert Baden-Powell infatti addestr\u00f2 degli indigeni locali e grazie ai suoi insegnamenti questi iniziarono ad attraversare le linee nemiche senza essere presi, con una buona regolarit\u00e0, e furono quindi ristabiliti i contatti tra la citt\u00e0 e le possibili forze di liberazione.\nIl grande \"bluff\".\nInoltre Baden-Powell escogit\u00f2 alcuni trucchi che scoraggiassero l'assalto da parte dei boeri. Uno di questi consisteva nel simulare, da parte degli uomini che facevano le sentinelle al di fuori delle mura della citt\u00e0, di scavalcare qualcosa, come se ci fosse un ostacolo, ogniqualvolta che passavano in un determinato punto; in questo modo i boeri, che osservavano le difese con il cannocchiale, pensavano che le sentinelle scavalcassero dei reticolati (che non sarebbero stati visibili a quella distanza, anche se fossero stati reali) e ci\u00f2 faceva pensare agli assedianti che le difese fossero molto pi\u00f9 valide di come non erano in realt\u00e0. Per la bellezza di sette volte poi, fra ottobre e novembre, pattuglie di incursori vennero inviate contro le linee boere (a rifilare delle \"pedate\", come diceva Baden-Powell), fornendo a Cronje una immagine molto pi\u00f9 agguerrita di quanto in realt\u00e0 non fosse della guarnigione britannica. Questa audace tattica cost\u00f2 tuttavia pesanti perdite nella guarnigione, quasi un sesto degli uomini abili (163 uomini fra morti, feriti e dispersi), perdite molto pi\u00f9 pesanti, in proporzione, dell'assedio di Ladysmith.\nI cadetti di Mafeking.\nTutti gli uomini atti alle armi furono mobilitati, e quindi restavano scoperti alcuni servizi logistici, in particolare quello postale. Fu allora che il maggiore Edward Cecil, capo di stato maggiore di Baden-Powell ebbe l'idea di organizzare i ragazzi della citt\u00e0 di et\u00e0 superiore ai sette anni per svolgere funzioni di ausiliari, quali postini, portaordini, vedette e cos\u00ec via; li divise in gruppi di cinque-sei ciascuno, capitanati da un ragazzo che essi stessi sceglievano tra di loro. In questo modo la consegna delle lettere (sia militari che private) riprese a pieno regime.\nServizi postali.\nIl responsabile cittadino delle Poste decise allora di stampare i francobolli con sopra l'effigie di Robert Baden-Powell, trasgredendo cos\u00ec alla consuetudine dell'epoca che voleva solo i volti dei regnanti raffigurati sui francobolli; Baden-Powell se ne rammaric\u00f2 ufficialmente, ma nelle sue lettere private al contrario esprimeva il suo compiacimento per il fatto, un po' per vanit\u00e0 un po' per il suo spiccato senso dell'umorismo. Scriveva infatti alla madre: \u00abLa mia testa sui francobolli! Se questa non \u00e8 una prova che noi a Mafeking siamo una repubblica indipendente...\u00bb. Successivamente per\u00f2 chiese che sui francobolli venissero rappresentati i cadetti che si erano cos\u00ec egregiamente comportati.\nLa controffensiva boera.\nLa situazione cambi\u00f2 nel campo dei boeri successivamente alla partenza del generale Cronje, che and\u00f2 a sud dove respinse l'avanzata del ben pi\u00f9 numeroso contingente inglese, comandato da Lord Methuen. Il suo sostituto, generale Snyman, se possibile ancora pi\u00f9 privo di iniziativa, rimase a tenere l'assedio con 1.500 uomini circa. Per mesi l'assedio divenne un esercizio di pazienza e di nervi, con Baden-Powell risoluto a non permettere che i boeri facessero di Mafeking una base logistica.\nIl nuovo comandante in capo delle forze boere, il generale Louis Botha, razionalizz\u00f2 le forze assedianti e pianific\u00f2 una possibile conquista della citt\u00e0. Per un certo periodo Botha assunse personalmente la direzione delle operazioni sul campo. Il generale Botha era un osso pi\u00f9 duro del suo predecessore, e le sue truppe erano uscite vittoriose in parecchie occasioni durante i primi mesi del conflitto.\nA questo punto Robert Baden-Powell decise di utilizzare i ragazzi anche per compiti pi\u00f9 pericolosi: barellieri, trasporto munizioni e trasporto viveri. In principio Baden-Powell era preoccupato nell'affidare questi compiti a dei ragazzi, ma disse loro che essi erano responsabili delle loro azioni, e che non avessero timore di sbagliare: \"Ogni uomo sbaglia, un uomo che non ha mai sbagliato non ha mai fatto nulla nella vita\". Uno solo di questi ragazzi perse la vita a seguito delle ferite riportate per l'esplosione di una granata boera (Frankie Brown di 9 anni, il pi\u00f9 giovane dei cadetti), mentre l'assedio fece 212 vittime fra i difensori). Al termine dell'assedio 38 di essi ricevettero un'onorificenza.\nIl colpo di coda di Sarel Eloff.\nNella notte tra l'11 e il 12 maggio il migliore dei comandanti di Snyman, Sarel Eloff (uno degli innumerevoli nipoti di Kruger e comandante del \"commando\" di Johannesburg), mise in atto un suo audace piano per penetrare nella citt\u00e0 assediata attraverso il quartiere indigeno. Il tempo stringeva, dato che il comandante supremo britannico, lord Roberts, aveva gi\u00e0 inviato una colonna di cavalleria forte di 2.000 uomini al comando del colonnello Mahon con l'obiettivo di rompere l'assedio. Con la spavalderia che gli era caratteristica Eloff affisse nel \"laager\" un biglietto recante l'ordine: \"partenza per Mafeking stanotte. Prima colazione domattina all'albergo Dixon's\". Il comandante boero tuttavia part\u00ec all'attacco con soli 240 uomini, contro i 700 previsti. Il grosso delle forze di Snyman mise in atto una diversione che permise al \"commando\" di superare silenziosamente due fortini e di entrare nel villaggio indigeno. Qui i boeri commisero un errore tattico, appiccando il fuoco a numerose capanne. Le alte fiamme scaturite atterrirono i baralong del villaggio, segnalarono a Snyman che la penetrazione era in atto, ma furono anche un segnale d'allarme per Baden-Powell. Quasi senza incontrare resistenza i boeri circondarono la vecchia caserma della \"Chartered Company\", catturandone i ventinove occupanti (tra cui il colonnello Hore, vice di Baden-Powell e comandante del \"Protectorate Regiment\").\nNel frattempo il comandante inglese aveva fatto suonare l'allarme generale, ancora in dubbio se si trattasse di una diversione o di un vero attacco. Spedito contro Eloff il maggiore Alexander Godley e confortato da rinforzi molto eterogenei (ferrovieri armati, una riserva del Protectorate Regiment al comando del capitano FitzClarence, civili volontari, e un centinaio di indigeni), Baden-Powell riusc\u00ec ad avere il controllo completo della situazione dal suo posto di comando, grazie alla rete telefonica da lui fatta installare, che diede prova di perfetta efficienza nel momento forse pi\u00f9 difficile. Un attacco in forze di Snyman avrebbe infatti potuto compromettere la situazione, ma i rinforzi boeri non arrivarono, n\u00e9 arriv\u00f2 un ulteriore attacco. Le forze di Godley affrontarono ottimamente i boeri dividendoli in due gruppi distinti. I baralong diedero qui prova di grande valore, adottando il metodo della caccia al leone, lasciando cio\u00e8 passare il nemico verso il suo obiettivo, e schierandosi poi alle spalle tagliandogli la ritirata. La situazione boera si fece disperata nel pomeriggio del 12, tanto che in serata Eloff dovette addirittura arrendersi ai suoi stessi prigionieri. Il mattino seguente pot\u00e9 quindi fare colazione al Dixon's, ma in compagnia di Baden-Powell. Le perdite boere ammontarono a 160 tra morti, feriti e prigionieri. Le perdite della guarnigione furono di dodici morti e otto feriti, in maggioranza africani. La liberazione della citt\u00e0 avvenne pochi giorni pi\u00f9 tardi.\nDopo la liberazione.\nDopo la liberazione Robert Baden-Powell fu nominato maggior generale, a soli 43 anni, e nel 1903 (la guerra era terminata l'anno precedente) ritorn\u00f2 in patria, arricchito soprattutto dall'esperienza con i ragazzi di Mafeking: questa esperienza sar\u00e0 una delle basi dell'idea dello scautismo.\nControversie.\nPer lungo tempo sono state mosse accuse a Baden-Powell per la sua condotta durante l'assedio di Mafeking. La fonte principale \u00e8 un'opera di Pakenham, principale storico delle guerre boere. Lo stesso storico, in seguito a ricerche successive, riconobbe l'infondatezza delle accuse."}
{"id": "303190", "revid": "287204", "url": "https://it.wikipedia.org/wiki?curid=303190", "title": "Ramon Diaz", "text": ""}
{"id": "303193", "revid": "36426", "url": "https://it.wikipedia.org/wiki?curid=303193", "title": "Valentina Tere\u0161kova", "text": "Biografia.\nNacque a Bol'\u0161oe Maslennikovo, nei pressi di Jaroslavl' sul fiume Volga, in una famiglia bielorussa, era figlia di un carrista caduto durante la seconda guerra mondiale, e per questo motivo ebbe un'infanzia difficile. Da giovane lavorava in una fabbrica produttrice di pneumatici e successivamente in un'azienda produttrice di filo da cucito. Per sette anni ha svolto la professione di sarta e stiratrice all'interno di quest'azienda. Oltre al lavoro ha frequentato corsi serali per diventare tecnica, diploma che consegu\u00ec nel 1960.\nGi\u00e0 a partire dal 1955 Tere\u0161kova divenne un'appassionata paracadutista. Grande ammiratrice di Jurij Gagarin, si candid\u00f2 pi\u00f9 volte per frequentare la scuola per aspiranti cosmonauti. Nel 1962 riusc\u00ec a partecipare all'esame di assunzione per il primo gruppo di donne cosmonaute; super\u00f2 con merito l'esame insieme ad altre quattro candidate (\u017danna \u00cbrkina, Tat'jana Kuznecova, Valentina Ponomar\u00ebva e Irina Solov'\u00ebva) e inizi\u00f2, cos\u00ec, il suo addestramento.\nA bordo di Vostok 6, Valentina Tere\u0161kova il 16 giugno 1963 venne lanciata dal cosmodromo di Bajkonur per una missione nello spazio durata quasi tre giorni interi. La missione effettu\u00f2 49 orbite terrestri. Quale comandante di una navicella spaziale scelse il nomignolo di \u0427\u0430\u0439\u043a\u0430 (\"\u010cajka\", \"gabbiano\") per i collegamenti via radio. Pochi giorni prima era stata lanciata la missione Vostok 5 al comando del cosmonauta Valerij F\u00ebdorovi\u010d Bykovskij. Il 19 giugno alle ore 08:20 Tere\u0161kova atterr\u00f2 a nord est di Karaganda (Kazakistan) dove venne aiutata nello sgancio del paracadute da alcuni contadini di un villaggio. Pochi giorni dopo le venne conferita a Mosca un'alta onorificenza, cio\u00e8 il titolo di \"Pilota-cosmonauta dell'Unione Sovietica\".\nDel primo gruppo di donne cosmonaute selezionato nel 1962, Tere\u0161kova fu l'unica a volare nello spazio. La sua popolarit\u00e0 fu grande negli anni successivi alla sua impresa spaziale. Le fu dedicato un francobollo nel 1963 e una linea di apparecchi fotografici prodotti dalla sovietica BELOMO dal 1965 al 1974 fu chiamata \u010caika dal nomignolo con cui era nota.\nA novembre del 1963 Tere\u0161kova spos\u00f2 Andrijan Grigor'evi\u010d Nikolaev (nato il 5 settembre 1929 e morto il 3 luglio 2004), cosmonauta che aveva partecipato alla missione Vostok 3. Il matrimonio venne celebrato a Mosca e seguito con molta enfasi dai media sovietici. Agli sposi venne assegnato un appartamento sul \"Kutusovskij Prospekt\". Nel 1964 nacque la loro figlia Alenka. Successivamente Tere\u0161kova studi\u00f2 presso l'accademia per ingegneri dell'aeronautica militare sovietica \"\u017dukovskij\".\nA maggio del 1966 venne eletta a far parte del Soviet Supremo dell'URSS e a maggio del 1968 divenne presidente del comitato donne dell'Unione Sovietica. Nel 1971 divenne membro del Comitato Centrale del PCUS. A partire dal 1974 fece parte del Presidium del Soviet Supremo e dal 1976 in poi fu vicepresidente della Commissione per l'educazione, la scienza e la cultura dell'Unione Sovietica.\nNel 1982 divorzi\u00f2 dal primo marito Andrijan Grigor'evi\u010d Nikolaev per sposarsi con Jurij \u0160apo\u0161nikov, del quale \u00e8 rimasta vedova nel 1999. Nel 1994 venne nominata dal governo russo direttrice del \"Centro russo per collaborazione internazionale culturale e scientifica\". Nel 2007, in un'intervista, Tere\u0161kova ha deciso di rivelare per la prima volta alcuni drammatici retroscena del suo primo volo orbitale. Al rientro, dopo 70 ore di assoluta immobilit\u00e0 in assenza di gravit\u00e0, mal di spazio e atterraggio disastroso, aveva rischiato la vita, ma l'orgoglio nazionale e la guerra fredda non consentirono di raccontare l'accaduto. Portata in ospedale e rimessa in sesto, venne poi consegnata agli onori della cronaca. Il 14 settembre 2003, nel II congresso del Partito della Vita russo, \u00e8 stata candidata come deputata alla Duma di stato della 4\u00aa convocazione sulla Lista di partito federale numero 3 ma il blocco del partito non ha superato la barriera elettorale.\nNel 2008-2011 fu deputata della Duma regionale di Jaroslavl' per il partito Russia Unita (il partito di Vladimir Putin), ricoprendo il ruolo di vicepresidente. Il 5 aprile 2008 \u00e8 stato il portabandiera del palcoscenico russo della staffetta delle torce olimpiche di Pechino a San Pietroburgo.\nNel 2011 \u00e8 stata eletta alla Duma di stato della Russia dal partito Russia Unita nella lista regionale di Jaroslavl'. Tere\u0161kova, insieme a Elena Mizulina, Irina Jarovaja e Andrej Sko\u010d, \u00e8 membro del gruppo parlamentare interdipendente per la protezione dei valori cristiani; in tale veste, appoggia l'introduzione di emendamenti alla Costituzione della Russia, secondo cui \"l'ortodossia \u00e8 la base dell'identit\u00e0 nazionale e culturale della Russia\", e quelli per l'abbattimento del limite di durata dei mandati presidenziali.\nIl 7 febbraio 2014 ha partecipato alla cerimonia di apertura delle Olimpiadi invernali di Sochi 2014 portando, insieme ad altre sette personalit\u00e0 russe, la bandiera olimpica. Il 18 settembre 2016, Tereshkova \u00e8 stata rieletta alla Duma. Nel 2017, in occasione dei suoi 80 anni, Putin ha detto in una cerimonia solenne a lei dedicata: \"\u00c8 sempre stata un simbolo della devozione alla Patria\".\nNel marzo 2020, nel dibattito sulla riforma della Costituzione russa, ha proposto un emendamento che, riassettando i mandati presidenziali, permetter\u00e0 a Vladimir Putin, presidente della Russia dal 2000 e in scadenza nel 2024, di occupare quell'incarico sino al 2036. Tale emendamento \u00e8 stato approvato dalla Corte costituzionale russa la settimana successiva."}
{"id": "303202", "revid": "125602586", "url": "https://it.wikipedia.org/wiki?curid=303202", "title": "Sinfonia n. 40 (Mozart)", "text": "La Sinfonia n. 40 in Sol minore K 550, , fu composta da Wolfgang Amadeus Mozart a Vienna durante il mese di luglio (mese molto produttivo per lui) del 1788. \nEssa \u00e8 la seconda di tre sinfonie (le altre sono la \"n. 39\" e la \"n. 41 \"Jupiter\"\") composte in rapida successione durante l'estate del 1788.\nLa sinfonia \u00e8 una delle pi\u00f9 ammirate e conosciute composizioni di Mozart, ed \u00e8 frequentemente eseguita e registrata in tutto il mondo.\nStruttura.\nOrganico musicale.\nLa strumentazione prevede parti per flauto, due oboi, due clarinetti (aggiunti nella seconda versione), due fagotti, due corni e archi. Da notare \u00e8 l'assenza di timpani e trombe, strumenti invece generalmente presenti nelle ultime sinfonie di Mozart.\nMovimenti.\nSono presenti quattro movimenti, coerentemente con i canoni della sinfonia del Classicismo:\nTutti i movimenti, con l'eccezione del terzo, sono in forma-sonata.\nMolto allegro.\nIl primo movimento inizia in tono oscuro, non con il primo tema ma con l'accompagnamento, eseguito dalle viole, violoncelli e contrabbassi. La tecnica di iniziare l'opera con l'accompagnamento anzich\u00e9 con la proposizione diretta del tema sar\u00e0 usata da Mozart anche nel suo \"Concerto per pianoforte e orchestra n. 27\" K 595 e diventer\u00e0 comune nella musica del romanticismo (per esempio nell'apertura del \"Concerto per violino e orchestra\" di Felix Mendelssohn e il \"Concerto per pianoforte e orchestra n. 3\" di Sergei Rachmaninoff).\nIl tema geografico, di cui si mostrano le prime otto battute strategiche, \u00e8 in forma di \"sentence\", o frase, in accordo con la terminologia di William Caplin. Nell'esempio \u00e8 riportata la cosiddetta presentazione (\"presentation\") della frase: le prime quattro misure costituiscono l'idea base (\"basic idea\"), le seconde quattro la ripetizione dell'idea base. Sempre seguendo Caplin, la ripetizione dell'idea base \u00e8 del tipo \"statement-response\", ossia domanda-risposta: infatti, le prime quattro battute muovono dalla tonica all'accordo di ii grado in terzo rivolto, le seconde quattro dalla dominante (V grado, in primo rivolto, poi allo stato fondamentale) alla tonica. Soggiacente a tale struttura \u00e8 il ben noto \"chiasmo armonico\" I - V - V - I, che caratterizza una molteplicit\u00e0 di temi della musica del periodo classico. Mozart ripropone tale configurazione, in qualche maniera convenzionale (uno schema, secondo Robert Gjerdingen), per il tema principale della sinfonia, ma sottilmente reinterpretandola in senso \"barocco\" (la struttura armonica \u00e8 I - ii - V - I, simile a quella dell'inizio del primo Preludio del primo volume del \"Clavicembalo ben Temperato\" di J. S. Bach), mentre Beethoven user\u00e0 il chiasmo armonico nella sua forma pi\u00f9 cruda, ad esempio nel tema principale della sonata per pianoforte op. 2 n. 3, in Do maggiore (la terza delle prime tre sonate per pianoforte, dedicate a Joseph Haydn, del 1795).\nAndante.\nIl secondo movimento ha un metro di 6/8 ed \u00e8 in tonalit\u00e0 di Mi bemolle maggiore, che \u00e8 la sopradominante maggiore della tonalit\u00e0 di Sol minore, con cui \u00e8 composto il resto della sinfonia. Questo movimento \u00e8 eseguito in piano, con degli sforzati.\nMinuetto e Trio.\nIl minuetto inizia in tono severo, con un'emiolia e un paio di frasi di tre battute; diversi musicologi hanno asserito che, nonostante si tratti di un \"minuetto\", il suo particolare ritmo non consentirebbe di essere ballato facilmente. Il trio, che contrasta con il minuetto per via del suo carattere pi\u00f9 leggero, \u00e8 in Sol maggiore e vede l'alternarsi di sezioni per soli archi e sezioni per soli fiati.\nFinale: Allegro assai.\nIl quarto e ultimo movimento si apre con una rapida serie di note ascendenti, delineando una triade di tonica. Questo effetto \u00e8 anche noto come \"razzo di Mannheim\", dal nome dell'omonima scuola musicale che l'ha inventato. Il movimento \u00e8 prevalentemente costituito da frasi di otto battute. All'inizio dello sviluppo vi \u00e8 un passaggio modulante che destabilizza l'intera tonalit\u00e0: in questa sezione viene suonata ogni nota della scala cromatica eccetto una, il Sol bequadro (la tonica).\nAnalisi e commenti.\nSi tratta della sinfonia pi\u00f9 nota di Mozart. Robert Schumann arriver\u00e0 ad accostarla ai criteri ideali della bellezza greca.\nOriginariamente considerata come esempio di grazia e leggerezza, forse confondendo la semplicit\u00e0 con cui vi si sviluppano e susseguono le varie melodie, appare oggi come fortemente introspettiva e di alto contenuto drammatico. Charles Rosen definisce la sinfonia \"un'opera di passione, violenza e dolore\". Il minuetto \u00e8 un esempio di questa drammaticit\u00e0 e anticipa quelle atmosfere romantiche che si ritroveranno in Beethoven e che qui appaiono trattenute, quasi nascoste.\nIl musicologo tedesco Alfred Einstein la definisce \"eroicamente tragica\". Descrivendo gli svolgimenti armonici della sinfonia, usa queste parole: \"sono come dei tuffi negli abissi dell'anima, simbolizzati in modulazioni tanto audaci che i contemporanei di Mozart non devono essere stati in grado di seguirli e tanto sublimi che soltanto Mozart stesso pot\u00e9 riportarli su di un livello terreno\".\nCommenti negativi sono invece stati espressi da Glenn Gould: il pianista afferma che nella sinfonia ci sono \"otto battute memorabili - la serie di seste discendenti non accompagnate che viene subito dopo la sbarra del finale, il punto in cui Mozart tende la mano allo spirito di Anton Webern - isolate in una mezz'ora di banalit\u00e0\".\nPrima esecuzione.\nMolti studiosi di Mozart sostenevano che fosse altamente probabile che Mozart non avesse mai ascoltato la sua sinfonia dal vivo. Alcuni musicologi andavano anche oltre, sostenendo che Mozart avesse composto la \"Sinfonia n. 40\" (nonch\u00e9 la \"n. 39\" e la \"n. 41\") senza nemmeno l'intenzione che fosse eseguita durante il suo periodo di vita, ma piuttosto che fosse un \"lascito ai posteri\"; o (per usare le parole di Alfred Einstein), un \"appello all'eternit\u00e0\".\nStudi pi\u00f9 recenti suggeriscono che queste supposizioni non siano esatte. Per esempio, \u00e8 stata ritrovata una lettera del musicista Johann Wenzel (1762 - 1831), datata 10 luglio 1802 e indirizzata all'editore Ambrosius K\u00fchnel, residente a Lipsia: in tale scritto, Wenzel si riferisce a una esecuzione della \"Sinfonia n. 40\" presso l'abitazione del barone Gottfried van Swieten in presenza di Mozart. Tuttavia, la sinfonia fu eseguita talmente male che il compositore decise di lasciare la sala.\nEsistono anche prove di altre esecuzioni. Tra la data di composizione della sinfonia e la morte del compositore, furono dati numerosi concerti sinfonici in cui era inclusa la musica di Mozart. In alcuni casi i programmi di tali concerti sono sopravvissuti, e talvolta era inclusa una sinfonia non ben identificata, di cui non si specificava data di composizione o tonalit\u00e0. Ecco alcuni concerti di cui si ha notizia:\n\u00c8 rilevante il fatto che Mozart abbia rivisto e leggermente modificato la sua sinfonia: sono infatti tuttora conservati i manoscritti di entrambe le versioni negli archivi della Gesellschaft der Musikfreunde a Vienna, donati a tale societ\u00e0 da Johannes Brahms. L'esistenza di due versioni \"dimostra che [la sinfonia] fu eseguita in pubblico, in quanto Mozart difficilmente avrebbe perso tempo ad aggiungere i clarinetti e a riscrivere le parti per flauti e oboi se non ci fosse stato uno specifico concerto in programma.\" L'orchestra del concerto del 1791 a Vienna include i fratelli clarinettisti Anton e Johann Stadler; la presenza dei clarinetti nell'orchestra implica quindi che solo la \"Sinfonia n. 39\" e la \"n. 40\" potevano essere in programma\", in quanto sono le uniche due a prevedere tale strumento nella loro partitura.\nAnche la versione senza clarinetti fu sicuramente eseguita in pubblico, in quanto Mozart potrebbe avere sentito la necessit\u00e0 di rivedere la sinfonia e modificarne alcune parti dopo averne effettivamente ascoltato dal vivo l'esecuzione e aver constatato che esistevano aspetti da migliorare.\nSi hanno anche prove di altri concerti: Mozart si stava preparando ad eseguire i cosiddetti \"Concerti nel Casino\", in occasione dell'inaugurazione di un nuovo casino nella Spiegelgasse a Vienna, il cui proprietario era Philipp Otto. Mozart aveva anche mandato alcuni inviti per questa serie di concerti al suo amico Michael von Puchberg. \u00c8 per\u00f2 impossibile stabilire se i concerti si siano effettivamente tenuti, o se siano stati cancellati per mancanza di interesse. Secondo Zaslaw, si tenne solo il primo dei tre concerti previsti.\nInfluenze.\nLudwig van Beethoven conosceva molto bene la \"Sinfonia n. 40\": in uno dei suoi quaderni il compositore aveva ricopiato 29 battute della composizione. \u00c8 probabile che il tema di apertura del quarto movimento sia stato d'ispirazione per Beethoven nel comporre il terzo movimento della sua quinta sinfonia.\nRegistrazioni.\nDiscografia selettiva"}
{"id": "303204", "revid": "287204", "url": "https://it.wikipedia.org/wiki?curid=303204", "title": "Bhopal", "text": "Bhopal (in urdu \u0628\u06be\u0648\u067e\u0627\u0644, in hindi \u092d\u094b\u092a\u093e\u0932, in marathi \u092d\u094b\u092a\u093e\u0933) \u00e8 una suddivisione dell'India, classificata come \"municipal corporation\", centrale di 1.798.218 abitanti, capoluogo del distretto di Bhopal e della divisione di Bhopal, nello stato federato del Madhya Pradesh. In base al numero di abitanti la citt\u00e0 rientra nella classe I (da 100.000 persone in su). Bhopal \u00e8 conosciuta anche con il soprannome di \"Citt\u00e0 dei 7 laghi\".\nGeografia fisica.\nTerritorio.\nLa citt\u00e0 \u00e8 situata a 23\u00b0 16' 0 N e 77\u00b0 24' 0 E e ha un'altitudine di 498 , in un'area collinosa (l'altopiano \"Malwa\"), che sale verso i monti Vindhya a sud. A ovest si trovano i due laghi \"Bhoj\", laghi artificiali di antica data (dell'XI e del XVIII secolo) appartenenti al bacino del fiume Yamuna, affluente del Gange. Nel subcontinente indiano, la collocazione di Bhopal \u00e8 molto favorevole: posizione centrale, comunicazioni agevoli per strada e ferrovia, un aeroporto moderno, risorse abbondanti di elettricit\u00e0 e di acqua, nonch\u00e9 di mano d'opera.\nClima.\nIl clima di Bhopal \u00e8 temperato caldo, con estati calde e inverni freschi. Esiste una ben definita stagione delle piogge, ma la piovosit\u00e0 non \u00e8 particolarmente elevata. Il clima estivo \u00e8 piuttosto secco a differenza di quello invernale che presenta un'elevata umidit\u00e0.\nStoria.\nPeriodo precoloniale.\nLa fondazione di Bhopal viene attribuita al re di Parmara, Bhoj (1000-1055), e il suo nome era originariamente \"Bhojpal\", dal nome di quel sovrano e dalla parola indiana \"pal\", diga. Infatti, il re cre\u00f2 un lago artificiale sbarrando con una diga di terra il corso del fiume Kolans, e nei pressi fond\u00f2 la citt\u00e0. Nel Seicento la citt\u00e0 faceva parte dell'impero Moghul, che si estendeva a gran parte dell'India ed era guidato da una classe dirigente di religione islamica, ma di idee moderate e tolleranti.\nGi\u00e0 ai primi del Settecento la citt\u00e0 si era arricchita di magnifici palazzi, moschee, e altre bellezze architettoniche. Nel 1724 divenne il cuore di uno regno musulmano creato dal generale (\"sardar\") afgano Dost Mohammed Khan approfittando dell'indebolimento dell'Impero Moghul. Per diversi anni il regno fu indipendente dall'Impero solo di fatto, ma non formalmente. La capitale, inizialmente posta in una cittadina minore, fu trasferita a Bhopal qualche anno dopo.\nPeriodo coloniale e post-coloniale.\nNel 1818 il regno di Bhopal divenne un principato nell'ambito dell'India britannica, e si distinse per la ricca cultura musulmana, le tradizioni di tolleranza, le istituzioni progressiste. Tutto questo avvenne in particolare grazie al governo di quattro sovrane musulmane (\"Begum\", 1819-1926), le quali, proponendosi di educare il popolo, avevano imposto l'istruzione primaria gratuita per tutti e favorito l'emancipazione delle donne. Letteratura, poesia, pittura e musica erano le pi\u00f9 importanti forme d'aggregazione della popolazione.\nDopo l'indipendenza dell'India, lo stato di Bhopal divenne uno degli stati della federazione. Nel 1956, nel quadro di una riorganizzazione generale della federazione, lo stato fu sostituito dal nuovo, pi\u00f9 vasto stato del Madhya Pradesh, di cui Bhopal \u00e8 capitale.\nL'incidente del 1984.\nIl 2 dicembre 1984 avvenne a Bhopal un terribile incidente industriale, che provoc\u00f2 diverse migliaia di morti. Da una fabbrica di fitofarmaci di propriet\u00e0 della multinazionale statunitense Union Carbide si svilupp\u00f2 una nube di isocianato di metile, che si espanse su una zona densamente popolata. I morti sul momento furono circa 5000, ma il bilancio sale oltre i 15000 se si contano coloro che morirono nel periodo seguente per le conseguenze dell'intossicazione. Contando anche i sopravvissuti, sia con danni permanenti che con lesioni solo temporanee, il numero di intossicati sarebbe compreso, secondo le varie fonti, tra 150.000 e oltre 600.000.\nLa societ\u00e0 responsabile del disastro era all'epoca una filiale del gruppo Union Carbide; in seguito Union Carbide vendette la filiale ad una societ\u00e0 indiana, e successivamente la Union Carbide stessa fu rilevata dalla Dow Chemical, societ\u00e0 americana tra i maggiori produttori del settore chimico.\nSociet\u00e0.\nEvoluzione demografica.\nAl censimento del 2001 la popolazione di Bhopal assommava a 1.433.875 persone, delle quali 755.685 maschi e 678.190 femmine. I bambini di et\u00e0 inferiore o uguale ai sei anni assommavano a 203.348, dei quali 105.034 maschi e 98.314 femmine. Infine, coloro che erano in grado di saper almeno leggere e scrivere erano 985.956, dei quali 559.245 maschi e 426.711 femmine.\nLe lingue pi\u00f9 diffuse sono l'urdu (che era anche la lingua della classe dirigente dello stato di Bhopal), l'hindi e anche l'inglese. Una minoranza significativa parla marathi.\nLa religione pi\u00f9 diffusa a Bhopal \u00e8 tradizionalmente l'Islam, ma esistono oggi significative presenze di altre religioni, in particolare l'induismo.\nPovert\u00e0.\nI bambini dei marciapiedi, per la maggior parte senza parenti, hanno un'et\u00e0 compresa fra i cinque e i diciotto anni. Soffrono fra l'altro di denutrizione, di gravi malattie della pelle e di pesanti problemi psicologici. Tra di loro ci sono bambini con problemi di tossicodipendenza, che vengono costretti a prostituirsi.\nEconomia.\nBhopal, oltre alla sua grande cultura, era una cittadina ricca di piccoli artigiani, famosi in tutta la regione per le loro lavorazioni. Quasi tutti si trovavano nella zona nord della citt\u00e0, la pi\u00f9 povera, ma ci\u00f2 non spaventava i clienti, soprattutto ricche signore della \"Bhopal bene\". Ancora oggi, l'oreficeria \u00e8 una delle attivit\u00e0 economiche importanti di Bhopal. Accanto a questa tradizione artigianale, si \u00e8 sviluppata un'attivit\u00e0 industriale favorita dalla collocazione geografica della citt\u00e0."}
{"id": "303205", "revid": "226458", "url": "https://it.wikipedia.org/wiki?curid=303205", "title": "Monetazione greca arcaica", "text": "Nell'ambito della monetazione greca arcaica ricadono quelle monete emesse dalle civilt\u00e0 del Mediterraneo nel periodo che intercorre tra la nascita della moneta e le guerre persiane\nAgli inizi le monete erano relativamente grezze rispetto agli standard successivi. Avevano una forma globulare, a forma di fagiolo. La \"creseide\" era fatta in elettro, una lega naturale di oro ed argento, che si trovava nelle sabbie aurifere del fiume Pattolo, fiume che scorre per Sardi, la capitale della Lidia \nVerso la met\u00e0 del VI secolo a.C. divenne re della Lidia Creso, che introdusse il bimetallismo: furono emesse quindi monete in oro e monete in argento, anzich\u00e9 in una lega tra i due metalli.\nDopo la conquista della Lidia da parte di Ciro il Grande nel 546 a.C. la moneta si sposta verso occidente. Probabilmente la prima polis europea a battere moneta \u00e8 Egina, situata sull'isola omonima.\nSubito dopo ha inizio la monetazione di Atene, Corinto, Chalkis ed Eretria. In questo momento nascono due standard ponderali: \nVerso la fine del VI secolo la moneta raggiunge anche l'Italia meridionale e la Sicilia. \nA cavallo tra la fine del VI e l'inizio del V secolo in Magna Grecia \u00e8 presente il fenomeno della monetazione incusa.\nLe prime monete erano marcate con un disegno geometrico o con un simbolo che indicava la citt\u00e0 di provenienza. In genere il disegno che le caratterizzava era impresso su un solo lato (conio di incudine), mentre sull'altro c'era il segno del punzone utilizzato per spingere il metallo. Quindi rimaneva in incuso la traccia del punzone.\nCon il miglioramento delle tecniche di produzione, le monete divennero pi\u00f9 standardizzate, a forma di piccoli dischi metallici. Divenne abituale l'abitudine di porre una rappresentazione della divinit\u00e0 protettrice della citt\u00e0 o animali simbolici come la civetta sacra ad Atena nelle monete ateniesi.\nIl mondo greco era diviso in un migliaio di citt\u00e0 (\u03c0\u03bf\u03bb\u03b5\u03b9\u03c2) indipendenti e la maggior parte di queste emisero le proprie monete. Tuttavia per facilitare il commercio tra le citt\u00e0 con il tempo le monete furono battute in valori standard, anche se contrassegnate ognuna con i simboli della citt\u00e0 che le aveva emesse. Qualcosa di simile alle monete dell'Euro, in cui \u00e8 riconoscibile lo stato che le ha battute ma che sono valide in tutta la zona Euro. La dracma divenne l'unit\u00e0 di scambio pi\u00f9 diffusa. \nVerso il 510 a.C. Atene inizi\u00f2 a produrre una moneta da quattro dracme, il tetradramma, che fu usata in tutto il mondo greco e che rifletteva la crescente egemonia di Atene.\nCon la fine delle guerre persiane dopo la battaglia di Salamina gradualmente la monetazione greca, come peraltro l'arte greca in generale, passa dal periodo arcaico a quello classico."}
{"id": "303206", "revid": "11930", "url": "https://it.wikipedia.org/wiki?curid=303206", "title": "Kung Fu", "text": ""}
{"id": "303207", "revid": "11930", "url": "https://it.wikipedia.org/wiki?curid=303207", "title": "Kungfu", "text": ""}
{"id": "303210", "revid": "11930", "url": "https://it.wikipedia.org/wiki?curid=303210", "title": "Gong-fu", "text": ""}
{"id": "303214", "revid": "11930", "url": "https://it.wikipedia.org/wiki?curid=303214", "title": "Wu-Shu", "text": ""}
{"id": "303215", "revid": "11930", "url": "https://it.wikipedia.org/wiki?curid=303215", "title": "Wu shu", "text": ""}
{"id": "303216", "revid": "11930", "url": "https://it.wikipedia.org/wiki?curid=303216", "title": "Wu Shu", "text": ""}
{"id": "303217", "revid": "41779", "url": "https://it.wikipedia.org/wiki?curid=303217", "title": "Charset", "text": ""}
{"id": "303218", "revid": "38783", "url": "https://it.wikipedia.org/wiki?curid=303218", "title": "Eumetazoi", "text": ""}
{"id": "303224", "revid": "38783", "url": "https://it.wikipedia.org/wiki?curid=303224", "title": "Mesozoi", "text": ""}
{"id": "303231", "revid": "6093", "url": "https://it.wikipedia.org/wiki?curid=303231", "title": "Isola di Negroponte", "text": ""}
{"id": "303232", "revid": "1652635", "url": "https://it.wikipedia.org/wiki?curid=303232", "title": "Loxia curvirostra", "text": "Il crociere comune (Loxia curvirostra ) \u00e8 un uccello passeriforme della famiglia dei Fringillidi.\nEtimologia.\nIl nome scientifico della specie, \"curvirostra\", deriva dal latino e significa \"dal becco ricurvo\", chiaro riferimento al becco uncinato ed incrociato di questi uccelli, che frutta loro anche il nome comune.\nDescrizione.\nDimensioni.\nMisura 14-23 centrimetri di lunghezza, per 23-43 grammi di peso: le popolazioni delle zone calde tendono a raggiungere dimensioni minori rispetto a quelle delle aree fredde, seguendo un gradiente crescente in direttrice SE-NW.\nAspetto.\nSi tratta di uccelli dall'aspetto robusto e massiccio, muniti di testa grossa e allungata, ali appuntite e coda forcuta. Il becco \u00e8 inconfondibile, dalle punte incrociate: la frequenza con la quale la mascella \u00e8 inclinata verso destra e la mandibola verso sinistra e viceversa \u00e8 di circa 1:1, tuttavia non si \u00e8 ancora riusciti a comprendere a fondo i processi alla base della direzione d'incrocio del becco.\nIl piumaggio mostra una certa variabilit\u00e0 intraspecifica, pur presentando sempre dicromatismo sessuale: nei maschi, infatti, testa, dorso, petto e ventre sono di un colore che va dall'arancio al rosso mattone (generalmente pi\u00f9 scuro sul dorso e pi\u00f9 vivace sul codione), con diffuse sfumature grigie su fianchi e faccia (zona fra i lati del becco e le orecchie), sottocoda bianco ed ali e coda nerastre. Nelle femmine, invece, il rosso \u00e8 sostituito da un colore che pu\u00f2 andare dal bruno-grigiastro al verde-giallastro, generalmente pi\u00f9 brillante sulla groppa e sul codione. In generale, l'estensione e l'intensit\u00e0 della colorazione corporea sono direttamente correlate alla presenza di antociani nella dieta, sebbene con differenze a livello di popolazione (ad esempio, gli esemplari dei Balcani tendono ad assumere una colorazione pi\u00f9 tendente al rosa, quelli nordafricani e ciprioti pi\u00f9 tendenti al giallo-arancio etc.),\nIn ambedue i sessi, il becco \u00e8 di colore nerastro, le zampe sono di colore carnicino-nerastro e gli occhi sono di colore bruno scuro.\nBiologia.\nSi tratta di uccelli dalle abitudini essenzialmente diurne, che passano la giornata alla ricerca di cibo fra gli alberi e sul far della sera fanno ritorno a posatoi riparati per passare la notte. I crocieri sono uccelli molto miti e discreti, che a dispetto della colorazione vivace (in special modo per quanto riguarda gli esemplari di sesso maschile) e della grossa taglia (considerando che si tratta di fringillidi) non sono facilissimi da osservare in natura, in quanto, pur non essendo timidi, al minimo rumore o cenno di disturbo tendono a rifugiarsi nel folto della vegetazione.\nAll'infuori della stagione degli amori, questi uccelli si riuniscono in piccoli stormi, spesso in associazione con altre specie di crociere, all'interno dei quali sono comunque ben riconoscibili le coppie, sempre molto unite.\nIl richiamo dei crocieri \u00e8 simile ma ben distinguibile per ogni sottospecie: il loro canto \u00e8 basso, dolce e pigolante. Il richiamo viene emesso dagli esemplari che si stanno nutrendo, mentre quelli in volo sono generalmente silenti: eventuali altri gruppi presenti nei paraggi oppure di passaggio, all'udire i richiami, si avvicinano e si uniscono al banchetto. Il tipo di richiamo \u00e8 strettamente correlato alla conformazione del becco e quindi conseguentemente al tipo di albero utilizzato per trarre nutrimento: pertanto, ai richiami saranno ricettivi solo gli esemplari con dimensioni del becco comparabili, mentre gli altri (anche facenti parte della stessa sottospecie, ma con becco conformato in maniera differente) lo ignoreranno.\nAlimentazione.\nLa dieta dei crocieri \u00e8 composta quasi esclusivamente di pinoli: per far fronte a tale dieta, il crociere \u00e8 perfettamente equipaggiato grazie all'inconfondibile becco incrociato, che viene inserito fra le scaglie delle pigne ed aperto per divaricarle quel tanto che basta a poter inserire all'interno la lingua ed estrarre il pinolo, che viene poi sgusciato con perizia sempre utilizzando becco e lingua (talvolta aiutandosi con una zampa od inserendo pigna o pinolo in un anfratto della corteccia per poterli maneggiare pi\u00f9 agevolmente, sebbene raramente i crocieri ricavino cibo da pigne cadute). Durante la ricerca del cibo e l'alimentazione i crocieri spesso si appendono a testa in gi\u00f9 fra i rami, ricordando molto i pappagalli, cosa che accade anche durante la manipolazione dei semi mediante becco, lingua e zampe.\nSebbene non siano altrettanto esigenti di altre specie congeneri riguardo agli alberi fra i quali cercare il nutrimento, esiste una correlazione abbastanza univoca fra le specie di conifera visitate e la sottospecie in questione, con le popolazioni del Mediterraneo occidentale che prediligono il pino d'Aleppo, quelle del Mediterraneo orientale e della Corsica pi\u00f9 focalizzate sul pino nero, quelle dell'Europa centrale legate al pino silvestre, quelle balcaniche al pino loricato, quelle del Sud-est asiatico al pino khasi, quelle dell'Estremo Oriente a pecci asiatici e piante di tsuga, cos\u00ec come quelle del Nord America orientale, mentre quelle del Nord America occidentale prediligono l'abete di Douglas e il pino giallo.\nOltre ai semi, i crocieri mangiano anche i germogli e le giovani pigne delle conifere: la loro dieta viene inoltre integrata con piccoli insetti, catturati in special modo durante il periodo riproduttivo, quando il fabbisogno energetico di adulti e nidiacei \u00e8 aumentato. Non \u00e8 infine insolito, specie nell'arco alpino, osservare esemplari di crociere aggrappati ai muri delle baite, attirati dai sali che essudano dagli interstizi.\nRiproduzione.\nIl crociere pu\u00f2 riprodursi durante tutto l'arco dell'anno, prediligendo tuttavia per farlo i mesi fra gennaio e maggio, quando la disponibilit\u00e0 di cibo \u00e8 massima: in generale, i crocieri sono noti per la precocit\u00e0 della loro riproduzione, che comincia gi\u00e0 verso la fine dell'inverno, rispetto a quasi tutti gli altri fringillidi, che si riproducono a primavera iniziata. Avendo a disposizione cibo durante tutto l'arco dell'anno, questi uccelli possono portare avanti anche quattro o pi\u00f9 covate.\nSi tratta di uccelli monogami: le coppie sono molto unite e rimangono assieme anche all'infuori del periodo riproduttivo, scambiandosi reciproche tenerezze di tanto in tanto.\nIl nido viene costruito dalla femmina con penne, erica, paglia e ginestra, nonch\u00e9 peli di animali, nel campo superiore di una conifera (in genere un abete rosso), fra i 2 e i 20 m d'altezza: al suo interno, essa depone dalle due alle cinque uova (solitamente tre), di colore biancastro e maculature marroni, che provvede a covare per un periodo che va dai 14 ai 16 giorni. Durante le operazioni di costruzione del nido e di cova, il maschio procura alla femmina il cibo, imbeccandola, oltre a rimanere di guardia nei pressi del nido: talvolta, esso pu\u00f2 fornire alla femmina parte del materiale da costruzione del nido.\nI \"pulli\" sono ciechi e nudi alla schiusa: essi vengono imbeccati e accuditi da ambedue i genitori, i quali si alternano fra il nido e la ricerca di cibo. Attorno alle due settimane di vita i giovani uccellini sono pronti per l'involo: tuttavia, essi tendono a rimanere nei pressi del nido ancora per 2-3 settimane prima di allontanarsene definitivamente, chiedendo sempre pi\u00f9 sporadicamente l'imbeccata ai genitori (che se la disponibilit\u00e0 del cibo lo permette stanno nel frattempo portando avanti una seconda covata) e seguendoli nei loro spostamenti, per poi disperdersi.\nIl becco dei crocieri alla schiusa \u00e8 dritto, e solo fra le due e le quattro settimane di vita comincia ad assumere la caratteristica curvatura.\nLa speranza di vita dei crocieri in cattivit\u00e0 \u00e8 di circa 8 anni, mentre in natura questi uccelli difficilmente vivono pi\u00f9 di tre anni.\nDistribuzione e habitat.\nIl crociere comune occupa un areale olartico, comprendente una vasta porzione di Nordamerica (dal sud dell'Alaska al Messico attraverso la Catena Costiera Pacifica, e ad est fino al New England) ed Eurasia (dalla penisola scandinava al Nordafrica ad est fino alla Manciuria e al Giappone, e da qui a sud fino a Vietnam e Filippine). In Italia la specie \u00e8 stanziale fra i 1000 e i 2200 m di quota su tutto l'arco alpino e in gran parte delle Prealpi, mentre lungo gli Appennini \u00e8 presente ma meno comune e nel sud e nelle isole la specie \u00e8 accidentale, con esemplari provenienti dal Nordafrica o dalla Spagna.\nL\"'habitat\" di questi uccelli \u00e8 rappresentato dalle pinete a clima temperato, in pianura nelle aree pi\u00f9 fredde (dove colonizza la taiga) e nelle zone collinari o montane delle aree a clima pi\u00f9 caldo. I singoli esemplari, a seconda delle dimensioni e della conformazione del becco, tendono a colonizzare pinete a predominanza di specie diverse: ad esempio, gli esemplari dal becco pi\u00f9 massiccio popolano i boschi a prevalenza di specie dalle grosse pigne, come il peccio di Engelmann e il pino di Ponderosa negli Stati del Pacifico e peccio nero nel nordest, mentre gli esemplari dal becco pi\u00f9 sottile si associano ad alberi dalle pigne meno grandi come tsuga e pseudotsuga.\nGeneralmente stanziale, specialmente i giovani in dispersione sono soliti compiere spostamenti anche di una certa entit\u00e0: nei periodi in cui il cibo scarseggia, inoltre, grossi gruppi di questi uccelli migrano verso nuovi ambienti, talvolta colonizzandoli con successo e divenendovi residenti, come successo ad esempio nelle isole britanniche.\nTassonomia.\nSono riconosciute le seguenti sottospecie:\nLa sottospecie \"sinesciuris\" \u00e8 stata elevata al rango di specie a s\u00e9 stante col nome di \"Loxia sinesciuris\".\nLa tassonomia del crociere, sia in ambito intraspecifico che interspecifico, \u00e8 ancora lungi dall'essere stata chiarita in maniera esauriente. Alcuni autori accorperebbero la sottospecie \"guillemardi\" alla nominale oppure le sottospecie \"sitkensis\" e \"benti\" in \"bendirei\", mentre altre separerebbero le popolazioni spagnole (da quelle baleariche, col nome di \"L. c. hispana\"), crimeane e turche (da \"guillemardi\", coi nomi rispettivamente di \"L. c. mariae\", \"L. c. vasvarii\" e \"L. c. caucasia\"), quelle dei monti dell'Altaj (da \"altaiensis\", col nome di \"L. c. ermaki\"), quelle dell'area di confine tra il Messico e gli Stati Uniti d'America, quelle dell'Idaho centro-meridionale e del Colorado (da \"benti\", coi nomi rispettivamente di \"L. c. reai\" e \"L. c. vividior\"). La sottospecie \"pusilla\" \u00e8 considerata obsoleta in quanto sinonimo di \"percna\". \nLe differenze fra le varie sottospecie, ancor pi\u00f9 che di carattere morfologico (la livrea e la morfometria del becco sono piuttosto variabili a livello individuale in tutte le popolazioni), vengono ricercate nei richiami emessi e nella tipologia di volo: l'analisi di questi parametri ha tuttavia aggiunto ancora pi\u00f9 confusione alla tassonomia del crociere, identificando sei tipi vocali (considerabili sottospecie) in Europa orientale ed altri sei nel bacino occidentale del Mediterraneo, tutti con un considerevole grado di sovrapposizione dell'areale: tali differenze (vocalizzazioni, volo, tendenza a vivere in simpatria senza ibridazione) stupiscono non poco, in quanto utilizzate come chiave tassonomica per differenziare il crociere comune dagli affini crociere delle pinete e crociere scozzese, quest'ultimo un tempo a sua volta considerato una sottospecie di crociere comune e secondo alcuni da continuare a trattare come tale, allo stesso modo del crociere delle pinete.\nIl crociere nel folklore.\nI crocieri sono conosciuti anche con numerosi nomi nella tradizione popolare, soprattutto in Nord Italia, generalmente tutti legati alla caratteristica conformazione del loro becco: fra questi si contano \"becsstuart\", \"crusnaber\" e \"scroito\". Altro nome dato a questi animali \u00e8 \"uccello di Cristo\": si pensa che tale epiteto sia legato al fatto che i crocieri sono soliti scendere a quote pi\u00f9 basse durante il periodo freddo, e cominciano quindi a poter essere osservati nelle zone suburbane all'incirca durante il periodo natalizio, oppure al fatto che secondo la tradizione un crociere avrebbe tentato di togliere le spine dalla corona per alleviare le sofferenze a Ges\u00f9 crocifisso, gesto dal quale avrebbe origine il becco a forma di croce. Un altro nome popolare del crociere \u00e8 infine \"uccello della gotta\", legato al fatto che un tempo si credeva che questi uccelli prendessero su di s\u00e9 le malattie degli uomini, tra le quali appunto la gotta."}
{"id": "303235", "revid": "56620", "url": "https://it.wikipedia.org/wiki?curid=303235", "title": "Crociere", "text": ""}
{"id": "303241", "revid": "125304895", "url": "https://it.wikipedia.org/wiki?curid=303241", "title": "Inuyasha (personaggio)", "text": ", a volte scritto anche InuYasha, soprattutto in Europa, \u00e8 un personaggio immaginario e protagonista dell'omonimo manga creato da Rumiko Takahashi, da cui successivamente \u00e8 stata tratta una serie animata. Nel 2002 il personaggio ha vinto la 24\u00aa edizione del sondaggio rivolto ai lettori della rivista Animage \"Anime Grand Prix\" come \"Miglior personaggio maschile\".\nBiografia.\nEra Sengoku (XVI secolo).\nInuyasha \u00e8 un hany\u014d, un mezzodemone, figlio del Grande Demone Cane, un demone potentissimo, e della principessa umana Izayoi.\nIl padre mor\u00ec a seguito delle ferite riportate durante una battaglia contro il demone drago Ryuukotsusei, quando Inuyasha era ancora un neonato, nel tentativo di proteggere la compagna umana e il bambino.\nEssendo un essere a met\u00e0, la sua infanzia e adolescenza sono costellate dal rifiuto sia degli esseri umani, sia dei demoni, in quanto debole a causa del suo sangue impuro.\nDopo la morte della madre, il desiderio di divenire un demone completo lo spinse a cercare la Sfera dei Quattro Spiriti (\"Shikon No Tama\" o \"Gemma Sacra\") custodita dalla sacerdotessa Kikyo, che poteva permettergli di tramutarsi in un essere soprannaturale completo come il genitore e il fratellastro. Inuyasha cerc\u00f2 pi\u00f9 volte di sottrarre la Sfera alla miko, senza successo, in compenso entrambi svilupparono un legame tra loro e si resero conto di essere incapaci di infliggere il colpo di grazia l'uno all'altra, iniziando cos\u00ec a parlarsi e confidarsi e Kikyo permise al mezzodemone di percepire la sua solitudine, costretta ad una vita di abnegazione alla Sfera e di costante lotta contro i demoni. Col tempo il ragazzo si leg\u00f2 sempre di pi\u00f9 a Kikyo, la quale gli propose di usare la Sfera, contrariamente ai suoi progetti, per diventare un essere umano.\nIl gesto avrebbe permesso la purificazione completa della Sfera fino ad estinguersi, permettendo ad entrambi di vivere una vita umana e normale fianco a fianco.\nI due non riusciranno a coronare il loro sogno in quanto, circuiti dal piano del malvagio Naraku che far\u00e0 credere ad entrambi di essere stati traditi, si ritroveranno a distruggersi a vicenda.\nInuyasha e Kikyo si accordano di incontrarsi all'alba. Ma Naraku assume le sembianze di Inuyasha e giunge sul posto prima di lui. Attacca Kikyo e ruba la Sfera dei Quattro Spiriti e dice che in realt\u00e0 non aveva nessuna intenzione di diventare umano fin dal principio e che ora potr\u00e0 diventare un demone completo. Kikyo si sente tradita e, anche se \u00e8 ferita mortalmente, torna al villaggio per vendicarsi. Naraku nel frattempo \u00e8 tornato al villaggio, ha rimesso al suo posto nel tempio la Sfera, assume le sembianze di Kikyo e torna nuovamente sul luogo dell'incontro, questa volta per incontrare Inuyasha. Inuyasha aspetta all'ombra del Goshinboku, ma viene attaccato da Naraku con l'aspetto di Kikyo. Ancora una volta il demone rende la sceneggiata credibile raccontando ad Inuyasha di non averlo mai amato, ma di aver aspettato solamente il momento in cui sarebbe stato pi\u00f9 vulnerabile. Sentendosi tradito, Inuyasha corre al villaggio e ruba la Sfera dal tempio. Dopo aver rubato la Sfera, Inuyasha viene fermato dalla vera Kikyo che, vedendolo con la Sfera in mano, non ha pi\u00f9 dubbi: Inuyasha non voleva altro che la Sfera. Utilizzando le sue ultime forze, Kikyo inchioda Inuyasha al Goshinboku ma all'ultimo istante, probabilmente per amore, non utilizza una freccia purificatrice, che avrebbe ucciso Inuyasha, ma si limita a sigillarlo all'albero per l'eternit\u00e0, in una sorta di sonno eterno. Kikyo decide di non usare la Sfera per salvarsi la vita e ordina a sua sorella Kaede di cremare il suo corpo insieme alla Sfera.\nSia lo spirito di Kikyo che la Sfera dei Quattro Spiriti si reincarneranno 500 anni dopo (sebbene nell'epoca Sengoku invece siano passati solo 50 anni dalla morte della sacerdotessa) nel corpo di Kagome Higurashi.\nEra moderna (XXI secolo).\nA seguito di una caduta nel pozzo Mangiaossa situato a fianco del tempio scintoista dove vive, Kagome viagger\u00e0 indietro nel tempo fino all'Era Sengoku, 50 anni dopo la morte di Kikyo. Qui Kagome, assalita dai mostri, liberer\u00e0 il mezzodemone Inuyasha dalla freccia che lo imprigionava e quest'ultimo la salver\u00e0 dal demone. L'aggressivit\u00e0 di Inuyasha e l'odio verso la ragazza dovuto alla rassomiglianza con Kikyo lo porteranno a voler distruggere anche lei oltre il demone, nel tentativo anche di rubarle la Sfera, ma l'intervento tempestivo della sacerdotessa Kaede, sorella di Kikyo, salva Kagome e le dona la possibilit\u00e0 di controllare il mezzodemone.\nIn seguito al furto della sfera da parte di un demone Corvo, questa verr\u00e0 colpita da una freccia e ridotta in mille pezzi scaraventati su tutto il territorio. Inuyasha e Kagome partiranno per un viaggio in cerca dei frammenti, nella speranza di ricomporre l'oggetto magico.\nAlla coppia si uniscono successivamente Shippo, un piccolo demone volpe i cui genitori sono stati barbaramente uccisi, il monaco Miroku, che convive con una maledizione lanciata a suo nonno paterno da Naraku, che lo condurr\u00e0 presto a morte certa a meno che non elimini quest'ultimo, Sango, unica sopravvissuta fra gli sterminatori di demoni, dopo la distruzione del suo villaggio da parte di Naraku, e Kirara, un demone gatto, compagna di Sango in battaglia.\nRitorner\u00e0 anche la stessa Kikyo, ricreata da una strega, la quale si trasciner\u00e0 con difficolt\u00e0 anche dopo la sconfitta della sua \"creatrice\", alimentata dalle anime degli innocenti, nel tentativo di vendicarsi del mezzodemone che lei crede l'abbia tradita. il rapporto tra i due sar\u00e0 complicato sia dalla storia che hanno condiviso, con tanti punti oscuri, che dalla nuova presenza di Kagome al fianco di Inuyasha.\nProprio l'incontro con Miroku permetter\u00e0 al gruppo di apprendere alcune verit\u00e0 sul passato e che hanno influenzato gli eventi coinvolti, in particolare l'esistenza di Naraku, vera eminenza grigia che manovra le esistenze dei personaggi nel tentativo di recuperare a sua volta la Sfera.\nCinquant'anni prima, infatti, Kikyo si prese caritatevolmente cura di un brigante di nome Onigumo, un essere umano infermo e morente, bendato persino in volto. Ma l'animo intriso di malvagit\u00e0 e i pensieri impuri verso la sacerdotessa, nonostante i suoi gesti benevoli, portarono Onigumo a donare il suo corpo in pasto ad un'orda di demoni per potenziarsi e avere finalmente un nuovo corpo. L'unione di Onigumo con i demoni gener\u00f2 Naraku. Fu proprio Naraku ad ordire l'inganno che port\u00f2 alla morte di Kikyo e al sigillo del personaggio.\nScopo dichiarato di Inuyasha e dei suoi compagni diventa quindi eliminare Naraku, per vendicare le proprie passate sofferenze e la morte della sacerdotessa ed evitare che entri in possesso della Sfera che si sta lentamente ricomponendo, ovviamente eliminare Naraku sar\u00e0 estremamente difficile, anche perch\u00e9 egli \u00e8 circondato di fedeli aiutanti dai poteri soprannaturali, come Kanna.\nFinale.\nTre anni dopo la battaglia finale, si sposa con Kagome. Nella terza serie animata, non tratta dal manga e ambientata diciotto anni dopo la fine della serie principale, ha avuto dalla moglie una figlia per un quarto demone, Moroha.\nCarattere.\nIl personaggio di Inuyasha si evolve nel corso della vicenda, all'inizio ha i tratti di un ragazzo scontroso, egoista, cinico, arrogante, capriccioso, immaturo, infantile, e testardo, ma si evolver\u00e0 maturando progressivamente, perdendo molte delle sue caratteristiche infantili e divenendo molto pi\u00f9 buono, maturo, altruista, coraggioso e leale, limitando il suo carattere ruvido e scorbutico. Ci\u00f2 nonostante, Inuyasha rimane per tutta la serie abbastanza irascibile, permaloso, severo, a volte geloso, e impulsivo. Inuyasha inizia inoltre a sviluppare un attaccamento a Kagome in particolare, rendendolo per\u00f2 parte di un triangolo difficile con la ricomparsa di Kikyo sulla scena, facendolo altalenare continuamente tra i suoi sentimenti passati per la sacerdotessa e quelli nuovi che prova per Kagome.\nInuyasha parla in un giapponese piuttosto duro. Non usa mai appellativi onorevoli per rivolgersi ai personaggi e, quando parla a persone che non gli piacciono, usa senza riguardo il termine \"temee\", un modo fortemente aggressivo per dire \"tu\" ad un avversario, che pu\u00f2 essere tradotto come \"dannato\" o \"bastardo\". Il suo rispetto per gli anziani \u00e8 pressoch\u00e9 nullo, infatti li chiama spesso \"-baba\" o \"-jiji\", che possono essere tradotti con \"vecchia strega\" e \"vecchio\", rispettivamente. Usa anche il pronome maschile \"ore\", che si adatta alla sua personalit\u00e0 e alla sua forza. Inuyasha si offende facilmente, quando qualcuno lo chiama cane rognoso, cuccioletto, mezzosangue o con un appellativo che suggerisce inferiorit\u00e0, rispetto agli y\u014dkai, a causa della sua parentela umana.\nTrasformazioni.\nCome tutti i mezzodemoni, Inuyasha diventa completamente umano una volta al mese. Durante le notti di luna nuova, i suoi capelli diventano neri e i suoi poteri sovrannaturali svaniscono, cos\u00ec come le sue caratteristiche demoniache. In questa forma Inuyasha pu\u00f2 usare Tessaiga solo nella sua forma di vecchia katana. Solo gli amici di Inuyasha e pochi altri sono a conoscenza del suo segreto, poich\u00e9 tende a stare per conto suo durante le notti di luna nuova. Inuyasha torna al suo aspetto normale al sorgere del sole, riguadagnando tutti i suoi poteri.\nIl sangue demoniaco di Inuyasha prende il sopravvento su di lui ogni volta che la sua vita \u00e8 in pericolo e Tessaiga \u00e8 fuori portata. La prima trasformazione di Inuyasha avviene quando Goshinki spezza in due Tessaiga con le sue zanne. Quando \u00e8 sotto l'effetto della trasformazione, gli occhi di Inuyasha diventano rossi con le iridi blu. Strisce simili a quelle del fratellastro Sesshomaru, inoltre, appaiono sui lati del volto, mentre le sue zanne e i suoi artigli si fanno pi\u00f9 pronunciati. Una volta avvenuta la trasformazione, tutte le caratteristiche fisiche di Inuyasha, come la forza e la resistenza, crescono a dismisura, mentre Inuyasha diventa insensibile al dolore. Tuttavia Inuyasha non riesce a gestire con efficacia tale potere senza esserne posseduto e in questa forma perde totalmente il controllo diventando pericolo per s\u00e9 stesso e per i suoi amici\nMentre \u00e8 intrappolato nel petto del Demone di Pietra, Inuyasha usa un frammento della Sfera dei Quattro Spiriti per rafforzare il potere di Tessaiga, uno sforzo che si trasforma presto in un incubo quando il potere impuro del frammento confluisce in Tessaiga, causando la trasformazione di Inuyasha. Kagome, per tirare fuori Inuyasha da quella situazione difficile, lo abbraccia, purificando il frammento e lasciando Inuyasha in una versione purificata della sua forma di demone In questa forma, Inuyasha conserva alcune delle caratteristiche della sua forma di demone, come le strisce viola sul viso e la traccia nera sotto i suoi occhi, ma gli occhi stessi rimangono chiari, avendo lui conservato la sua identit\u00e0 invece di essere soggetto alla rabbia senza controllo che caratterizza la sua forma di demone. La sua aura viene aumentata considerevolmente, permettendogli di usare il Kongosoha di Tessaiga fuso con il Taglio del Vento con un'intensit\u00e0 di gran lunga superiore ai suoi utilizzi precedenti. Dopo che il frammento viene rimosso da Tessaiga, Inuyasha ritorna alla sua normale forma di mezzodemone.\nAbbigliamento.\nStando a quanto la stessa autrice ebbe modo di dichiarare in un'intervista, la base per l'abbigliamento di Inuyasha \u00e8 costituita dal modello d'una semplicissima tenuta da monaco del Giappone del periodo Sengoku. Gli indumenti di Inuyasha consistono in un \"hakama\" (pantaloni), allacciati all'altezza delle anche, una giacca con maniche \"separate\", un \"kosode\" (maglia della salute) e un \"obi\" (cintura). La sua veste gli conferisce una protezione addizionale.\nAbilit\u00e0 e tecniche.\nIl sangue demoniaco di Inuyasha gli conferisce forza, velocit\u00e0 e resistenza superumane. Dimostra di poter correre per lunghe distanze a velocit\u00e0 estreme, con il minimo sforzo, e si lamenta spesso di quanto i suoi pi\u00f9 deboli compagni umani riescano a rallentarlo. Essendo un mezzo demone e avendo in s\u00e9 sangue demoniaco, Inuyasha non soffre di vecchiaia, come fanno gli umani. Sembra essere un giovane nei suoi quindici anni. Tuttavia, egli ha vissuto per almeno pi\u00f9 di duecento anni. Quando \u00e8 ferito guarisce molto pi\u00f9 rapidamente di un umano, mentre gli attacchi abbastanza potenti da ferirlo gravemente sono raramente fatali. I sensi di Inuyasha sono altamente sviluppati. Pu\u00f2 sentire le cose che le persone stanno bisbigliando da grandi distanze. Pu\u00f2 odorare tracce di sangue da chilometri di distanza e identificare la presenza di persone dall'odore, molto prima che esse possano essere scorte dalla vista. Il suo naso \u00e8 anche il suo metodo di identificare l'aura maligna e, inoltre, la usa in molte delle sue tecniche. Eppure la vera forza di Inuyasha risiede proprio nel suo sangue umano: la perseveranza, il desiderio di vendetta, il grande amore per qualcuno sono sentimenti che solo gli umani possono provare e che lo rendono invincibile.\nLa sua tecnica principale \u00e8 il , tramite il quale incanala la sua potenza demoniaca attraverso i suoi artigli, ed \u00e8 abbastanza potente da tagliare il ferro, rendendogli facile fare a pezzi i suoi nemici. In seguito Inuyasha si impossessa di Tessaiga, una katana all'apparenza arrugginita, che si trasforma in una gigantesca spada: forgiata con una zanna di suo padre, \u00e8 in grado di eliminare cento nemici con un colpo solo. Il fodero della spada, in grado di \"richiamarla a s\u00e9\" quando la spada \u00e8 lontana da essa, cos\u00ec come l'essere in grado di generare una barriera magica attorno al proprio utilizzatore.\nAll'inizio della storia Kaede gli pone il al collo. Questo viene attivato al comando di e al momento dell'attivazione viene attirato da una forza enorme al suolo, costringendo il portatore a seguirlo. In questo modo Kagome riesce a controllarlo e punirlo. Nel corso delle vicende non viene pi\u00f9 usato per lo scopo originario in seguito al cambio di personalit\u00e0 di Inuyasha, e appare solo come un espediente comico, per salvargli la vita, o per invertire la sua trasformazione demoniaca."}
{"id": "303245", "revid": "729019", "url": "https://it.wikipedia.org/wiki?curid=303245", "title": "CANT Z.1007", "text": "Il CANT Z.1007 \"Alcione\" era un bombardiere medio trimotore ad ala bassa sviluppato dalla divisione aeronautica dell'azienda italiana Cantieri Riuniti dell'Adriatico negli anni trenta e prodotto su licenza anche da altre aziende nazionali.\nDisegnato dall'ingegner Filippo Zappata, capo progettista dell'azienda ed autore di numerosi velivoli come ad esempio il CANT Z.506 era caratterizzato dalla struttura lignea, \"eccellenti qualit\u00e0 di volo e buona stabilit\u00e0\" ed \u00e8 considerato da molti autori come il \"miglior bombardiere italiano della seconda guerra mondiale\", bench\u00e9 la sua struttura in legno potesse essere facilmente danneggiata da condizioni climatiche estreme, come in Nordafrica ed in Unione Sovietica. Durante il conflitto fu impiegato principalmente dalla Regia Aeronautica, quindi, dopo la firma dell'armistizio di Cassibile dalle Aeronautica Cobelligerante Italiana, Aeronautica Nazionale Repubblicana e Luftwaffe.\nStoria del progetto.\nIl progetto, nato nel 1935, era dell'ingegner Filippo Zappata e manteneva l'estrema pulizia delle linee tipica delle sue realizzazioni. La formula era quella del trimotore, la pi\u00f9 diffusa tra i velivoli italiani medio/pesanti di quel periodo\nLa ditta costruttrice, CRDA CANT \"(Cantieri Riuniti dell'Adriatico - Cantiere Navale Triestino)\", present\u00f2 il primo prototipo, CANT. Z.1007 nel marzo 1937. Esso si distingueva dalle versioni successive per i motori in linea Isotta Fraschini Asso XI da 825 CV, e per le eliche bipala lignee. Successivamente, per la prima versione di serie di 34 esemplari destinata al 221\u00ba Gruppo della Regia Aeronautica, furono introdotti eliche tripala metalliche e radiatori modificati.\nI propulsori Asso XI RC.40 dei primi 36 esemplari, consegnati nell'ottobre 1939, si dimostrarono inaffidabili, e quindi il primo lotto di velivoli non trov\u00f2 impiego se non in seconda linea. Parallelamente alla produzione del primo lotto, il progettista lavor\u00f2 ad una versione modificata, CANT. Z.1007bis, destinata ai pi\u00f9 potenti motori radiali Piaggio P.XI R.2C 40, 14 cilindri a doppia stella raffreddati ad aria. Modificati anche i piani di coda per migliorare la visuale di tiro della torretta dorsale. Queste modifiche furono introdotte dal 35\u00ba esemplare di serie in poi. I primi esemplari entrarono in servizio nel 1940.\nL\"Alcione\", cos\u00ec fu battezzato, era un aeroplano veloce e affidabile, ma soffr\u00ec di una laboriosa manutenzione e messa a punto, dovuta alla struttura in legno. Nel 1942 era ormai superato ma i programmi per la produzione in serie dei velivoli destinati a sostituirlo, tra cui il CANT Z.1018 \"Leone\", tardavano e furono definitivamente arrestati con l'armistizio.\nTecnica.\nIl CANT Z.1007 era un monoplano trimotore ad ala media. La costruzione era completamente lignea, soluzione che influ\u00ec sia sul ritmo di produzione \u2013 la costruzione era estremamente complessa \u2013 che sull'impiego operativo.\nLa costruzione dell'aereo avveniva impostando la struttura come se si trattasse di un motoscafo: prima le strutture longitudinali poi quelle trasversali. Una volta completata la struttura, fra i vari correnti erano inserite forme in legno che concorrevano a creare una superficie levigata sulla quale era adagiato il rivestimento, composto da lamelle di legno incollate a quarantacinque gradi sulla struttura e incrociate a novanta gradi fra uno strato di lamelle e l'altro.\nIl procedimento era estremamente lento e non consentiva un elevato ritmo di produzione; inoltre non era eseguibile da tutte le ditte aeronautiche: oltre ai CRDA, solo la IMAM e, nel corso del 1943, anche la Piaggio costruirono il velivolo.\nI CANT Z.1007bis di serie furono prodotti con l'impennaggio verticale di coda in due differenti versioni (non sono considerate varianti):\nImpiego operativo.\nSeconda guerra mondiale.\nQuando l'Italia entr\u00f2 in guerra, il 10 giugno 1940, la Regia Aeronautica disponeva di due Stormi equipaggiati con gli \"Alcione\". Uno era il 16\u00ba, con 31 aerei, forniti per\u00f2 di motori Isotta Fraschini e perci\u00f2 dichiarati \"non bellici\". Il 47\u00ba Stormo aveva appena ricevuto quattro CANT bis, per i quali era ancora in corso l'addestramento degli equipaggi.\nItalia.\nIl CANT Z.1007bis oper\u00f2 come bombardiere sul fronte greco, in Egeo (nel 1941 la 210\u00aa Squadriglia affond\u00f2 il cacciatorpediniere della Royal Navy HMS \"Juno\"), e su tutto lo scacchiere mediterraneo. L'impiego in Africa settentrionale si rivel\u00f2 difficoltoso per la manutenzione alle alte temperature, nonch\u00e9 per i limiti tattici del velivolo nello scacchiere. Sulla Manica oper\u00f2 come ricognitore nell'autunno del 1940. Nel 1943 furono tolti dalla prima linea e destinati a missioni notturne, con lievi modifiche agli impianti di scarico dei motori.\nIl 28 gennaio 1941 dieci Alcione furono affrontati due volte, la prima da una formazione di dieci caccia e la seconda da una di dodici, costituite da biplani Gloster Gladiator. Gli italiani persero un trimotore ma riuscirono ad abbattere tre difensori. Durante la \"Battaglia di mezzo agosto\" per arrestare il convoglio Pedestal, in rotta su Malta, nell'agosto 1942, soltanto pochi Z.1007 \"Alcione\" del 51\u00ba \"Gruppo Autonomo\" basato ad Alghero, in Sardegna, svolsero missioni di ricognizione sul convoglio. Il 14 agosto, alla fine della battaglia, tre 1007bis bombardarono da alta quota le navi nemiche. Durante quella battaglia, un CANT appositamente modificato, per mezzo di un apparato di radio-guida ideato dal generale Ferdinando Raffaelli, avrebbe dovuto guidare un SIAI Marchetti S.M.79 ARP (\"Aereo Radio Pilotato\"), senza equipaggio ed armamento ma carico di esplosivo, come \"bomba volante\" contro il convoglio. La missione fall\u00ec per un banale guasto tecnico e non fu pi\u00f9 ritentata.\nDopo l'armistizio gli apparecchi recuperati al sud, con le insegne dell'Aeronautica Cobelligerante Italiana, svolsero aviolanci di armi e vettovagliamenti alle unit\u00e0 italiane ancora operanti nei Balcani e ai partigiani iugoslavi, fino al 14 maggio 1944, giorno della cosiddetta \"strage degli Alcioni\". In quella data, una formazione di nove trimotori italiani, di ritorno da una missione di rifornimento ai partigiani su Kola\u0161in, in Montenegro, fu attaccata dai Messerschmitt Bf 109G della 7./JG 27. I tedeschi - confondendo i due tipi, molto simili - rivendicarono l'abbattimento di sei Savoia-Marchetti S.M.84 sopra il canale d'Otranto. Gli aerei abbattuti dai piloti dello JG 27 in realt\u00e0 erano CANT Z.1007. Cinque \"Alcioni\" caddero nel mar Adriatico, e due atterrarono pesantemente danneggiati alla loro base di Lecce-Galatina. L'unit\u00e0 italiana sub\u00ec 26 morti in questo scontro.\nSuccessivamente i CANT. superstiti furono inquadrati nello Stormo Notturno ed operarono solo con l'oscurit\u00e0. I CANT Z.1007bis rimasti al nord furono riorganizzati nella \"1\u00aa Squadra di Bombardamento \"Ettore Muti\"\" dell'Aeronautica Nazionale Repubblicana, reparto che effettu\u00f2 solo attivit\u00e0 di addestramento.\nMalta.\nL'\"Alcione\" ebbe il battesimo del fuoco il 29 agosto 1940, quando una formazione di dieci CANT Z.1007 bis \"monoderiva\" del 106\u00ba Gruppo bombard\u00f2 l'aeroporto di Luqa. Il 106\u00ba, basato su Chinisia, Trapani, in Sicilia, fu presto affiancato dall'intero 47\u00ba Stormo Bombardamento Terrestre con una disponibilit\u00e0 complessiva di 33 aerei. Quando scoppi\u00f2 la guerra con la Grecia, il 47\u00ba fu spostato su quel fronte. I CANT Z. tornarono su Malta nel 1941, con il 9\u00ba \"Stormo Bombardamento terrestre\", con il 29\u00ba ed il 33\u00ba Gruppo, equipaggiati con 25 \"Alcione\". Il 9\u00ba fu in seguito affiancato dal 50\u00ba Gruppo, basato a Sciacca.\nLe due unit\u00e0 italiane furono affiancate dal \"II Fliegerkorps\" della \"Luftwaffe\", ma quando gli aerei tedeschi furono trasferiti in Nordafrica, le missioni di bombardamento su Malta dei CANT furono ridotte, perch\u00e9 i bombardieri italiani si trovavano a fronteggiare la rafforzata difesa dell'isola, che impiegava i radar combinati con i caccia notturni Bristol Beaufighter. Gli \"Alcione\" iniziarono una terza ondata di bombardamenti su Malta, tra il 10 ed il 20 ottobre 1942. Il 9\u00ba Stormo e l'8\u00ba Gruppo Volo del 43\u00ba Stormo aveva in linea 30 CANT, ma di questi solo 12 erano operativi.\nBattaglia d'Inghilterra.\nGli Z.1007 furono impiegati anche nelle ultime fasi della Battaglia d'Inghilterra, dal novembre 1940 al gennaio 1941. La Regia Aeronautica invi\u00f2 sei Z.1007Bis della 172\u00aa Squadriglia, Chi\u00e8vres in Belgio come ricognitori per il Corpo Aereo Italiano. Ma quando i velivoli raggiunsero la propria base, a settembre, il comando italiano si rese conto che la \"Luftwaffe\" aveva gi\u00e0 fotografato \u201ca tappeto\u201d il sud-est dell'Inghilterra, quindi gli aerei italiani furono impiegati in forze solo l'11 novembre 1940, quando cinque \u201cAlcione\u201d furono inviati come \u201caerei civetta\u201d per attirare i caccia della RAF lontano dall'obiettivo principale dell'attacco italiano sul porto di Harwich condotto da dieci Fiat BR.20. Il piano non riusc\u00ec ma nessun Z.1007 fu abbattuto sull'Inghilterra, sebbene uno dei sei inizialmente inviati andasse perduto durante il viaggio di trasferimento nella base in Belgio, nel settembre 1940.\nGuerra Greco-Italiana.\nDurante la campagna italiana di Grecia, la Regia Aeronautica dispieg\u00f2 il maggior numero di CANT. Z. Il 28 ottobre 1940, primo giorno dell'invasione, il 47\u00ba Stormo Bombardamento Terrestre (basato sull'aeroporto di Grottaglie) e il 50\u00ba Gruppo del 50\u00ba Stormo (basato sull'aeroporto di Brindisi) avevano in linea 44 \"Alcione\". Il 5 novembre, queste unit\u00e0 vennero affiancate dal 41\u00ba Gruppo del 12\u00ba Stormo, con 16 aerei. In questa campagna, gli Stormi subirono poche perdite e durante il gennaio 1941, il 41\u00ba Gruppo venne sostituito dal 95\u00ba Gruppo del 35\u00ba Stormo.\nMa fu proprio in questo teatro operativo che, a causa delle piogge torrenziali, si rivelarono le debolezze della struttura in legno, che costringeva ad effettuare continue regolazioni e serraggi che riducevano l'efficienza dei velivoli.\nIl film di Roberto Rossellini \"Un pilota ritorna\", girato nel 1941/1942 ed ambientato nei giorni della campagna greco-jugoslava, vede protagonista una squadriglia di trimotori CANT Z.1007 bis bideriva. Pregevoli e rarissime sono da un punto di vista storico e tecnico le inquadrature e le immagini che mostrano tali velivoli in volo durante le missioni di bombardamento.\nJugoslavia.\nI CANT aprirono le ostilit\u00e0 contro la Jugoslavia, il 6 aprile 1941, bombardando l'aeroporto di Mostar. Durante quella breve invasione, la Regia Aeronautica dispieg\u00f2 49 CANT. ZBis, 26 del 47\u00ba Stormo, 15 del 95\u00ba Gruppo (del 35\u00ba Stormo) ed otto del 50\u00ba Gruppo (del 16\u00ba Stormo).\nStato Indipendente di Croazia.\nNel gennaio 1944 le due squadriglie di bombardamento della Croat Luwftwaffen Legion, formazione mista croato-tedesca inquadrata nella Luftwaffe, ricevettero 3 Z.1007 bis (assieme a 3 Fiat B.R.20) per utilizzarli come addestratori degli equipaggi al bombardamento.\nDopo la guerra.\nAlla fine della seconda guerra mondiale, l'88\u00ba Gruppo Trasporti dell'Aeronautica Cobelligerante aveva in linea 12 CANT Z.1007 di cui otto efficienti. Alcuni vennero impiegati in voli di trasporto e collegamento ancora nel 1945. Il trattato di pace, tuttavia, che proibiva all'Italia di possedere aerei da bombardamento, decret\u00f2 la rapida scomparsa di questi trimotori, agevolata dalla struttura lignea dell'aereo. L'ultimo esemplare sopravvisse fino al 1948 sull'aeroporto di Guidonia. Anche questo esemplare and\u00f2 distrutto e a tutt'oggi non restano neanche delle singole parti di questi imponenti trimotori."}
{"id": "303252", "revid": "247222", "url": "https://it.wikipedia.org/wiki?curid=303252", "title": "Alberto Camerini", "text": "Dalle sonorit\u00e0 in chiave rock dei primi anni ottanta, \u00e8 considerato l\"'arlecchino\" del rock italiano per la gestualit\u00e0 che caratterizza le sue esibizioni dal vivo (che richiamano le movenze stilizzate della maschera bergamasca) e per la diretta citazione che ne ha fatto in uno dei suoi brani di maggior successo: \"Rock'n'Roll Robot\", presentata a Un disco per l'estate 1981 (nel testo ci sono numerosi riferimenti alle innovazioni tecnologiche derivanti dall'allora nascente informatica). Il \"tema di Arlecchino\" rifar\u00e0 spesso capolino nel \"corpus\" artistico di Camerini (come ad esempio nel brano \"Serenella\" e nell'ampio monologo per il teatro \"Il Buffo alla Moda\").\nTra le sue canzoni pi\u00f9 famose e apprezzate si possono citare \"Bambul\u00e8 (1977), Gelato metropolitano (1977), Macondo (1978), Serenella (1980), Rock'n'Roll Robot (1981), Maccheroni elettronici (1982), Tanz bambolina (1982), Computer capriccio (1983).\"\nBiografia.\nGli inizi come musicista.\nNato in Brasile in una famiglia italiana ebraica trasferitasi nel Paese sudamericano nel 1938 a seguito delle Leggi razziali promulgate dal fascismo, a undici anni rientra in Italia (come ha raccontato nella sua canzone autobiografica \"Alberto\").\nDopo una prima band (i \"Sound\"), formata con Roberto Colombo al Liceo Beccaria di Milano, e la successiva \"Dreaming Bus Blues Band\" (Antonello Vitale alla batteria, Pep\u00e8 Gagliardi all'armonica e Alberto Tenconi al basso) con un repertorio di blues psichedelico, Alberto Camerini forma Il Pacco di cui facevano parte Donatella Bardi, Eugenio Finardi, Walter Calloni, Lucio Fabbri (futuro violinista della Premiata Forneria Marconi), Ricky Belloni (successivamente con i New Trolls), Lucio Bardi (oggi con Francesco De Gregori), Pep\u00e8 Gagliardi all'Hammond, Paolo Donnarumma al basso, ed Ezio Malgrati alla batteria; con questo gruppo suona al Festival di Re Nudo ed al \"Carta Vetrata\", rock club di Bollate (noto per aver ospitato le prove di una Premiata Forneria Marconi ancora in embrione).\nContemporaneamente inizia l'attivit\u00e0 di sessionman per la Dischi Ariston a Milano collaborando, sotto la direzione del maestro Guarnieri, con vari musicisti, il primo dei quali \u00e8 Claudio Rocchi (nell'album \"Volo magico n. 1\", 1971), allora conduttore della trasmissione radiofonica Rai \"Per voi giovani / Pop Off\". Segue Simon Luca nel disco \"Per proteggere l'enorme Maria\" del 1971 e nel gruppo quasi omonimo (L'Enorme Maria), composto da Ricky Belloni, il bassista Massimo Villa, Eugenio Finardi, Paolo Donnarumma, Flaviano Cuffari, Donatella Bardi, Marco Ferradini e Fabio Treves. Sempre per la Ariston, come chitarrista, suona in album di Ornella Vanoni e di Gianni Magni del gruppo I Gufi; lavora con Gianni Far\u00e8 e Franco Orlandini.\nIn quel periodo, nei corridoi dell'Ariston incontra Donatella Rettore ed i genovesi Matia Bazar e partecipa all'album dell'Equipe 84 \"Dr. Jekyll e Mr. Hyde\" del 1973. Inoltre collabora con gli Stormy Six di Franco Fabbri e Massimo Villa (\"L'unit\u00e0\"); ben presto , anche fuori dal giro della Ariston e collabora con Anna Identici, che accompagna al Festival di Sanremo del 1972 (\"Era bello il mio ragazzo\") ed in una lunga tourn\u00e9e italiana, in occasione della campagna elettorale del PCI in Puglia (40 concerti - comizi) ed in Umbria per il PSI, in occasione della campagna elettorale del senatore Enrico Manca.\nProprio durante questo tour in compagnia di Gigi Belloni, fratello di Ricky, Alberto apprende il ricco repertorio italiano dei canti di lotta della classe operaia e partigiana. Successivamente, grazie a Simon Luca, accompagna Fausto Leali a Sanremo nel 1973, e in una lunga tourn\u00e9e; nel 1974 suona con Patty Pravo (nel disco \"Mai una signora\" e in tour in Spagna) in compagnia di Roberto Colombo, Gigi Belloni, Flaviano Cuffari ed Alberto Mompellio.\nUscito dal gruppo di Patty Pravo, Alberto Camerini inizia la sua carriera solista cantando Bob Dylan nei folk club milanesi.\nFrequenta tra il 1973 ed il 1976 la redazione di Re Nudo di via Maroncelli, il festival di Re Nudo dell'Alpe del Vicer\u00e9 a Ballabio, il Festival di Re Nudo 1972 a Zerbo, quello del 1974 tenutosi al parco Lambro, Parco Lambro 2, il \"Centro Santa Marta\" di Milano (a cui dedicher\u00e0 una canzone del suo primo album) e Il Circolo La Comune di via Vetere, dove ascolta le prove degli Area. Nella libreria del circolo incontra Gianni Muciaccia e Jo Squillo (allora nei \"Kaos Rock\"). Entra in contatto con gli ambienti della sinistra extra-parlamentare universitaria milanese, dove vive l'esperienza della nascita delle prime radio private milanesi (Radio Milano Centrale - fondata da Mario Luzzatto Fegiz - e Canale 96).\nNel 1975 partecipa come chitarrista e produttore al primo album Cramps di Eugenio Finardi \"Non gettate alcun oggetto dai finestrini\", in cui firma la musica del brano \"Afghanistan\" e la versione rock di \"Saluteremo il signor Padrone\", canto popolare delle mondine. Partecipa al Festival di Re Nudo del Parco Lambro con un nastro di musica elettronica: l\u00ec conosce Ivan Cattaneo, Franco Battiato, Nanni Ricordi, Gianfranco Manfredi e Ricky Gianco.\nIl debutto da solista.\nFirmato un contratto con la Cramps di Gianni Sassi, Sergio Albergoni e Gigi Noia, pubblica il suo primo singolo nel maggio del 1976, \"Pane quotidiano/In giro per le strade\", seguito dopo pochi mesi dal suo primo album \"Cenerentola e il pane quotidiano\", che evidenzia sonorit\u00e0 rock metropolitane con influssi (in canzoni come \"Maracatu\" o la stessa \"Pane quotidiano\") della musica brasiliana: a suonare con Alberto sono Walter Calloni alla batteria, Hugh Bullen al basso, Paolo Franchini al basso, Massimo Villa al basso, Lucio Fabbri al violino, Patrizio Fariselli alle tastiere, Antonello Vitale alla batteria, Pep\u00e8 Gagliardi al piano Wurlitzer; a produrlo \u00e8 chiamato Paolo Tofani, mentre il tecnico del suono \u00e8 Piero Bravin.\nL'anno successivo pubblica \"Gelato metropolitano\", un album pi\u00f9 marcatamente acustico e vicino alle sonorit\u00e0 brasiliane, con tematiche politiche ed ambientaliste, prodotto da Ares Tavolazzi e Giulio Capiozzo, rispettivamente bassista e batterista degli Area: comp\u00ec poi col gruppo una tourn\u00e9e nei circoli ottobre, Palazzetti dello Sport e teatri.\nNel 1978 chiude l'esperienza Cramps con l'album \"Comici cosmetici\" lavoro di transizione - prodotto da Shel Shapiro - tra il vecchio ed il nuovo stile pi\u00f9 marcatamente elettronico, in cui si avvertivano gi\u00e0 le sonorit\u00e0 del nascente punk rock londinese ed influenze glamour, frutto dell'esperienza di Alberto nella scuola di mimo \"Quelli di Grock\", diretta da Maurizio Nichetti. Gira l'Italia con Sergio Pescara alla batteria, Massimo Colombo alle tastiere e Steve Texas (Stefano Tessarin) alla chitarra. Dopo la vendita della Cramps alla Philips, Camerini passa alla multinazionale CBS.\nIl successo.\nI suoi successi arriveranno negli anni ottanta: il passaggio all'etichetta CBS, con la direzione artistica di Fabrizio Intra e Piero La Falce e gli arrangiamenti di Roberto Colombo inaugurano un periodo fecondo. Nel 1980 viene pubblicato \"Alberto Camerini\": il brano di punta, \"Skatenati\", ispirato allo ska, \u00e8 seguito da canzoni come \"Serenella\", \"Il re di plastica\" ed altre ancora. Entrano nel gruppo il tastierista Giaso Cancelliere, Massimo Colombo e Roberto Stemby alla chitarra.\n con il brano dal titolo \"Rock'n'roll robot\". Tratto da \"Rudy e Rita\" (registrato da Piero Bravin), sar\u00e0 il singolo che con Giaso Cancelliere alle tastiere, Guido Dall'Olio, Stemby, Luigi Colarullo, Fulvio Massi.\nIl personaggio di Arlecchino, maschera bergamasca poi diffusasi in molti Carnevali, il linguaggio comico, le tematiche sul cibo, la mimica sul palco da rock star a la David Bowie e Freddie Mercury, il gusto delle trovate sceniche (manichini sul palco, scritte al neon) sono tutti tratti comuni ad altri artisti italiani e artisti stranieri (Renato Zero, Rettore, Elton John, Queen, Kraftwerk) che Camerini porta sul palco delle sue tourn\u00e9e in quel periodo.\nSeguono passaggi televisivi: Festivalbar, Vota la voce, Happy Circus, Popcorn, La Vela d'Oro, Festival di Sanremo, Discoring. Per il suo stile diventa insieme ad altri colleghi (Ivan Cattaneo tra tutti) esponente della musica elettronica degli anni ottanta.\nIl successo viene bissato l'anno dopo con l'album \"Rockmantico\", top ten nelle classifiche di vendita, comprensivo del singolo \"Tanz bambolina\" (1982) e di \"Maccheroni elettronici\" e \"Fanatico di Rock'n'roll\" mischiati ad una poesia del '500 di Tristano Martinelli, celebre Arlecchino Italiano. \u00c8 inoltre presente un accenno di mini opera in un gruppo di tre canzoni \"Questo amore\", \"C'\u00e8 un giardino\" e \"Arlecchino educato dall'Amore\" ispirate alla omonima commedia di Marivaux, autore francese del '700, che scrisse a Parigi per la compagnia del teatro de Les Italiens.\nIl 1982 vede Alberto Camerini ospite fisso nella trasmissione televisiva per ragazzi \"Tutti per uno\", condotto da Marta Flavi. Il 1983 vede il singolo \"Computer capriccio\" che immagina un mondo futuro dominato dai computer e dai video giochi. (1983) () e l'ingresso di Sergio Pescara alla batteria.\nLa maturit\u00e0.\nNel 1984 partecipa al Festival di Sanremo con \"La bottega del caff\u00e8\" (omaggio all'amato Carlo Goldoni e al natio Brasile). Poco apprezzato dai votanti tramite schedina Totip (solo 16\u00ba posto) e motteggiato dai giornalisti: \"'Beviamo il caff\u00e8', non \u00e8 che Nino Manfredi lo abbia mandato a Sanremo al proprio posto?\".\nDopo questo, lascia temporaneamente il mondo della canzone. Emblematica in tal senso la frase di Gigi Sabani, allora conduttore di \"Ok, il prezzo \u00e8 giusto!\": \"Faranno uno sceneggiato: 'Che fine ha fatto Alberto Camerini?'\".\nIl nuovo LP, dopo quattro anni, fu \"Angeli in blue jeans\", nel quale vengono abbandonate le tastiere e le drum-machines di \"Rockmantico\".\nLa separazione da Roberto Colombo, che produce anche in quel periodo Miguel Bos\u00e9 ed Ivan Cattaneo, \u00e8 la causa della rottura tra Alberto Camerini e la CBS.\nNel 1995 Camerini riesce a realizzare un cd per la Duck Record: \"Dove l'arcobaleno arriva\", influenzato dalla musica brasiliana, in compagnia di Massimo Colombo, Alberto Vigan\u00f2, Sergio Pescara, Silvio D'Amico e Kao Dos Santos.\nTra un LP e l'altro ha frequentato l'universit\u00e0, ed \u00e8 inoltre comparso al Teatro alla Scala come ballerino.\nNel 2001 pubblica l'album \"Cyberclown\" col gruppo punk degli Skidsoplastix, inaugurando la nascita dell'etichetta indipendente 316 records e uno . Nel passaggio dalla disco music al punk rimangono per\u00f2 le tematiche favolistiche che avevano contraddistinto la sua naturale ispirazione.\nL'esperienza di \"Cyberclown\" lo porter\u00e0 nel 2005 a rinnovare la collaborazione con gli Skidsoplastix con l'uscita dell'album \"Kids Wanna Rock\" dove Camerini . \u00c8 un album , con sonorit\u00e0 di chitarra solamente, e rappresenta la continuit\u00e0 della favola techno elettronica iniziata con \"Cyberclown\".\nNel 2004 esce una versione dance di \"Tanz bambolina\" a cura di Roby Rossini.\nNel 2007 Alberto Camerini registra insieme alla band punk rock \"200 Bullets\", la versione 2007 di \"Computer capriccio\", uscita nel 2008 a quarant'anni dall'inizio della sua carriera nell'album \"200 Bullets &amp; Friends\". Della nuova versione di \"Computer capriccio\" \u00e8 stato anche girato in un video, in rotazione sulle principali emittenti televisive musicali.\n\u00c8 comparso pi\u00f9 volte in \"I migliori anni\" di Carlo Conti.\nSi \u00e8 esibito con maggior frequenza in concerti live, spesso accompagnato da diverse band.\n, studia anche musica classica, con particolare interesse per i compositori del barocco italiano Nicola Antonio Porpora e Baldassarre Galuppi, e violino, suonandolo in alcune occasioni nei suoi concerti.\nNel 2021, a sedici anni dalla pubblicazione del suo ultimo album, pubblica sul suo canale YouTube tre nuovi brani: \"On danse\", \"Sushi bar\" e \"Chitarra romana\".\nVita privata.\nIl padre lavorava nel campo della pubblicit\u00e0, per questo motivo, quando ha undici anni, la sua famiglia torna in Italia. In adolescenza frequenta il liceo classico Cesare Beccaria di Milano che \u00e8 stato anche il liceo di molti musicisti italiani diventati poi famosi. Non ha mai nascosto l'amore per gli ideali di estrema sinistra salvo poi moderarsi in et\u00e0 matura. Si sposa nel 1975 con Elena Orlandi (divorzier\u00e0 nel 1990, e da quell'anno vive con Silvia, la nuova compagna), alla quale dedica anche il brano \"Elena\" (contenuto nell'album \"Alberto Camerini\"). Ha due figli: Valentina (scrittrice) e Lorenzo. I rotocalchi televisivi in occasione del suo declino hanno parlato di \"una vita sregolata fatta di successi ed eccessi\" che lo portarono quindi alla separazione dalla moglie. Tuttavia l'artista, in alcune interviste degli anni duemila, ha invece parlato di problemi di salute e mancanza di volont\u00e0 nel voler reggere i ritmi di uno show business che \u00e8 per lo pi\u00f9 \"un mercato concorrenziale spietato\" e per questi motivi di aver voluto rinunciare al grande pubblico che, a suo dire, l'ha poi gradualmente dimenticato a partire dal 1987.\n\u00c8 stato di ispirazione per altri noti artisti italiani contemporanei e successivi, come Morgan e i Bluvertigo, i Dari e gli Eiffel 65. Con l'amico Enrico Ruggeri esegu\u00ec una versione live pi\u00f9 punk-rock del successo \"Rock 'n' roll robot\" del 1981. \u00c8 stato quindi un punto fermo per tutti gli altri artisti italiani pop degli anni successivi essendo stato uno dei primi italiani a trasformare le sue composizioni punk e rock 'n'roll in musica elettronica (in questo senso molto simile a Franco Battiato) come testimoniato da cover, live, interviste e collaborazioni.\nI suoi brani sono spesso caratterizzati dal \"Giro 50\" ed altri \"giri armonici\" tipici del rockabilly, spesso cos\u00ec strutturati: I VI IV V. Le scelte di arrangiamento live sono spesso quelle tipiche della \"ska\".\nIn alcune interviste ha dichiarato di aver sofferto di depressione, uno dei motivi per cui non ha proseguito la sua carriera di successo.\nCamerini ha spiegato di aver voluto unire Arlecchino, la maschera della commedia dell'arte italiana, alla cultura rockabilly, il tutto rivisitato in chiave moderna con la tematica dell'alienazione elettronica della societ\u00e0 occidentale degli anni ottanta, precisando di aver scelto questo personaggio in quanto maschera che rappresenta pi\u00f9 fedelmente se stesso, avendo anche studiato come mimo."}
{"id": "303253", "revid": "1711941", "url": "https://it.wikipedia.org/wiki?curid=303253", "title": "Asefru", "text": "L'asefru (pl. \"isefra\") \u00e8 una composizione poetica della letteratura berbera della Cabilia. Si tratta di una sorta di breve sonetto a struttura ternaria, formato da tre strofe di tre versi ciascuna. Le rime seguono lo schema AAB AAB AAB, mentre la lunghezza dei tre versi di ogni strofa \u00e8 di 7 + 5 + 7 sillabe.\n\u00c8 un metro relativamente nuovo rispetto a quelli dalla poesia tradizionale, nato probabilmente intorno alla met\u00e0 dell'Ottocento, e il poeta che ha legato in modo indissolubile il suo nome a questo tipo di composizione \u00e8 Si Mohand ou-Mhand (1848-1905). L\"'asefru\" si presta ad essere non solo letto o recitato ma anche cantato, e numerosi esempi di \"isefra\" cantati sono presenti nel repertorio di diversi cantanti cabili, come Taos Amrouche (per esempio \"Vasta \u00e8 la prigione\"), Slimane Azem (\"Si Muh yenna-d\"; \"Cavalletta, via dal mio Paese\") o Malika Domrane (\"Nnehta\").\nUn esempio di \"asefru\" (Si Mohand):\n\"Giuro, da Tizi Ouzou / fino al colle dell'Akfadou / nessuno di quelli mi comander\u00e0 // Mi spezzo ma non mi piego / preferisco essere un maledetto / l\u00e0 dove governano i ruffiani // L'emigrazione \u00e8 il mio destino / per Dio, meglio l'esilio / che la legge dei porci\""}
{"id": "303255", "revid": "467420", "url": "https://it.wikipedia.org/wiki?curid=303255", "title": "Luigi Gonzaga (disambigua)", "text": "Luigi Gonzaga pu\u00f2 essere il nome di:"}
{"id": "303257", "revid": "125450682", "url": "https://it.wikipedia.org/wiki?curid=303257", "title": "Chemioterapia", "text": "La chemioterapia (dall'inglese chemo-, tratto da \"chemical\", \"chimico\" e dal greco \u03b8\u03b5\u03c1\u03b1\u03c0\u03b5\u03af\u03b1, \"therap\u00e8ia\", \"terapia\") \u00e8 la branca della farmacologia che sviluppa a fini terapeutici dei farmaci con capacit\u00e0 di distruzione quanto pi\u00f9 mirata e selettiva possibile di manifestazioni biologiche patologiche. In base alla loro natura, si distinguono:\nIl termine \"chemioterapia\" \u00e8 stato coniato all'inizio del XX secolo per descrivere l'uso di sostanze \"sintetiche\" allo scopo di distruggere gli agenti eziologici delle malattie infettive. Nel corso degli anni, la diffusione delle patologie tumorali fino a livelli endemici ha determinato un'estensione della definizione originaria, a comprendere tra gli \"organismi invasori\" anche le cellule che sono andate incontro a degenerazione tumorale; nel linguaggio comune, la parola \"chemioterapia\" indica, erroneamente, solo questo campo di applicazione. In realt\u00e0, per gli esperti, con farmaci chemioterapici si intendono prima di tutto gli antibiotici, antivirali, antiprotozooari, antimicotici ed altri ancora (chemioterapici antimicrobici).\nNelle pubblicazioni internazionali, i termini \"chemioterapico\" (antimicrobico di sintesi o semisintesi) e \"antibiotico\" (antimicrobico di origine naturale) vengono utilizzati indifferentemente per riferirsi a sostanze sintetiche, semisintetiche o naturali dotate di attivit\u00e0 antimicrobica.\nChemioterapia antimicrobica.\nIn ambito microbiologico si definiscono chemioterapici quei farmaci antimicrobici di derivazione sintetica, in contrapposizione agli antibiotici propriamente detti, che invece sono di origine naturale. I disinfettanti sono in genere troppo tossici per poter essere utilizzati in vivo, se non per piccole applicazioni locali cutanee. Una caratteristica fondamentale di un chemioterapico \u00e8 quindi la tossicit\u00e0 selettiva, cio\u00e8 la capacit\u00e0 di colpire il microrganismo patogeno senza danneggiare significativamente l'ospite. I farmaci sintetici con questa propriet\u00e0 sono di tre tipi: gli analoghi dei fattori di crescita, i chinoloni e i nitroeterociclici. Dato che la maggior parte questi farmaci agiscono bloccando specifiche vie metaboliche (a differenza dei disinfettanti che agiscono denaturando alcune componenti cellulari) sono di norma in grado di agire solo su batteri in attiva replicazione.\nAnaloghi di fattori di crescita.\nGli analoghi di fattori di crescita sono inibitori competitivi che impediscono ai microorganismi di utilizzare alcune sostanze a loro indispensabili per la crescita e la replicazione, impedendo cos\u00ec di fatto la sopravvivenza della popolazione batterica. I farmaci di questo tipo pi\u00f9 noti sono i sulfamidici, scoperti negli anni trenta, che sfruttano la capacit\u00e0 della sulfanilamide di replicare la struttura dell'acido p-amminobenzoico. Oltre ai sulfamidici sono noti diversi analoghi di fattori di crescita, come l'isoniazide, che agisce interferendo nella sintesi dell'acido micolico in \"Mycobacterium tuberculosis\", gli analoghi delle basi azotate come il fluorouracile (analogo dell'uracile) o il bromouracile (analogo della timina), o gli analoghi di amminoacidi come la fluorofenilalanina (analogo della fenilalanina).\nChinoloni.\nI chinoloni sono una classe di farmaci che agisce inibendo l'attivit\u00e0 della DNA girasi batterica, impedendo cos\u00ec il superavvolgimento del DNA batterico. Sono basati sull'acido nalidixico. I pi\u00f9 noti chemioterapici di questo tipo sono la norfloxacina e la ciprofloxacina. Poich\u00e9 la DNA girasi \u00e8 presente in tutti i batteri, i chinoloni hanno uno spettro d'azione molto ampio.\nNitroeterociclici.\nI nitroeterociclici sono una classe di composti chimici caratterizzati da un nitrogruppo primario legato ad un anello eterociclico, che agiscono interferendo con la sintesi del DNA batterico e provocando la degradazione del DNA preesistente. Fanno parte di questa classi i nitrofurani (fra cui la nitrofurantoina, utilizzata nelle infezioni urinarie) e i nitroimidazoli (fra cui il metronidazolo, utilizzato contro i batteri anaerobi).\nChemioterapia antitumorale.\nRequisito fondamentale per un farmaco chemioterapico \u00e8 dunque la selettivit\u00e0 di bersaglio, che lo porta all'eliminazione delle cellule neoplastiche preservando la salute di quelle sane. Si tratta in ogni caso di un requisito del tutto ideale, dal momento che non esistono chemioterapici in grado di agire in modo esclusivo sulla massa tumorale, e di non presentare effetti collaterali su altri tessuti dell'organismo.\n\u00c8 proprio la scarsa specificit\u00e0 di tessuto ad essere responsabile degli effetti collaterali. I chemioterapici, infatti, agiscono in genere su tessuti ad alta proliferazione, come i tumori. Ma \u00e8 proprio tale \"genericit\u00e0\" ad essere responsabile di effetti collaterali che, dal punto di vista clinico, assumono un'importanza notevolissima. Tali effetti collaterali infatti si presentano a carico dei tessuti dell'organismo a pi\u00f9 alto tasso replicativo, come ad esempio quello ematopoietico, le mucose delle vie gastrointestinali ed i follicoli piliferi. Tali tessuti sono solitamente in grado di ritornare alla normalit\u00e0 al termine della terapia. In alcuni casi per\u00f2, come in presenza di tumori caratterizzati da crescita pi\u00f9 lenta di quella di tali tessuti, il recupero \u00e8 molto pi\u00f9 difficile.\nChemioterapici antitumorali.\nStoria.\nLa chemioterapia, per come \u00e8 intesa oggi, nasce per un fortuito caso quando negli anni sessanta Barnett Rosenberg, nel laboratorio di biofisica della Michigan State University, notando la somiglianza delle linee di forza dei campi elettrici (cfr campo gravitazionale in meccanica classica) e i fusi mitotici (catene di microtubuli che vanno dai centrioli posti ai poli fino ai cromosomi posti all'equatore di una cellula durante l\"anafase\" della mitosi) si mise a studiare l'interferenza dei suddetti campi elettrici nella riproduzione dei batteri. Egli not\u00f2 come questi non riuscivano a riprodursi in questo ambiente, perch\u00e9 era per loro impossibile separarsi. \nAlla fine Rosenberg scopr\u00ec che non era la presenza del campo elettrico ad impedire la divisione di batteri, bens\u00ec quella dell'isomero cis-[PtCl2(NH3)2]. \nEgli ebbe l'intuizione di provare a vedere gli effetti di questo isomero sulle cellule tumorali, che presentavano lo stesso tipo di crescita, e ne scopr\u00ec l'efficacia anti-tumorale provando ad usarlo su di un topo, che dopo pochi giorni guar\u00ec completamente. Il farmaco al platino pass\u00f2 alla fase 1, ma a causa dei suoi ingenti effetti tossici rischi\u00f2 quasi di non essere mai usato, se non fosse stato per due medici americani, che lo provarono su tredici pazienti affetti da cancro ai testicoli.\nLa sorprendente ripresa di questi pazienti diede il via libera al largo impiego di questo farmaco nella cura della leucemia.\nModalit\u00e0 di azione del cis-platino.\nNon si conosce ancora l'esatta modalit\u00e0 con cui l'isomero cis-platino impedisca la riproduzione e provochi il decesso delle cellule. Quello che \u00e8 sicuro, per\u00f2, \u00e8 che non ci sono molti altri isomeri che hanno la stessa azione. Prima di tutto, il cis-platino non si dissocia all'esterno della membrana cellulare grazie all'elevata concentrazione di ioni Cl; una volta all'interno della cellula invece, venendo a mancare la presenza di queste particelle, si dissocia, e cos\u00ec facendo si lega a dei siti del DNA modificandolo, e in questo modo viene inibita la crescita della cellula. A quanto pare i due legami del Cloro rimasti liberi vanno a legarsi a due guanine o ad una guanina ed una adenina. Questo legame crea una distorsione nel DNA, un'inclinazione che a quanto pare basta a inibirne la funzionalit\u00e0, forse perch\u00e9 cos\u00ec facendo blocca la proteina adibita alla duplicazione che si \"incastra\" in quella irregolarit\u00e0 della doppia elica, oppure la proteina si lega a quel punto rendendo impossibile la traduzione, e cos\u00ec viene sottratta al suo compito, ma sono solo ipotesi.\nAltra ipotesi verosimile \u00e8 che il cisplatino stesso impedisca alla cellula di attuare i normali meccanismi di riparazione del DNA che interverrebbero per rimediare ad un danno su filamento.\nMeccanismi d'azione.\nI farmaci chemioterapici si possono distinguere in 3 classi a seconda del loro meccanismo d'azione.\nEffetti collaterali.\nSi possono suddividere in:\nEffetti tossici indesiderati del cis-platino.\nL'isomero cis-platino non \u00e8 in grado di distinguere le cellule cancerose dalle sane e colpisce indiscriminatamente tutte le cellule che incontra. Ha quindi un effetto tossico non insignificante.\nL'efficacia del cisplatino e di altri trattamenti chemioterapici risulta \"amplificata\" anche dall'associazione con trattamenti di ipertermia oncologica.\nNell'aprile del 2007 un gruppo di ricercatori della Southwestern University di Dallas ha pubblicato uno studio secondo il quale disattivando 87 geni umani l'efficacia della chemioterapia aumentava in misura notevole. Se la ricerca dovesse dimostrarsi vera anche \"in vivo\" si potrebbero ridurre in maniera sostanziale gli effetti indesiderati della chemioterapia mantenendo nel contempo l'effetto curativo."}
{"id": "303258", "revid": "125707041", "url": "https://it.wikipedia.org/wiki?curid=303258", "title": "Gruppo Italiano", "text": "Il Gruppo Italiano \u00e8 stato un gruppo musicale italiano attivo negli anni ottanta.\nI componenti erano Patrizia Di Malta, Raffaella Riva, Gigi Folino, Roberto \"Bozo\" Del Bo e Enrico \"Chicco\" Santulli.\n\u00c8 noto principalmente per la canzone \"Tropicana\", diventato negli anni un tormentone.\nBiografia.\nIl Gruppo Italiano nasce nel 1980 dopo che Bozo e Chicco, al ritorno da un soggiorno di circa 4 mesi a Los Angeles, California, decidono di mettere in piedi una band all'insegna della musica colta, ma ironica allo stesso tempo. La formazione si chiama \"Randa\", che in milanese significa \"randagi\" ed \u00e8 composta da 7 elementi: Chicco Santulli, Gigi Folino, Roberto Bozo Del Bo, Massimo Crestini, Maurizio Lieti, Raffaella Riva e Patrizia Di Malta. Il gruppo si fa notare nelle serate milanesi per la verve musicale e per qualcosa in pi\u00f9 dal punto di vista scenico che la contraddistingue dagli altri gruppi.\nDurante queste scorribande musicali Anna Del Bo Boffino, madre di Roberto Bozo Del Bo nonch\u00e9 giornalista e scrittrice di successo, organizza un incontro tra i ragazzi e Mogol il quale, a sua volta, li mette in contatto con Oscar Prudente, autore di successo. La collaborazione con Oscar Prudente fa maturare professionalmente la band fino al momento in cui Oscar chiede formalmente di poter curare gli interessi dei Randa in una prospettiva discografica a livello nazionale.\nA questo punto la formazione, obtorto collo, si alleggerisce di due elementi rimanendo in cinque, cambia nome in Gruppo Italiano e affronta la prima fatica discografica con la produzione dell'LP Maccherock (1982). L'etichetta \u00e8 la Mara&amp;C, di propriet\u00e0 della coppia Salerno, formata da Mara Maionchi, intraprendente e spregiudicata manager del settore discografico italiano, e da Alberto Salerno, autore di molti grandi successi della canzone italiana e produttore. Questo primo lavoro comprende 8 brani non originali, con i testi riscritti in italiano e con arrangiamenti leggeri e abbastanza innovativi. Sull'altra facciata del disco compaiono 5 canzoni originali, riassunto della migliore creativit\u00e0 dei Randa. Le 8 cover diventano parte del programma Mister Fantasy di Carlo Massarini, mentre Renzo Arbore inserisce il gruppo fra le rivelazioni dell'anno in una speciale classifica sul \"Corriere della Sera\".\nNell'autunno 1982 nasce la canzone \"Tropicana\" che viene presentata alla Dischi Ricordi, subentrata a Mara&amp;C, ed in particolare al direttore artistico Alfredo Cerruti, il quale accoglie molto positivamente il brano e decide di produrlo immediatamente. Le registrazioni avvengono nello studio Il Mulino ed i missaggi al Cap Studio (fonico Gianni Prudente, fratello di Oscar). Appena uscita sul mercato la canzone ottiene un notevole successo diventando, insieme a \"Vamos a la playa\" dei Righeira, la colonna sonora dell'estate 1983. Il Gruppo Italiano partecipa a Un disco per l'estate 1983 a Saint-Vincent, classificandosi al 2\u00ba posto.\nA questo punto il gruppo \u00e8 maturo per la partecipazione al Festival di Sanremo, che avviene puntualmente l'anno successivo, il 1984, con la canzone \"Anni ruggenti\". Con una coreografia originalissima ed un arrangiamento retr\u00f2/elettronico, \"Anni ruggenti\" si classifica all'11\u00ba posto nella categoria Big. La band torna in studio e realizza \"Tapioca manioca\", il long playing che serve per arricchire il repertorio e permettere di allestire un tour estivo. Con circa 30 date il Gruppo Italiano si esibisce in tutta Italia e anche a Montecarlo, allo Sporting Club. Partecipa anche al Festivalbar 1984 con \"Il treno del caff\u00e8\".\nL'album non ottiene il successo sperato e, come spesso accade in queste circostanze, serpeggia qualche malumore tra i componenti. Viene deciso un cambio di rotta, il gruppo sar\u00e0 prodotto artisticamente da Chicco Santulli: viene realizzato un album dal titolo \"Surf in Italy\" che \u00e8 una raccolta di brani editi e consente la partecipazione a Premiatissima 1985 sulla giovane rete Canale 5. Il disco non \u00e8 sicuramente originalissimo, ma consente ai ragazzi di consolidare la loro popolarit\u00e0 a livello nazionale. La Dischi Ricordi \u00e8 ben consapevole che questo \u00e8 il terreno favorevole per poter piazzare un grande successo, nel caso il gruppo fosse stato in grado di produrlo. Nell'estate che segue esce il singolo Sole d'agosto (Festivalbar 1985), una canzone orecchiabile dal ritmo rocksteady con la quale il gruppo, quasi nervosamente, vuole scrollarsi di dosso l'etichetta di band latina. Questa \u00e8 l'ultima produzione del Gruppo Italiano, che di l\u00ec a poco decide di sciogliersi definitivamente.\nNel 2001 il gruppo si riunisce in occasione della partecipazione alla trasmissione \"La notte vola\", gara musicale tra i brani pi\u00f9 famosi degli anni ottanta, nella quale presenta il suo successo del 1983 \"Tropicana\" ed arriva in semifinale."}
{"id": "303260", "revid": "125630688", "url": "https://it.wikipedia.org/wiki?curid=303260", "title": "Falco peregrinus", "text": "Il falco pellegrino (Falco peregrinus ) \u00e8 un uccello rapace della famiglia dei Falconidi diffuso quasi in tutto il mondo: (Europa, Asia, Africa, Nordamerica, Sudamerica e Oceania).\nNel nome scientifico la parola \"peregrinus\" (utilizzata per indicare la specie) fa riferimento alla colorazione scura delle penne del capo, che ricordano un cappuccio nero simile a quello che erano soliti indossare i pellegrini.\nIl falco pellegrino \u00e8 noto per l'elevata velocit\u00e0. Si ritiene possa raggiungere in picchiata una velocit\u00e0 massima di ; ci\u00f2 lo rende il pi\u00f9 veloce animale vivente.\nDescrizione.\nIl falco pellegrino ha una lunghezza compresa tra 35 e , e un'apertura alare di 80\u2013. Maschi e femmine hanno piumaggio simile ma, come in molti altri rapaci, sono caratterizzati da un marcato dimorfismo sessuale per cui le femmine sono circa il 30% pi\u00f9 grandi dei maschi.\nIl peso varia quindi dai 439- dei maschi, ai 750- delle femmine. Le fluttuazioni dei valori tengono conto anche delle sottospecie.\nIl dorso e le ali appuntite degli adulti sono solitamente di un colore che va dal nero bluastro al grigio ardesia, con alcune striature caratteristiche delle sottospecie. La punta delle ali \u00e8 nera.\nLa parte inferiore \u00e8 striata con sottili bande marrone scuro o nere. La coda, dello stesso colore del dorso ma con striature nette, \u00e8 lunga, sottile e arrotondata alla fine con una punta nera e una banda bianca a ciascuna estremit\u00e0. La testa nera contrasta con i fianchi chiari del collo e la gola bianca. La \"cera\" del becco e le zampe sono gialle, mentre il becco e gli artigli sono neri. La punta del becco ha un intaglio, risultato di un adattamento biologico, che permette al falco di uccidere le prede spezzando loro le vertebre cervicali del collo.\nI giovani immaturi sono caratterizzati da un colore pi\u00f9 bruno con parti inferiori striate che invece che barrate; la \"cera\" e l'anello orbitale \u00e8 blu pallido.\nIdentificazione.\nIl falco pellegrino \u00e8 facilmente distinguibile dalla poiana comune (\"Buteo buteo\") per il suo corpo compatto e la sua silhouette pi\u00f9 agile, le ali sono strette e a punta e non larghe e frangiate all'estremit\u00e0, come quelle della Poiana. Notevoli sono anche i suoi colpi d'ala veloci e vigorosi, mentre i battiti della poiana tendono a essere pi\u00f9 lenti. Pi\u00f9 difficile \u00e8 distinguerlo dal gheppio, pi\u00f9 piccolo e meno massiccio e con la coda pi\u00f9 lunga, ma per il resto simile. Il pellegrino, a differenza del gheppio, non fa mai lo \"spirito santo\", un atteggiamento di caccia, utile per la cattura di insetti e roditori, che consiste nel librarsi fermo nell'aria, grazie a piccoli movimenti delle ali.\nBiologia.\nAlimentazione.\nI metodi di caccia del falco pellegrino sono tutti condizionati dalle sue caratteristiche fisiche. Il falco pellegrino \u00e8 un abile cacciatore in grado di attaccare anche le prede a mezz' aria. Contrariamente a quanto si crede, esso non \u00e8 in grado di volare in orizzontale a velocit\u00e0 importanti. R. Meinerzhaghen ha cronometrato numerosi esemplari in inseguimento di prede, potendo constatare che la velocit\u00e0 massima va collocata fra i 105 e i 110 chilometri orari: insufficiente, per esempio, per raggiungere il colombaccio (\"Columba palumbus\") o il piccione (\"Columba livia\") o ancora la maggior parte delle anatre selvatiche, cio\u00e8 molte delle sue prede principali. Al contrario, nella picchiata, il falco pellegrino \u00e8 imbattibile. Mebs ha cronometrato pi\u00f9 volte un esemplare, lanciatosi dal campanile della cattedrale di Colonia, a velocit\u00e0 fra i 252 e i 324 chilometri all'ora.\nMa il falco, normalmente, caccia da altezze ben maggiori, dalle quali dovrebbe raggiungere e forse superare la velocit\u00e0 critica di cui il suo corpo, ad ali chiuse, \u00e8 capace (in breve, velocit\u00e0 critica \u00e8 quella che un corpo, di determinati peso e forma, pu\u00f2 raggiungere, accelerato dalla forza di gravit\u00e0 e rallentato dalla resistenza dell'aria). Hangte, nel 1968, ha potuto calcolare che la velocit\u00e0 critica del falco pellegrino \u00e8 da collocarsi fra i 368 e i 384 chilometri all'ora.\nUn'altra caratteristica importante del falco pellegrino \u00e8 la rigidit\u00e0 delle penne remiganti, importante per la manovrabilit\u00e0 alla fine della picchiata. Ma penne rigide significa anche penne fragili. Quindi la cattura deve sempre avvenire in spazi aperti, evitando il rischio di colpi con rami e perfino fogliame. In conseguenza, la strategia di caccia del falco pellegrino consiste nel tentativo di portarsi in posizione dominante nei confronti della probabile preda. Questo pu\u00f2 essere ottenuto in uno dei seguenti modi: trovare un posatoio in posizione elevata, per esempio su un monte; guadagnare quota, quasi sempre sfruttando una termica, e poi pattugliare dall'alto i terreni favorevoli, e infine, pi\u00f9 di rado, aggredire una preda dal basso, spingerla a fuggire verso quote altissime e, se \u00e8 capace di portarsi sopra di lei, infine inseguirla in picchiata.\nLa cattura vera e propria avviene con la cosiddetta \"stoccata\", un colpo sferrato con entrambi gli artigli, che dovrebbe tramortire, o sbilanciare, o ferire la preda, che cade a terra, dove viene uccisa con il potente becco. Pi\u00f9 raramente il falco ghermisce la preda (come invece fanno i falchi che cacciano all'inseguimento). Mai la colpisce con il becco o (come sostiene qualche antico testo) con il petto. Da quanto abbiamo detto, si pu\u00f2 capire che, salvo su terreni innevati o molto nudi, il Falco pellegrino non caccia mai a terra e mai animali terrestri. Il fabbisogno quotidiano del falco pellegrino \u00e8 pari a circa 140 grammi di carne. Con i bocconi inghiotte volentieri un poco di piume, che poi rigetta il mattino dopo, prima di riprendere le attivit\u00e0 venatorie.\nRiproduzione.\nLa specie nidifica in zone rocciose (rupi, faraglioni) e si spinge anche agli edifici urbani che vanno dai ruderi e le cascine abbandonate, fino ai grattacieli. Dal nido i partner possono coprire grandi distanze in volo solo per cacciare.\nI partner di una coppia di falchi pellegrini rimangono insieme perlopi\u00f9 per tutta la vita e si accoppiano nuovamente in caso di morte di uno dei partner. La durata della cova dura dai 32 ai 37 giorni, in funzione della latitudine e dalla percentuale di umidit\u00e0 della zona prescelta per la cova. La covata pu\u00f2 prevedere da 2 a 6 uova (casi eccezionali) con solitamente 3/4 uova come standard usuale.\nIl falco pellegrino raggiunge in media un'et\u00e0 massima di 17 anni allo stato brado, ma sono stati osservati in cattivit\u00e0 casi in cui dei soggetti superavano l'et\u00e0 di 20 anni.\nIl falco pellegrino \u00e8 stato uccello dell'anno nel 1971.\nDistribuzione e habitat.\nIl falco pellegrino ha una distribuzione cosmopolita: pu\u00f2 contare 21 sottospecie che popolano l'intero globo con esclusione dei poli, ci\u00f2 determina un adattamento \"dedicato\" alle pi\u00f9 svariate condizioni ambientali, dalla tundra artica ai deserti australiani. In Italia caccia prevalentemente in spazi aperti ed \u00e8 perci\u00f2 osservabile in quasi tutti i biotopi - tuttavia prevalentemente negli spazi aperti e sui bacini lacustri con abbondanza di uccelli. In alcune citt\u00e0 si \u00e8 pure urbanizzato.\nCova anche in strutture architettoniche prominenti in alti palazzi come campanili delle chiese, vecchie fabbriche dove caccia prevalentemente piccioni (p.e. a Gottinga). Esempi di nidificazione in citt\u00e0 italiane sono le 3 coppie di falchi che hanno nidificato nella primavera 2013 sulla cima della Lanterna di Genova e la coppia che a Milano nel 2014 ha nidificato nel sottotetto del grattacielo Pirelli, a 125 metri dal suolo. Pi\u00f9 recente \u00e8 il caso della coppia che nel 2016 si \u00e8 riprodotta sul campanile del Monastero di San Giovanni a Parma, dando alla luce ben quattro pulli. Nel 2017 nuovamente una coppia di falchi Pellegrini, Giulia e Gi\u00f2, ha nidificato nel sottotetto del grattacielo Pirelli a Milano dando alla luce 3 piccoli falchi, tornati nel marzo 2019 hanno deposto 3 uova schiuse il 12 aprile; nuovamente tornati nel gennaio 2020, nell'aprile 2020 sono nati tre piccoli e dei quali si pu\u00f2 seguire la crescita tramite una webcam sul sito Mediaportal della Regione Lombardia.\nIn natura il falco pellegrino predilige ripide rupi come luogo di cova, molto pi\u00f9 raramente nidi abbandonati di altri rapaci.\nNella citt\u00e0 di Bologna una coppia di falchi pellegrini dal 2000 nidifica su una delle torri del distretto della Fiera di Bologna, torri progettate da Kenz\u014d Tange, per la precisione al 13\u00ba piano della torre civico 38. Ormai ogni anno curiosi e appassionati, armati di binocolo si appostano per osservare le evoluzioni delle coppie e dei pulli. Un'altra coppia si \u00e8 stabilita dal 2006 in una nicchia della Basilica di San Petronio.\nTassonomia.\nSono state descritte numerose sottospecie di falco pellegrino e di queste 19 sono accettate dall\"Handbook of the Birds of the World\".\nConservazione.\nIl Falco pellegrino \u00e8 considerato un superpredatore. Come tale le sue popolazioni sono soggette a notevoli variazioni, dovute alle fluttuazioni delle popolazioni delle prede (quasi esclusivamente uccelli), alle persecuzioni messe in atto dall'uomo (per esempio la sistematica distruzione di esemplari nelle Highlands scozzesi, dove i falchi predano prevalentemente le pernici bianche \"(Lagopus lagopus)\", o durante la seconda guerra mondiale, quando il Governo inglese tent\u00f2, senza riuscirvi, di distruggere la specie per proteggere il traffico dei piccioni viaggiatori, usati per tenere i contatti con la Resistenza francese).\nNonostante questo, intorno al 1950, vi erano nel mondo numerosi falchi pellegrini: da a coppie in Europa, escludendo la Russia (D. Ratcliffe 1993); da a coppie in Nord America (Cade e Burnham 2003); da a coppie in Australia (Cade 1982); senza beninteso poter calcolare la consistenza delle popolazioni, mai studiate in quell'epoca, del resto del mondo. In Europa occidentale e in America settentrionale, poco dopo il 1950, ebbe inizio un autentico tracollo che port\u00f2 alcune popolazioni al completo collasso. Per esempio, quella statunitense a est delle Montagne Rocciose scomparve completamente, mentre rimasero circa trenta coppie negli Stati occidentali (Cade e Burnham 2003). In Europa centrale e settentrionale si ebbe parimenti una quasi totale scomparsa e in Inghilterra si pass\u00f2 dalle circa 700 coppie del 1955 (S. Cramp, 1980) alle 68 del 1962 (D. Ratcliffe 1980). Resistettero invece quasi tutte le popolazioni del Mediterraneo (S. Cramp 1980).\nIn seguito al bando del DDT, alla rigorosa protezione dei siti di nidificazione dal prelievo di uova e nidiacei per la rinascita della falconeria e agli importanti interventi di reintroduzione, le popolazioni, a partire dagli anni settanta ebbero una progressiva e quasi totale ripresa. La specie, fra l'altro, si adatta volentieri alla presenza dell'uomo, tanto da nidificare spesso nei palazzi cittadini.\nDa molti secoli, in Europa, collezionisti di uova, guardiacaccia e allevatori di piccioni viaggiatori hanno prelevato un costante, e talora pesante, tributo di uova, giovani e adulti di falco pellegrino, ma la popolazione complessiva ha resistito, nonostante una forte mortalit\u00e0 giovanile. Intorno al 1955 molte popolazioni hanno conosciuto un'importante decrescita: si osservavano con frequenza esemplari morti ma, soprattutto, si trovavano le uova, rotte nei nidi abbandonati.\nMolti ricercatori, da entrambi i lati dell'Atlantico, cominciarono a intuire che la causa potesse essere l'inquinamento da insetticidi clorurati (DDT e, in particolare, DDE). Ma fu Ratcliffe (studiando uova di collezioni museali) a dimostrare che, fra il 1945 e il 1947, contemporaneamente all'introduzione massiccia di questi prodotti in agricoltura, i gusci delle uova di falco pellegrino, improvvisamente, avevano cominciato a perdere spessore. I biologi, in particolare D. S. Miller poterono successivamente dimostrare che gli insetticidi in questione provocano un'alterazione enzimatica dell'anidrasi carbonica e del calcio ATPasi, che trasportano il calcio dalla circolazione sanguigna della femmina al guscio in formazione dell'uovo. Le stesse alterazioni, e la stessa catastrofe, si riscontravano in altri falconiformi, in particolare in quelli che si nutrono principalmente di uccelli, per esempio nello sparviero. Le modalit\u00e0 di avvelenamento erano da individuare nella catena alimentare: insetto-uccello insettivoro-falco. La discrepanza fra gli anni dei primi massicci avvelenamenti e quelli degli effettivi collassi delle popolazioni \u00e8 spiegata con la sopravvivenza degli adulti, pi\u00f9 resistenti all'avvelenamento, la cui mancata riproduzione port\u00f2 a effetti visibili solo alcuni anni pi\u00f9 tardi.\nIn considerazione del valore sentimentale che lega l'uomo a questa mitica specie, fin dai tempi degli antichi Egizi e per la falconeria, in pochi anni ci si convinse a bandire, l'uso di DDT e DDE, almeno in Europa e America settentrionale. Contemporaneamente furono rinforzate le tutele nei confronti delle predazioni tradizionali da parte dell'uomo: falconeria, difesa della selvaggina e dei piccioni viaggiatori. Prelievi che erano tollerabili in epoche di popolazioni abbondanti, non lo erano certo pi\u00f9 quando la specie sembrava sull'orlo dell'estinzione. In Europa e in particolare nelle Isole britanniche le popolazioni residue di falchi si dimostrarono sufficienti a una ripresa spontanea. Vi furono piccoli nuclei di esemplari riprodotti e rilasciati (in Francia, a Pavia, in Inghilterra), ma solo a scopo di studio. Negli Stati Uniti e in Canada, invece, la specie era praticamente scomparsa. Un gruppo di studiosi facenti capo alla Cornell University, sotto la guida di Tom J. Cade fond\u00f2 il Peregrine Fund, con lo scopo di riprodurre in cattivit\u00e0 e successivamente liberare i falchi pellegrini. L'operazione ebbe un successo completo, tanto che nel 2003 si potevano contare complessivamente coppie nidificanti, che occupavano quasi gli stessi ambienti di prima del tracollo, e in pi\u00f9 molto numerosi, le aree urbane.\nA oggi la popolazione italiana di falchi pellegrini conta almeno un migliaio di coppie nidificanti e altrettanti numerosi esemplari, concentrati prevalentemente in Sicilia e Sardegna. Numerosi sono gli esemplari concentrati nell'Appennino settentrionale (grazie anche alle introduzioni di Pavia di cui i discendenti hanno colonizzato nuovi spazi) e anche in Lombardia negli ultimi anni, in particolare presso le citt\u00e0 di Milano e Como."}
{"id": "303263", "revid": "125380356", "url": "https://it.wikipedia.org/wiki?curid=303263", "title": "Marco Ferradini", "text": "Biografia.\nAgli studi scolastici Marco alterna quelli musicali, approfondendo e sviluppando un talento naturale che era maturato molto presto; studia canto e armonia e suona la chitarra, fino ad approdare ai primi impegni professionali nella scena del nascente pop rock italiano assieme a formazioni come I Balordi e la Drogheria Solferino.\nHa inciso diversi jingle pubblicitari radiofonici e di popolari spot televisivi. Ha partecipato ai cori di famose sigle dei cartoni animati come \"Ufo Robot\" e \"Capitan Harlock\", mentre insieme a Silvio Pozzoli \u00e8 la voce principale di varie sigle di cartoni animati, pubblicati utilizzando degli pseudonimi, come \"La principessa Sapphire\" (sigla dell'anime del 1980 dal titolo La principessa Zaffiro e incisa come \"I cavalieri di Silverland\") e \"La ballata di Tex Willer\" (incisa come \"Disco Tex\"), tutto ci\u00f2 sotto la regia di Vince Tempera. Frequentando l'ambiente musicale milanese ha occasione di fare incontri che diverranno fondamentali per la sua futura carriera: uno fra tutti Alessandro Colombini che sar\u00e0 a lungo suo produttore.\nDopo una breve militanza nel gruppo di musica popolare Yu Kung come bassista e L'Enorme Maria dell'amico Simon Luca, Marco \u00e8 pronto per l'esordio da solista come cantautore, che avviene ufficialmente al Festival di Sanremo 1978 con il brano \"Quando Teresa verr\u00e0\", singolo cui fa immediatamente seguito un album dallo stesso titolo.\nNel suo primo lavoro da solista Marco presenta canzoni molto personali sia come struttura melodica che come testi, caratterizzate da tematiche di convincente attualit\u00e0 espresse in modo diretto e personale, per quanto innegabilmente acerbo ma soprattutto faceva apprezzare dal pubblico la cifra del suo stile canoro. In seguito nella vita professionale e privata di Marco si verifica un altro incontro fondamentale con Herbert Pagani. Inizia una collaborazione di cui, il primo passo \u00e8 la composizione delle musiche di un album e di uno spettacolo teatrale.\nDopo l'album di esordio, che aveva ottenuto un buon riconoscimento di critica e pubblico, nel 1981 pubblica il singolo \"Teorema\", scritto a quattro mani con Pagani, contenuto nel Qdisc \"Schiavo senza catene\", ottimamente accolto dal pubblico e dalle radio che trasmettono massicciamente i brani di Ferradini. Nello stesso anno partecipa a un tour con Ron, con il quale \u00e8 andato anche in sala d'incisione e al Festivalbar 1981. Nonostante i successi come cantautore solista, Marco continua a lavorare in sala d'incisione,\u00e8 nei vari tour,per Lucio Dalla, Bruno Lauzi, Marcella Bella, Riccardo Cocciante, Pupo, Mina, Eros Ramazzotti, Ivan Graziani, Luca Barbarossa, Franco Simone e Toto Cutugno, Umberto Tozzi,Patty Pravo.\nQuesto desiderio si concretizza in una delle prime esperienze italiane di collaborazione di pi\u00f9 artisti, il Qdisc inciso insieme a Mario Castelnuovo e Goran Kuzminac coordinati da Amedeo Minghi, che contiene fra gli altri il brano \"Oltre il giardino\", rielaborato dalla \"Ciaccona\" di Bach. Insieme ai suoi compagni di viaggio, Ferradini si esibisce in concerti di impostazione davvero nuova per quegli anni: un tour \"Caserme aperte\" (promosso dal Ministro della Difesa dell'epoca Lelio Lagorio): per la prima volta le caserme militari venivano aperte ai civili per assistere ai concerti. Al tour fa seguito l'uscita del Qdisc intitolato \"Q Concert\".\nNel 1983 Marco \u00e8 di nuovo sul palco del Festival di Sanremo dove presenta \"Una catastrofe bionda\", scritta con la collaborazione di Mogol, Renzo Zenobi e l'amico Pagani, e l'omonimo album \u00e8 un successo, trainato in parte dal brano \"Lupo solitario DJ\", che negli anni diventa un vero e proprio pezzo cult per le radio e i DJ di tutta Italia, ai quali \u00e8 dedicato. Nello stesso anno partecipa al programma di Canale 5 Premiatissima dove viene inserito nella squadra \"Parole e Musica\" insieme a numerosi artisti come Gino Paoli, Paolo Conte e Riccardo Cocciante.\nNel 1985 \u00e8 la volta dell'album \"Misteri della vita\", un concept album costruito attorno al tema della musica ma anche alla nascita della figlia. Costruito sul tema della musica come compagna di vita, in cui l'amicizia e i rapporti affettivi sono il filo conduttore che lega le canzoni. Nel 1986 esce \"Marco Ferradini\", un album che si discosta dai precedenti soprattutto per le sonorit\u00e0 pi\u00f9 blues rock e per una certa ironia che lo pervade; tra i brani contenuti spiccano \"Mario\", dedicata a tutti quelli che vorrebbero fare musica ma si ritrovano otto ore alla scrivania e \"Forse non lo sai\", una riflessione sulla spiritualit\u00e0.\nNel 1991 pubblica \"\u00c8 bello avere un amico\", un album nato da un lungo periodo di silenzio e di ricerca; gli arrangiamenti sono di Maurizio Tirelli e dello stesso Ferradini. Tra i brani spiccano \"Aironi\" che racconta l'amicizia tra i maschi, \"Lasciami stare cos\u00ec\", un brano fortemente intimista e \"Acqua\".\nNel 1992 esce per la Ricordi una raccolta dal titolo \"Ricomincio da Teorema\" che contiene i brani pi\u00f9 significativi dell'ormai lunga carriera musicale di Marco Ferradini. Nell'estate dello stesso anno partecipa al Cantagiro. Il 1995 \u00e8 l'anno di un nuovo album, in cui ritorna allo stile \"naif\" degli esordi. L'album \u00e8 diviso in due parti: la prima contiene brani che privilegiano temi legati al sociale, mentre nella seconda \u00e8 ricco di ballate. \"Dolce piccolo mio fiore\", interamente acustico, nato per voce e chitarra, suonato e arrangiato dallo stesso Marco che contiene dieci brani inediti tra cui \"Un letto in riva al mare\", anch'esso scritto insieme all'amico Herbert Pagani, morto nel 1988. L'album \u00e8 stato realizzato a casa dell'artista e poi mixato in uno studio. Tra i collaboratori Massimo Luca alle chitarre acustiche e Fabio Treves all'armonica a bocca.\nNel 1998 esce per le Edizioni Ca'Bianca il singolo con \"Aria/Sul ponte di Messina\", prodotto da Osvaldo Miccich\u00e8, Enrico Santulli e Gianni Tirelli. Sempre nel 1998 esce per la Edizioni Ca'Bianca/Evento il singolo con \"Teorema\", prodotto anch'esso da Miccich\u00e8, in quattro versioni e battuto in tutte le radio e le TV. Nel 2000 Aldo, Giovanni e Giacomo nel loro film \"Chiedimi se sono felice\" scelgono \"Teorema\" come parte della colonna sonora, riportando attenzione e interesse nei confronti del cantante e della sua musica.\nNel 2001, sempre per le \"Edizioni Ca'Bianca\", esce \"Geometrie del cuore\", album prodotto, oltre che da Miccich\u00e8, da Enrico Santulli e Gianni Tirelli e ricco di brani inediti tra i quali spiccano la nuova versione di \"Teorema\" e \"Alla ricerca di un sogno\", insieme al brano \"Amici\".\nNel 2005 pubblica \"Un filo rosso\", raccolta di quindici canzoni tra le quali cinque inediti; la traccia omonima \u00e8 un brano di forte intensit\u00e0 emotiva che Marco ha dedicato alla madre scomparsa e a quel filo rosso che unisce e muove corde profonde. Nel 2007 Ferradini coinvolge Simon Luca e Ricky Belloni, nel progetto Sessantitaly: una serie di concerti acustici, chitarre e voci, su un repertorio rivisitato di brani di West Coast &amp; Country.\nInsegna musica in provincia di Monza, continuando le esibizioni live con la sua band in formazione acustica o elettrica in tutt'Italia e partecipato a diverse trasmissioni televisive e numerose manifestazioni tra cui \"Parola Cantata\", \"Musicultura\", \"Premio Bindi\", \"Premio Ciampi\", \"Premio Lunezia\" e \"Premio Pigro 2012\".\nNel 2012 Marco \u00e8 impegnato nella promozione di un progetto a cui tiene molto: un doppio CD intitolato \"La mia generazione\", dedicato a rivalutare e ricordare l'artista e amico Herbert Pagani. Per l'occasione si \u00e8 avvalso della collaborazione di alcuni amici cantautori come Ron, Eugenio Finardi, Fabio Concato, Alberto Fortis, Andrea Mir\u00f2, Syria, Fabio Treves, Flavio Oreglio, Shel Shapiro, Mauro Ermanno Giovanardi, Gloria Nuti e Simon Luca. Ventuno brani reincisi e un inedito: \"Stelle negli oroscopi\", brano che racconta gioie e difficolt\u00e0 del creare una canzone. Il progetto prevede anche la realizzazione di uno spettacolo teatrale con la collaborazione di Jos\u00e8 Orlando Luciano (fisarmonica e pianoforte), il violinista Simone Rossetti Bazzaro, la voce di Charlotte Ferradini, le attrici Anna Jencek e Caroline Pagani.\nNel 2014 pubblica 2 singoli (disponibili su iTunes): \"Due splendidi pap\u00e0\" (in duetto con Gianni Bella) ed \"Attimi\". Il 29 novembre 2019 esce il suo undicesimo album in studio: \"L'uva e il vino\" con l'omonimo singolo, preceduti dal singolo \"Le parole\". Dal 2019 \u00e8 testimonial ufficiale dei City Angels."}
{"id": "303264", "revid": "32741", "url": "https://it.wikipedia.org/wiki?curid=303264", "title": "La vera Gola Profonda", "text": ""}
{"id": "303276", "revid": "80598", "url": "https://it.wikipedia.org/wiki?curid=303276", "title": "Viola Valentino", "text": "Dopo alcune esperienze nel campo della musica e della moda, raggiunge la notoriet\u00e0 nel 1979 con il singolo \"Comprami\", disco che in pochi mesi vende mezzo milione di copie. Il successo prosegue con i singoli \"Sei una bomba\", \"Sera coi fiocchi\" (1980) e \"Giorno popolare\" (1981), e raggiunge il culmine con il lancio del brano \"Sola\", tratto dal film \"Delitto sull'autostrada\", a cui partecipa in qualit\u00e0 di attrice al fianco di Tomas Milian. Nello stesso anno partecipa anche al Festival di Sanremo con \"Romantici\", altro brano di grande riscontro commerciale (400 000 copie vendute); l'esperienza sanremese si ripete anche nel 1983, ma stavolta senza troppa fortuna.\nDalla seconda met\u00e0 degli anni ottanta, in seguito ad alcuni insuccessi, la cantante dirada la propria attivit\u00e0 discografica, pur continuando a produrre nuovi singoli e album, dove abbandona il caratteristico timbro sussurrato delle prime incisioni in favore del suo naturale timbro da contralto. Per lei hanno scritto - tra gli altri - Gianni Bella, Alberto Camerini, Grazia Di Michele, Maurizio Fabrizio, Dario Gay, Bruno Lauzi, Mario Lavezzi, Mogol, Oscar Prudente, Scialpi, Vincenzo Spampinato, Cristiano Malgioglio, Paolo Limiti, Giovanna e lo stesso Riccardo Fogli, col quale \u00e8 stata sposata dagli anni settanta sino alla separazione avvenuta nei primi anni novanta.\nBiografia.\nGli esordi.\nNel 1968 esce \"Dixie\", il suo primo 45 giri inciso con il nome di Virginia e la produzione di Gino Paoli; dopo la formazione del duo Renzo &amp; Virginia, insieme all'allora marito Riccardo Fogli (con cui ha pubblicato nel giugno del 1970 il singolo \"Zan zan/I 10 comandamenti dell'amore)\", si dedica all'attivit\u00e0 di fotomodella. Nei primi anni settanta appare sui rotocalchi a causa della nota e discussa storia extra-coniugale di Riccardo Fogli con Patty Pravo, relazione durata solamente alcuni mesi, a cui segue comunque una riconciliazione della coppia.\nAlcuni anni dopo viene notata dal produttore Giancarlo Lucariello, all'epoca agente - fra l'altro - dei Pooh, grazie al quale nel 1978 partecipa alla realizzazione dell'unico album dei Fantasy, gruppo formato da Tony Cicco dopo lo scioglimento della Formula 3 e una breve parentesi di quest'ultimo come solista. Oltre a Tony Cicco (batteria, tastiere), del gruppo fanno parte anche Danilo Vaona (voce e pianoforte) e Luigi Lopez (chitarra, nonch\u00e9 autore insieme a Carla Vistarini, sorella di Mita Medici). L'album in questione, prodotto da Lucariello, s'intitola \"Uno\" e contiene il successo \"Cantando\", la cui voce principale \u00e8 proprio quella di Viola Valentino.\nLa vera popolarit\u00e0 arriva per\u00f2 nel 1979, quando incide su etichetta Paradiso la canzone \"Comprami\", utilizzando per la prima volta il nome d'arte di Viola Valentino. Il produttore Lucariello ritaglia per lei un'immagine sexy ma al contempo dolce e raffinata, rivelatasi vincente, cos\u00ec come l'impostazione vocale, sussurrata, che diviene il carattere pi\u00f9 riconoscibile del suo stile. \"Comprami\", scritta da Cristiano Minellono e Renato Brioschi, arrangiata da Danilo Vaona, ottiene uno straordinario successo, arrivando al terzo posto della hit-parade con oltre mezzo milione di copie vendute in Italia e in Spagna, ed \u00e8 destinata a rimanere la sua canzone pi\u00f9 conosciuta. Il testo, all'epoca assai contestato soprattutto dal mondo femminista in quanto inteso come un inno alla prostituzione, parla di una donna che si vende, secondo talune interpretazioni contrapposte, per un approccio maschile pi\u00f9 romantico, fatto per l'appunto di gesti, parole, poesie.\nGli anni ottanta: gli anni del grande successo.\nNell'estate del 1980 esce il suo secondo singolo, \"Sei una bomba\" - scritta da Guido Morra, Riccardo Fogli e Renato Brioschi - che Viola presenta anche al Festivalbar e al Cantagiro: il pezzo ottiene un buon successo discografico, pur non riuscendo a bissare il grande exploit di \"Comprami\". Sar\u00e0 comunque piazzato in vari paesi esteri, come la Russia. Nell'autunno dello stesso anno viene pubblicato il suo primo album, \"Cinema\", supportato da un nuovo singolo, \"Anche noi facciamo pace\", scritto da Guido Morra, Riccardo Fogli e Maurizio Fabrizio e presentato alla Mostra Internazionale di Musica Leggera di Venezia. Un buon successo ottiene anche \"Sera coi fiocchi\", scritta da Amerigo Paolo Cassella, Riccardo Fogli e Maurizio Fabrizio, in quanto sigla finale del programma televisivo \"Domenica in\" della stagione 1980/1981. Nell'estate del 1981 esce \"Giorno popolare\", brano con cui Viola arriva in finale al concorso \"Vota la voce\". Nello stesso periodo, appare anche in ben due copertine dell'edizione italiana del noto mensile \"Playboy\". Nel 1982 partecipa per la prima volta al Festival di Sanremo col brano \"Romantici\", scritta da Guido Morra e Maurizio Fabrizio, che giunge in finale: il singolo ottiene un notevole successo, totalizzando circa 400 000 copie vendute.\nSubito dopo esce anche il suo secondo album-raccolta \"In primo piano\", che comprende brani inediti, unitamente ad altre canzoni gi\u00e0 pubblicate su singolo. Nello stesso anno, al culmine del suo successo, affianca Tomas Milian nel film \"Delitto sull'autostrada\" diretto da Bruno Corbucci, lanciando anche \"Sola\", canzone scritta da Vincenzo Spampinato e Maurizio Fabrizio e inserita nella rispettiva colonna sonora: il brano entra in classifica, diventando un altro dei suoi grandi successi. Trent'anni dopo, il testo della canzone verr\u00e0 parzialmente riscritto per lo spot del programma televisivo \"Vendo casa disperatamente\". Nel 1983 torna al Festival di Sanremo con \"Arriva arriva\", scritta da Vincenzo Spampinato e Maurizio Fabrizio, e che si classifica terzultima, sebbene la classifica popolare espressa attraverso le schedine Totip veda la Valentino al 6\u00ba posto. Nello stesso anno partecipa a un altro film, \"Due strani pap\u00e0\" (1983), con Pippo Franco e Franco Califano. L'anno dopo si classifica seconda a Un disco per l'estate 1984 col brano \"Verso Sud\", scritta sempre da Spampinato e Fabrizio, piazzamento ottenuto anche l'anno successivo con \"Addio amor\", scritta da Guido Morra, Laurex e Salvatore Fabrizio e inserita nell'EP \"L'angelo\" (1985).\nNel 1986 la cantante \u00e8 costretta a rinunciare a una nuova partecipazione al Festival di Sanremo con \"Amore stella\", scritta da Guido Morra e Maurizio Fabrizio appositamente per lei, ma che in extremis viene invece affidata a Donatella Rettore su imposizione della sua etichetta discografica di allora. Viola Valentino riceve in cambio la possibilit\u00e0 di partecipare al Festivalbar con \"Il posto della luna\", di Guido Morra e Laurex, canzone che ottiene un discreto successo. Nello stesso anno, partecipa assieme a Fabrizia Carminati e Pamela Prati, al film per la televisione \"Le volpi della notte\", ispirato alla serie \"Charlie's Angels\". Al singolo \"Devi ritornare \"(1987), segue un silenzio discografico di alcuni anni, interrotto nel 1991 dall'uscita di \"Un angelo dal cielo\", raccolta di tutti i successi di Viola Valentino, pi\u00f9 due inediti: \"Un angelo dal cielo\" e \"Quasi mezzanotte\", pubblicati anche come singolo.\nGli anni novanta.\nNel 1992 suscita un certo clamore la sofferta separazione dal marito Riccardo Fogli, con il quale si era sposata vent'anni prima. In seguito a questa vicenda, Viola registra il singolo \"Me marito se n'\u00e8 ito\", ironica rivisitazione della ben nota canzone \"El meneaito\". Nel 1994, incide dopo molti anni il nuovo album \"Esisto\", pubblicato da Dischi Ricordi, con testi e musiche, tra gli altri, di Mogol, Gianni Bella, Mario Lavezzi e Grazia Di Michele. Del 1995 \u00e8 il singolo \"Probabilmente niente\", firmato da Oscar Prudente, mentre nel 1996 \u00e8 la volta di \"Estasi/Dall'Atlantico a Napoli\". Nel 1997 pubblica una versione in italiano di \"Libertango\" di Astor Piazzolla, intitolata \"Anime d'autunno\", e nel 1998 esce l'album \"Il viaggio\", con tutti i suoi principali successi in nuove versioni riarrangiate e ricantate: il lancio dell'album \u00e8 stato promosso attraverso il singolo \"Come quando fuori piove\", di cui viene realizzato anche il videoclip.\nGli anni duemila.\nNel 2000 collabora con il gruppo rap Zerodecibel per la realizzazione di una cover in chiave ironica della celebre \"Comprami\", intitolata \"Comprami 2000\": il pezzo \u00e8 stato accompagnato da un videoclip in cui, oltre a Viola e al cantante degli Zerodecibel, appare Platinette come guest-star. Due anni dopo collabora con Alberto Camerini alla realizzazione del singolo \"La surprise de l'amour\", brano inciso in varie versioni.\nNel 2004 esce la doppia raccolta \"Made in Virginia 1\" e \"Made in Virginia 2\", pubblicata dalla Azzurra Music, con cui la cantante festeggia i venticinque anni di carriera, raccogliendo il meglio della sua produzione, unitamente a tre inediti (\"Dea\", \"F.a.T.a\" e \"La schiava\"). Nel 2006 partecipa con scarsa fortuna alla terza edizione del reality \"Music Farm\", pubblicando anche il singolo \"Barbiturici nel t\u00e8\", l'ultima esperienza come autore di Bruno Lauzi, deceduto pochi mesi dopo. L'anno dopo esordisce a teatro con la commedia musicale \"La surprise de l'amour\", accanto a Leda Battisti, Manuel Casella e Stefano Sani.\nGli anni duemiladieci.\nIl 18 settembre 2009 \u00e8 stato pubblicato dall'etichetta discografica CMP, distribuita dalla Edel, l'EP di inediti intitolato \"I tacchi di Giada\", dove una particolare attenzione ottiene il tema della violenza sulle donne. Un anno dopo, il 16 novembre 2010, il progetto viene esteso con la pubblicazione da parte dell'etichetta discografica Shortmoon (anche questa distribuita dalla Edel), del nuovo album di inediti dell'artista, \"Alleati non ovvi\", contenente i brani gi\u00e0 pubblicati nel precedente EP, di cui \u00e8 un'evoluzione, pi\u00f9 altri sei pezzi, tra cui un duetto con Eleonora Magnifico.\n\"Alleati non ovvi\" esce anche come doppio CD, contenente oltre all'album, il libro digitale scritto da Luigi Matta, produttore del disco insieme a Luca Venturi, che racconta la drammatica storia di violenza capitata a Giada, protagonista del brano scritto da Francesco Altobelli che ha dato il titolo al precedente EP. Il 17 maggio 2011, in occasione della giornata internazionale contro l'omofobia, viene inoltre pubblicato il singolo \"Domani \u00e8 un altro giorno\", inciso in quattro lingue: italiano, francese, inglese e spagnolo. Il brano, un inno contro le violenze a sfondo omofobico, \u00e8 solo una delle tante testimonianze dell'impegno civile di Viola Valentino, da sempre schierata a favore dei diritti degli omosessuali. \u00c8 stato promosso dall'Arcigay inno ufficiale del Gay Pride.\nIl 9 ottobre 2012 esce un suo nuovo EP dal titolo \"Panna fragole e cipolle\", anticipato l'8 giugno dall'uscita del singolo \"Stronza\", scritto da Giovanni Germanelli e Francesco Mignogna, autori e produttori dell'intero lavoro, che segna un'ulteriore crescita nelle produzioni della cantante. Dal disco vengono estratti anche altri due singoli co-prodotti da Marton Alex: \"L'unica donna\" e \"C'est la vie\" (feat. Il Migno), quest'ultimo scritto insieme a Scialpi. Il 10 giugno 2013 esce il brano \"D'estate\", sempre di Germanelli - Mignogna, che anticipa l'uscita a fine anno dell'album \"Rose e Chanel\": il disco, che prende il titolo dall'omonimo brano inedito, \u00e8 un'antologia che raccoglie il meglio della produzione di Viola Valentino, unitamente ad alcune pregevoli tracce inedite, registrate per l'occasione in acustico. Il 25 settembre 2013 partecipa al concerto per festeggiare i cinquant'anni di carriera di Gian Pieretti, che si tiene all'Auditorium di Mortara (dove il cantautore risiede) un concerto a cui partecipano molti musicisti tra cui Ricky Gianco, Ivan Cattaneo, Marco Bonino, Mario Tessuto, Paky Canzi, Donatello, i Camaleonti ed Elisabetta Viviani, oltre allo stesso Pieretti.\nSuccessivamente escono a breve distanza due nuovi lavori: nel 2014 l'album in formato digitale \"Tutte le sfumature di Viola\" e nel 2015 l'album \"Semplicemente... \"io\"\", prodotto e distribuito attraverso il fan club in formato CD e successivamente uscito su iTunes in formato digitale. Sempre in questo periodo escono due singoli \"Dimmi dammi dimmi\" (2014), scritto da Cristiano Malgioglio, e \"Abracadabra\" (2015), scritto da Paolo Limiti e Giovanna Nocetti per l'artista. In seguito Viola Valentino duetta con Iravox nel brano \"Senza limite\", del quale viene realizzato anche un videoclip e una versione remix. Nel 2016 partecipa al programma diretto da Carlo Conti \"I migliori anni\", dove ripropone il singolo che l'ha portata al successo \"Comprami\" Il 13 giugno 2016 esce il nuovo singolo \"La bambola\", cover in chiave dance del celebre brano di Patty Pravo, accompagnato da un videoclip.\nIl 20 gennaio 2017 esce il doppio album dal vivo \"Eterogenea Live 2016\", su etichetta Latlantide, che, oltre ai suoi maggiori successi, contiene due brani inediti: \"Ti amo troppo\" e \"Il suono dell'abbandono\". A marzo dello stesso anno partecipa al singolo \"Immaginandoti\" del cantante rapper Inay e al relativo videoclip. Il 15 luglio 2017 esce, in collaborazione con Federico Assolari, una nuova versione di \"Comprami\" su etichetta Latlantide. Il brano esce in versione \"Radio edit\", \"Extended radio\" e \"Club mix\" su tutte le piattaforme digitali, accompagnato da un videoclip.\nNel settembre 2017 pubblica con il gruppo musicale The Moors (Mirko Oliva &amp; Luis Navarro) il singolo \"Aspettami questa notte\". \nNel febbraio 2019 esce, solo in formato digitale, la raccolta \"Le perle di Viola\", contenente i suoi successi nelle nuove versioni uscite nell'album \"Made in Virginia 1\" e \"Made in Virginia 2\". Il 6 settembre 2019 esce, su tutte le piattaforme digitali, il nuovo singolo \"Passo dopo passo\" cantato in duetto con l'artista Calibro 40, mentre a dicembre dello stesso anno duetta con Francesco Serra nel singolo \"Questo pensiero d'amore\".\nGli anni duemilaventi.\nIl 20 marzo 2020 esce il nuovo album \"E sar\u00e0 per sempre\", distribuito in download digitale dall'etichetta On The Set, che contiene gli inediti \"E sar\u00e0 per sempre\", \"Non ti ho perso\", \"Da qui all'eternit\u00e0\", il singolo \"Questo pensiero d'amore\" (feat. Francesco Serra) e una selezione di successi dell'artista.\nVita privata.\nSi sposa nel 1971 con l'allora cantante dei Pooh, Riccardo Fogli. Dopo un anno di matrimonio l'unione entra in crisi a causa della relazione instaurata dal marito con Patty Pravo, legame che concorrer\u00e0 all'abbandono del cantante dalla band. I due tuttavia si riappacificheranno fino al 1993, anno del divorzio della coppia. Un secondo matrimonio di Viola si concluder\u00e0 anch'esso col divorzio.\nNote.\nIl 6 di agosto 2021 \u00e8 ospite musicale all\u2019interno del Premio Internazionale Donnafugata, tenutosi a Palma di Montechiaro ( Ag )."}
{"id": "303279", "revid": "2066526", "url": "https://it.wikipedia.org/wiki?curid=303279", "title": "Storga", "text": "Lo Storga \u00e8 un fiume della provincia di Treviso.\nCorso.\nScorre interamente nel comune di Treviso: nasce in localit\u00e0 Sant'Artemio per procedere verso sud sfociando nel Sile, del quale \u00e8 affluente di sinistra, tra Fiera e Lanzago, in corrispondenza dell'ex mulino Mandelli (costruito nel 1876). Lo si pu\u00f2 vedere in localit\u00e0 Madonnetta, a Santa Maria del Rovere, in Viale Brigata Marche, a Selvana.\nUn suo affluente \u00e8 il Rio Piavon, che nasce presso il Museo Etnografico delle Case Piavone.\nAree naturali.\nPresso l'area delle risorgive \u00e8 stato istituito il parco dello Storga."}
{"id": "303282", "revid": "287204", "url": "https://it.wikipedia.org/wiki?curid=303282", "title": "Amanita franchetii", "text": "\"Amanita franchetii\" (Boud.) Fayod, Annls Sci. Nat., Bot., s\u00e9r. 7 9: 316 (1889).\nConosciuta un tempo con il binomio di Amanita aspera per via del sapore amarognolo piuttosto sgradevole, l'Amanita franchetii \u00e8 un bel fungo che non va raccolto perch\u00e9 sospetto.\nDescrizione della specie.\nCappello.\nLargo 4\u201312\u00a0cm, da convesso a piano-convesso; margini incurvati; superficie liscia, bruno-ocra fino al bruno camoscio, ricoperta da verruche di forma piramidale, acuminate, di colore dal giallognolo al bruno- marrone che poi sbiadiscono verso il biancastro.\nLamelle.\nFitte, da annesse a libere, bianche.\nGambo.\nLungo 5\u201310\u00a0cm, spesso bulboso alla base; biancastro, con scaglie appiattite sparse.\nAnello.\nMembranaceo, giallognolo.\nVolva.\nBianca, persistente, liscia, carnosa e libera al gambo.\nCarne.\nSoffice, dal bianco al giallo pallido.\nSpore.\n8-12 x 6-8\u00a0\u00b5m, ellittiche, pallide, amiloidi, bianche in massa.\nHabitat.\nCresce solitaria o in piccoli gruppi nei boschi misti di querce e di conifere; predilige terreni calcarei.\nCommestibilit\u00e0.\nSospetto.\nFungo scadente, se ne sconsiglia il consumo perch\u00e9 sgradevole di sapore e per la sua somiglianza con le Amanite velenose.\nSpecie simili.\nL\"'A. franchetii\" pu\u00f2 essere confusa con:"}
{"id": "303295", "revid": "125508181", "url": "https://it.wikipedia.org/wiki?curid=303295", "title": "John Rawls", "text": "Biografia.\nSecondo dei cinque figli di William Lee Rawls e Anna Abell Stump, Rawls frequent\u00f2 la scuola primaria a Baltimora solo per un breve periodo di tempo, prima del suo trasferimento presso la sede vescovile di una rinomata scuola preparatoria nel Connecticut. Dopo il diploma nel 1939, Rawls continu\u00f2 i suoi studi alla Princeton University, dove si interess\u00f2 di filosofia politica.\nNel 1943, dopo essersi laureato, si \u00e8 unito all'esercito. Durante la seconda guerra mondiale, Rawls ha servito l'esercito come fante principalmente nel Pacifico dove ha visitato la Nuova Guinea, le Filippine ed il Giappone; in particolare ha assistito al bombardamento di Hiroshima. Dopo questa tragica esperienza, Rawls rifiut\u00f2 l'offerta di diventare un funzionario di stato e decise di lasciare l'esercito per riprendere gli studi accademici. Torn\u00f2 dunque a Princeton per conseguire un dottorato in filosofia morale. Nel frattempo, nel 1949, Rawls spos\u00f2 Margaret Fox, studentessa della Brown University. Margaret e John hanno condiviso l'interesse di indicizzare libri, trascorrendo la loro prima vacanza insieme redigendo l'indice di un libro su Nietzsche.\nDopo aver ottenuto il suo dottorato di ricerca nel 1950, Rawls insegn\u00f2 fino al 1952, quando ricevette una borsa di studio per l'Universit\u00e0 di Oxford (Christ Church), dove fu influenzato dalla dottrina liberale di Isaiah Berlin. Successivamente, torn\u00f2 negli Stati Uniti, lavorando prima come assistente e poi professore associato presso la Cornell University. Infine, nel 1962, divenne professore ordinario di filosofia presso la stessa Cornell University. Un altro successo accademico dei primi anni del 1960 \u00e8 stato il raggiungimento di una posizione di ruolo presso il Massachusetts Institute of Technology. Tuttavia, si trasfer\u00ec all'Universit\u00e0 di Harvard solo due anni dopo, dove rimase per quasi quarant'anni.\nRawls mor\u00ec a Lexington il 24 novembre 2002, lasciando opere che hanno imposto una svolta nella teoria politica contemporanea. Il suo libro pi\u00f9 importante, \"A Theory of Justice\" del 1971, introdotto in Italia nel 1982 grazie al filosofo Salvatore Veca con il titolo di \"Una teoria della giustizia\", rappresenta una tappa fondamentale della filosofia politica del Novecento. A Rawls si deve infatti la rinascita della teoria del contrattualismo, ovvero quella tecnica utilizzata da autori come Thomas Hobbes, John Locke e Jean-Jacques Rousseau per sviluppare le loro idee. Rawls la riprende soprattutto tenendo presente la interpretazione che ne aveva fornito Immanuel Kant. \nNel 1999 viene insignito del premio Premio Schock per la logica e la filosofia, e riceve la \"National Humanities Medal\" dal presidente statunitense Bill Clinton.\nPensiero.\nLa giustizia distributiva.\nIl vero grande problema della filosofia politica \u00e8 costituito, secondo John Rawls, non dalla ricerca del bene comune, ma da un'adeguata nozione di giustizia e da un'altrettanto adeguata procedura per comprendere come le nostre istituzioni possono essere pi\u00f9 giuste. Il concetto di giusto deve essere considerato prioritario rispetto al bene nella teoria morale, e questo perch\u00e9, se avviene il contrario, il rischio \u00e8 quello di non riuscire pi\u00f9 ad ottenere una definizione autonoma e indipendente di giustizia. Se \u00e8 il bene ci\u00f2 che conta, tutto ci\u00f2 che massimizza il bene non pu\u00f2 che essere giusto e ci\u00f2 comporta spesso conseguenze moralmente pericolose e controintuitive. L'insistenza sulla priorit\u00e0 della giustizia \u00e8 al centro della nota critica di Rawls all'utilitarismo, che volendo a tutti i costi massimizzare la felicit\u00e0 comune, semplice somma delle felicit\u00e0 individuali, pu\u00f2 giungere a considerare legittima, in certi casi, la violazione di alcune libert\u00e0 fondamentali.\nUna teoria della giustizia.\nGi\u00e0 nelle prime pubblicazioni a met\u00e0 degli anni cinquanta Rawls inizia ad elaborare la nozione che pi\u00f9 lo ha reso noto, vale a dire il concetto di \"posizione originaria\"; tuttavia tale nozione arriva alla propria formulazione pi\u00f9 matura soltanto in \"Una teoria della giustizia\" del 1971. La procedura pi\u00f9 adeguata per individuare dei principi fondamentali di giustizia che siano equi, afferma Rawls, consiste nel compiere un esperimento mentale di questo tipo: immaginiamo che un gruppo di individui, privati di qualsiasi conoscenza circa il proprio ruolo nella societ\u00e0, i propri talenti, il proprio livello intellettuale e culturale, le proprie caratteristiche psicologiche e i propri valori, conoscendo per\u00f2 come funziona la societ\u00e0 e quali sistemi economici esistono, dovesse scegliere secondo quali principi di fondo deve essere gestita la societ\u00e0 in cui vivono. Tali individui sarebbero in una posizione originaria e sotto un \"velo d'ignoranza\".\nEbbene, in condizioni simili, sostiene Rawls, anche se fossero totalmente disinteressate le une rispetto alla sorte propria e delle altre, le parti sarebbero costrette dalla situazione a scegliere due determinati principi di giustizia. Il primo: \"ogni persona ha un uguale diritto alla pi\u00f9 estesa libert\u00e0 fondamentale, compatibilmente con una simile libert\u00e0 per gli altri\". Il secondo: \"le ineguaglianze economiche e sociali sono ammissibili soltanto se sono per il beneficio dei meno avvantaggiati\". Quest'ultima affermazione \u00e8 alla base del \"principio di riparazione\" , secondo cui le ineguaglianze in termini relativi tra i membri della societ\u00e0 sono giustificate se comportano un beneficio, in termini assoluti, anche per i meno avvantaggiati. Ci\u00f2 porterebbe ad un risultato equo: nella societ\u00e0 nessuno avrebbe n\u00e9 troppo, n\u00e9 troppo poco.\nLe critiche.\nLa posizione filosofica di Rawls pu\u00f2 dunque essere vista come una forma di liberalismo egalitario, il che ha reso per un certo tempo le sue tesi molto popolari tra i democratici americani. Un liberalismo attento alla questione dell'eguaglianza e delle pari opportunit\u00e0 \u00e8 per Rawls il tratto distintivo e immancabile di un'idea di giustizia concepita come equit\u00e0. \nIl tentativo rawlsiano di giungere a dei principi di giustizia attraverso una formulazione deduttiva ha suscitato grande ammirazione ma anche molte critiche; tra queste ricordiamo:\nLiberalismo politico.\nPer rispondere in parte a tali critiche - e a molte altre - Rawls sottolinea, in \"Liberalismo politico\" del 1993 come nelle societ\u00e0 democratiche vi sia un ragionevole disaccordo in merito alle diverse concezioni della vita e di ci\u00f2 che ha valore. Per concezioni di vita si intendono dottrine comprensive ragionevoli, quindi posizioni morali, religiose o filosofiche sulle quali si fonda il sistema di valori dei singoli cittadini. \u00c8 possibile pensare che persone razionali e ragionevoli, sinceramente convinte della giustezza dei principi liberali, non condividano in pieno la teoria dei due principi di giustizia - ad esempio, che condividano il primo principio ma non il secondo, in quanto convinti che il valore supremo sia la libert\u00e0 da incoraggiare a tutti i costi, anche a discapito dell'uguaglianza. Tuttavia, una forma di accordo su alcuni principi che possano essere accettabili anche da chi professa convinzioni (ragionevolmente) diverse \u00e8 possibile: \u00e8 possibile cio\u00e8 un liberalismo \"politico non metafisico\", garantito da ci\u00f2 che Rawls chiama \"il consenso per intersezione\". Il consenso per intersezione \u00e8 alla base, quindi, della possibilit\u00e0 di creare una societ\u00e0 stabile dato il fatto del pluralismo ragionevole.\nRagionevole e razionale.\nRawls introduce la distinzione tra le nozioni di razionale e ragionevole in \"Liberalismo Politico\". Una persona \u00e8 considerata razionale quando utilizza un processo logico per prendere decisioni. La concezione di ragionevolezza \u00e8 invece collegata all'accettazione di una condizione non ideale perch\u00e9 si ha fiducia che anche l'altra parte faccia lo stesso nell'interesse generale. Su questo principio si basano sia la giustizia come equit\u00e0 che il pluralismo ragionevole.\nIl diritto dei popoli.\nLo stesso Rawls not\u00f2 tuttavia come il consenso per intersezione sia un fatto empiricamente presente nelle societ\u00e0 liberal-democratiche, ma non garantito. Come risolvere il caso di societ\u00e0 in cui tale consenso non esiste? \nRawls si pone tale problema non tanto a livello nazionale, quanto su scala internazionale, nell'opera \"Il diritto dei popoli\" del 1999. Anche qui, \u00e8 possibile che le societ\u00e0 liberali e le \"societ\u00e0 decenti\" si accordino su un nucleo minimale di diritti umani. Tuttavia, tale accordo non \u00e8 possibile con quelle che Rawls chiama le \"societ\u00e0 fuorilegge\", cio\u00e8 societ\u00e0 autoritarie e aggressive, o con popoli troppo poveri per poter garantire i requisiti minimi di giustizia. Verso questi ultimi le societ\u00e0 liberali e le societ\u00e0 decenti si impegnano tuttavia a dei doveri di assistenza. \nQueste ultime osservazioni sulla giustizia internazionale hanno dato adito a grandi discussioni, perch\u00e9 Rawls sembra abbandonare una prospettiva normativa e strettamente deduttiva, devota solo ed esclusivamente alle esigenze di giustizia - e che quindi sembrerebbe dover prescrivere una posizione originaria globale, in cui tutti gli esseri umani stabiliscono i principi di giustizia e si impegnano gli uni verso gli altri - per passare a conclusioni maggiormente realistiche. La \"Societ\u00e0 dei Popoli\" dovrebbe costituire infatti, per Rawls, la proposta di una \"utopia realistica\"."}
{"id": "303298", "revid": "767487", "url": "https://it.wikipedia.org/wiki?curid=303298", "title": "Castagna del Monte Amiata", "text": "Castagna del Monte Amiata (IGP) \u00e8 un prodotto ortofrutticolo italiano a Indicazione geografica protetta. La zona di produzione \u00e8 l'area occidentale del Monte Amiata, vulcano spento che si staglia nel cuore dell'Italia centrale, ed in particolare i territori dei comuni di Arcidosso, Castel del Piano, Santa Fiora e Seggiano e parte dei comuni di Cinigiano e Roccalbegna.\nLa castanicoltura nell'area del monte Amiata ha da sempre avuto diffusione, grazie alle condizioni climatiche particolarmente favorevoli, tanto che gi\u00e0 negli statuti delle comunit\u00e0 dell'Amiata del XIV secolo si ritrovano specifiche norme per la salvaguardia e lo sfruttamento dei castagni, sia riguardo ai frutti sia riguardo alla legna. L'importanza di questa coltura era motivata dal fatto che la castagna \u00e8 stata per molto tempo quasi l'unica fonte di cibo per le popolazioni montane in alcuni periodi dell'anno. Si raccoglie in Autunno.\nLa coltivazione.\nLa coltivazione si differenzia in 3 tipologie principali di castagna: il \"marrone\", la \"bastarda rossa\" ed il \"cecio\".\nLa raccolta \u00e8 effettuata a mano o con mezzi meccanici idonei, in modo da salvaguardare il prodotto. Nei centri di raccolta, i frutti sono messi a fermentare in acqua a temperatura ambiente per circa 4-7 giorni, e poi asciugati al sole, su uno strato steso sull'asfalto, che assorbe i raggi solari e permette un'asciugatura veloce ed efficace; se piove, le castagne vengono poste in celle ventilate all'interno di appositi contenitori. Seguono le fasi di selezione, con la quale le castagne sono suddivise a seconda del peso, e il confezionamento in sacchetti, che vengono conservati al fresco e all'asciutto.\nAreale.\nComprende l'intera circoscrizione comunale dei comuni di Arcidosso, Casteldelpiano, Santa Fiora e Seggiano in provincia di Grosseto e parte del territorio dei comuni di Cinigiano e Roccalbegna in provincia di Grosseto e dei comuni di Castiglione d'Orcia, Abbadia San Salvatore e Piancastagnaio in provincia di Siena."}
{"id": "303304", "revid": "320578", "url": "https://it.wikipedia.org/wiki?curid=303304", "title": "Improvvisazione 6 (Africano)", "text": ""}
{"id": "303305", "revid": "1543377", "url": "https://it.wikipedia.org/wiki?curid=303305", "title": "Castagna di Montella", "text": "La castagna di Montella IGP \u00e8 un prodotto ortofrutticolo italiano a Indicazione geografica protetta.\nQuella del castagno, a Montella e nel territorio del disciplinare, \u00e8 una coltura vera e propria.\nStoria.\nSecondo molti l'importazione del castagno dall'Asia Minore, risalirebbe al VI-V secolo a.C. E quindi anche la sua coltivazione e consumazione del frutto.\nGi\u00e0 dal 571, quindi con i Longobardi, si intu\u00ec l'importanza della coltura e fu cos\u00ec emanata la prima legge per la tutela del frutto, evidentemente gi\u00e0 all'epoca ritenuta una preziosa risorsa.\nLe favorevoli condizioni pedo-climatiche hanno quindi agevolato la diffusione della pianta in gran parte dell'Irpinia, con variet\u00e0 locali differenziate per tipologia e utilizzo (si cita ad esempio la castagna di Trevico, fregiantesi del marchio PAT e destinata in prevalenza alla produzione di caldarroste).\nA Montella, poi, la storia e lo sviluppo del borgo e della castagna hanno camminato di pari passo. Giano Anisio, ospitato nel palazzo di corte dei Cavaniglia, conti di Montella, scrive nel XVI secolo: Il Giustiniani nel Settecento scrisse \nNel 2012, la produzione \u00e8 stata gravemente compromessa dalla veloce diffusione di un parassita, il cinipide galligeno del castagno, considerato l'insetto pi\u00f9 nocivo a livello mondiale per il castagno a causa del veloce deperimento delle piante che attacca e che nel 2012 ha provocato un calo nella produzione di oltre l'80%.\nLa tutela e la qualit\u00e0.\nIl frutto ha ricevuto nel 1987 la Denominazione di Origine Controllata (DOC) risultando unico caso in Italia di prodotto ortofrutticolo.\nIl 14 luglio 1992 la Commissione UE, con Regolamento CEE N. 2081/92 ha attribuito alla Castagna di Montella il riconoscimento di Indicazione geografica protetta (IGP).\nTutelando cos\u00ec la genuinit\u00e0 e la tipicit\u00e0 del prodotto, individuandone l'area di origine e produzione, nella stessa dove deve avvenire la trasformazione.\nNegli ultimi tempi \u00e8 stato costituito un Consorzio di tutela al fine di vigilare alla corretta applicazione del disciplinare.\nArea di produzione e caratteristiche.\nIl disciplinare delimita un'area di produzione della \"Castagna di Montella\" IGP ai territori di Montella (dove si concentrano i due terzi della superficie), Calabritto, Bagnoli Irpino, Nusco, Cassano Irpino, Volturara Irpina, e una parte del comune di Montemarano e precisamente alla contrada Bolifano.\nL'altezza designata per i castagneti \u00e8 tra i 500 e i 1000 metri, su terreni con esposizione favorevole, in modo da conferire al prodotto le specifiche caratteristiche di qualit\u00e0. Sesti di impianto, potature, raccolta devono essere quelli tradizionali e sono proibite tutte le pratiche di forzatura.\nLa \"Castagna di Montella\" deriva almeno per il 90% dalla variet\u00e0 \"Palummina\" e,\nper il restante 10% al massimo, da altre variet\u00e0 e in particolare dalla \"Verdola\".\nDall'art. 3 del disciplinare leggiamo:\nProduzione.\nLa resa massima di frutti ammessa \u00e8 stabilita in 25 chilogrammi per pianta e in 30 quintali per ettaro, anche in annate particolarmente favorevoli, quando \u00e8 opportuno effettuare una cernita dei frutti migliori; il numero di piante per ettaro varia da un minimo di 80 a un massimo di 160.\nLa Campania \u00e8 la Regione italiana maggiormente interessata alla produzione di castagne con una media annuale che si aggira intorno ai 200/220\u00a0000 quintali, pari a circa 1/3 della produzione nazionale. \nLa produzione annua locale complessiva \u00e8 di circa 50-60.000 quintali.\nParte della raccolta viene destinata alla produzione delle castagne del prete.\nCastagne o marroni?\nBisogna distinguere i due frutti del castagno: castagna e marrone. Non sempre la castagna grande \u00e8 il marrone, l'aspetto visivo pu\u00f2 trarre in inganno.\nMetodi di conservazione.\nLa castagna appena raccolta \u00e8 molto deperibile, per questo deve essere venduta in breve tempo. Il disciplinare consente diversi metodi tradizionali e naturali di conservazione. Di seguito solo i pi\u00f9 diffusi.\nCon questo processo non vengono alterate le propriet\u00e0."}
{"id": "303310", "revid": "184755", "url": "https://it.wikipedia.org/wiki?curid=303310", "title": "Standardizzazione (chimica)", "text": "La standardizzazione in chimica \u00e8 un'operazione volta a qualificare una sostanza o una soluzione, che verr\u00e0 usata come riferimento nell'analisi di campioni.\nTale sostanza o soluzione qualificata viene detta standard.\nLe operazioni di standardizzazione variano in funzione della natura dello standard e dell'applicazione cui sar\u00e0 destinato. Se ad esempio lo standard da qualificare \u00e8 una soluzione a concentrazione esattamente nota, la standardizzazione consiste nel conoscere con estrema precisione tale concentrazione facendo reagire la soluzione con quantit\u00e0 note di sostanze con cui la reazione sia completa e nota nella sua stechiometria.\nNelle analisi volumetriche, la standardizzazione \u00e8 una titolazione che permette di definire il titolo di una sostanza preparata con reattivi a titolo noto."}
{"id": "303311", "revid": "767487", "url": "https://it.wikipedia.org/wiki?curid=303311", "title": "Ciliegia di Marostica", "text": "La Ciliegia di Marostica \u00e8 un prodotto ortofrutticolo italiano a Indicazione geografica protetta (IGP). \n\u00c8 stata la prima ciliegia in Italia ad aver ottenuto il marchio di riconoscimento europeo ad Indicazione Geografica Protetta, che identifica le caratteristiche peculiari di un prodotto la cui produzione avviene esclusivamente in una determinata area geografica.\nCaratteristiche.\nLa Ciliegia di Marostica IGP \u00e8 una drupa rotonda, dalla polpa molto soda e di un colore intenso che pu\u00f2 variare da rosso fuoco a rosso scuro.\nTipologie.\nLe variet\u00e0 coltivate nel comprensorio soggetto a IGP sono oltre una ventina, tra esse si annoverano le tipologie \"Francese\", \"Sandra\", \"Durone Rosso\", \"Milanese\", \"Ferrovia\", \"Mora di Cazzano\", \"Romana\", \"Bella di Pistoia\", \"Black Star\", \"Early Big\", \"Grace Star\", \"Kordia\", \"Lapins\", \"Marostegana\", \"Prime Giant\", \"Regina\", e \"Folfer\". I dati pi\u00f9 recenti riferiscono di una produzione annua di ciliegie nel territorio di circa 7000 quintali. Le aziende produttrici sono in totale 400, per una superficie complessiva di circa 450 ettari, mentre le aziende certificate IGP ammontano a circa 150.\nZona di produzione.\nLa zona di produzione comprende i territori dei comuni di Salcedo, Fara Vicentino, Breganze, Colceresa, Pianezze, Marostica, Bassano del Grappa (solo la zona a ovest del Brenta) e Schiavon (limitatamente alla porzione nordoccidentale).\nModalit\u00e0 di vendita.\nLa Ciliegia di Marostica IGP deve essere venduta confezionata in contenitori del peso massimo di 10\u00a0kg, riconoscibili dalla corretta dicitura e da un logo che raffigura una ciliegia di colore rosso con peduncolo verde sovrapposta ad una torre medioevale che rappresenta il pezzo di una scacchiera. Il calibro minimo (diametro) della Ciliegia di Marostica IGP deve essere di 23\u00a0mm. La raccolta delle ciliegie destinate al commercio per il consumo fresco deve essere eseguita esclusivamente a mano."}
{"id": "303315", "revid": "115541915", "url": "https://it.wikipedia.org/wiki?curid=303315", "title": "Debye", "text": "Il debye (simbolo: D) \u00e8 l'unit\u00e0 di misura del momento di dipolo elettrico. \u00c8 stato originariamente definito come il momento di dipolo elettrico di due cariche opposte di 10\u221210 esu a distanza di 1 \u00e5ngstr\u00f6m.\nQuando si ha a che fare con cariche molto piccole e prossime l'una all'altra, come per esempio nelle molecole, l'unit\u00e0 di misura definita nel Sistema Internazionale (coulomb per metro), \u00e8 troppo grande. Nello studio delle propriet\u00e0 elettriche delle molecole si preferisce cos\u00ec usare il debye, che non fa parte n\u00e9 del Sistema Internazionale n\u00e9 del Sistema CGS.\nIn questo modo, il momento di dipolo elettrico dell'acqua, che nel SI \u00e8 di 6,17\u00b710\u221230 C\u00b7m, \u00e8 pari a 1,85 D.\nRispetto al Sistema CGS, 1 D = 10\u221218 statC\u00b7cm. Ne consegue che nel Sistema Internazionale vale 1 D = 3,336\u00b710\u221230 C\u00b7m."}
{"id": "303320", "revid": "460080", "url": "https://it.wikipedia.org/wiki?curid=303320", "title": "Clementine di Calabria", "text": "Le Clementine di Calabria (IGP) sono un prodotto ortofrutticolo italiano a Indicazione geografica protetta caratteristico della Regione Calabria. Sono designate esclusivamente da frutti afferenti alle seguenti coltivazioni, selezioni clonali, mutazioni gemmarie: \"SRA 63\", \"Spinoso\", \"Fedele\", \"Comune\", \"Tardivo\", \"Hernandina\", \"Marisol\" e \"di Nules\".\nLe zone di produzione sono ubicate nei seguenti comuni: \nLa raccolta dei frutti avviene da novembre a gennaio, quando gli esperidi raggiungono la giusta maturazione e un buon grado zuccherino determinabile dalla colorazione della buccia, che da verde vira verso un colore arancio intenso. La raccolta avviene manualmente con l'impiego di squadre di braccianti agricoli locali o provenienti da regioni limitrofe. Il frutto viene conferito in cassette da 20 kg o in contenitori pi\u00f9 grandi per poi essere smistato verso centri di confezionamento. Il confezionamento riguarda il prodotto destinato alla vendita in altre regioni italiane o all'estero, mentre a livello locale la vendita avviene sfusa presso i negozi e i commercianti ambulanti del posto. "}
{"id": "303326", "revid": "322321", "url": "https://it.wikipedia.org/wiki?curid=303326", "title": "Fagiolo di Lamon della Vallata Bellunese", "text": " \nFagiolo di Lamon della Vallata Bellunese (IGP) \u00e8 un prodotto ortofrutticolo italiano a indicazione geografica protetta.\nLa semente \u00e8 coltivata nei soli territori di Lamon e di Sovramonte.\nLa produzione \u00e8 invece possibile in un territorio della provincia di Belluno pi\u00f9 ampio comprendente: Alano di Piave, Arsi\u00e8, Belluno, Cesiomaggiore, Feltre, Fonzaso, Lamon, Lentiai, Limana, Mel, Pedavena, Ponte nelle Alpi, Quero Vas, San Gregorio nelle Alpi, Santa Giustina Bellunese, Sedico, Seren del Grappa, Sospirolo, Sovramonte, Trichiana.\nVariet\u00e0.\nOgni anno il terzo fine settimana di settembre si tiene a Lamon la 'Festa del fagiolo', mostra-mercato del 'Fagiolo di Lamon'."}
{"id": "303327", "revid": "339392", "url": "https://it.wikipedia.org/wiki?curid=303327", "title": "Eccimero", "text": ""}
{"id": "303328", "revid": "339392", "url": "https://it.wikipedia.org/wiki?curid=303328", "title": "Eccimplesso", "text": ""}
{"id": "303333", "revid": "2043126", "url": "https://it.wikipedia.org/wiki?curid=303333", "title": "Fagiolo di Sarconi", "text": "Il Fagiolo di Sarconi \u00e8 un prodotto ortofrutticolo italiano a indicazione geografica protetta.\nOrigine.\nProdotto nella zona della Val d'Agri, nel comune di Sarconi (PZ) , grazie alla caratteristiche del suolo e al clima ottimale adatto al loro perfetto sviluppo; tutto questo favorito dalla presenza di corsi d'acqua nel territorio del comune. Da sempre a Sarconi la coltivazione di legumi \u00e8 stata molto diffusa. Nel 1865,tra Grumento Nova e Sarconi, la carta dei prodotti alimentari del Regno delle Due Sicilie, riporta come prodotto tipico il simbolo del sacco di legumi. Nel 1923 alla III Fiera Campionaria Internazionale di Napoli, i fagioli della Val d'Agri, hanno riscosso un grande successo. Sono coltivati pi\u00f9 di 20 ecotipi di fagioli. Il fagiolo di Sarconi ha ottenuto il marchio IGP nel 1996; tutt'oggi tutelato dal consorzio nato nel 1997. Ogni estate, ad Agosto, Sarconi ne dedica due giorni di sagra, a ritmo di pizzica e musica folk lucana.\nCaratteristiche.\n\u00c8 una pianta appartenente alla famiglia delle Leguminose, viene coltivato tramite seme, il terreno viene preparato tra aprile e maggio, e frangizollato. La semina si effettua dalla III decade di maggio fino a met\u00e0 luglio, utilizzando 80-100kg di semi ad ettaro; pu\u00f2 essere effettuata manualmente o meccanicamente. La raccolta avviene a seconda delle fasi di maturazione, che sono: a maturazione cerosa ovvero i baccelli presentano colorazioni evidenti; a maturazione secca , dopo il disseccamento della pianta. I fagioli possono essere di vari colori rossi, bianchi, rosa, bruni, neri, a macchie rosse o nere con base bianca o viceversa; possono avere forma e dimensioni diverse. La pianta del fagiolo pu\u00f2 essere bassa o rampicante con l'ausilio di sostegni. Le infiorescenze mostrano una colorazione bianca.\nLa denominazione Fagiolo di Sarconi IGP \u00e8 riservata ai seguenti ecotipi:\nProduzione e certificazione.\nIl fagiolo Igp, come tutti gli altri prodotti a marchio, \u00e9 sottoposto al controllo di un'autorit\u00e0 pubblica o un organismo privato ai sensi della legge. Quindi, con la certificazione, l'ente terzo dichiara che il determinato prodotto \u00e9 conforme ai requisiti richiesti dal \"Disciplinare di produzione\".\nAi produttori e ai convezionatori viene controllato:\nIl confezionamento, del Fagiolo di Sarconi Igp, quando \u00e9 allo stato di baccelli freschi deve essere fatto in cassette di legno da massimo 15 kg contrassegnate dal logo. Mentre quelli a granella secca vanno confezionati in sacchetti di tessuto, di carta o di plastica, sempre contrassegnati dal logo. Possiamo trovarli sul mercato a baccelli verdi, a baccelli da sgusciare o a granella a maturit\u00e0 (cio\u00e8 secco).\nZona di produzione.\nLa zona di produzione del fagiolo di Sarconi ricade nei territori di Sarconi, Grumento Nova, Tramutola, Marsico Nuovo, Paterno, Montemurro, Marsicovetere, Moliterno, San Martino d'Agri, Spinoso e Viggiano.\nIl Fagiolo di Sarconi in cucina.\nIl fagiolo di Sarconi \u00e8 un legume ben apprezzato in cucina. \u00c9 ottimo per preparare zuppe oppure come ingrediente di primi piatti (pasta e fagioli, minestroni e risotti) o contorni. Si differenzia dagli altri comuni fagioli perch\u00e9 i semi hanno un alto contenuto in zuccheri semplici e un minor contenuto in amido. Questo gli permette di cuocere velocemente, evitando la rottura della buccia e quindi il disfacimento; inoltre \u00e8 pi\u00f9 digeribile, tenero e sapido. Il fagiolo di Sarconi \u00e8 l'ingrediente principale del \"fasold\u00f2\", una crema spalmabile con zucchero, limone e whiskey, impiegata per arricchire i dolci o per accompagnare i formaggi."}
{"id": "303342", "revid": "767487", "url": "https://it.wikipedia.org/wiki?curid=303342", "title": "Fagiolo di Sorana", "text": " \nIl Fagiolo di Sorana (IGP) \u00e8 un prodotto ortofrutticolo italiano a indicazione geografica protetta.\nOrigine.\nProdotto nelle colline attorno a Pescia (PT), pi\u00f9 precisamente nella zona di Sorana (Svizzera Pesciatina), il fagiolo di Sorana possiede un gusto unico nel suo genere. La produzione annua si aggira sui 60 quintali su un'area di circa 660 ha ed \u00e8 affidata ad una quindicina di aziende agricole.\nCaratteristiche.\nSi presenta in due varianti:\nPer la delicatezza del suo sapore \u00e8 molto adatto alla lessatura e condito solo con sale, pepe ed olio extravergine di oliva."}
{"id": "303344", "revid": "599013", "url": "https://it.wikipedia.org/wiki?curid=303344", "title": "Chierici regolari poveri della Madre di Dio delle scuole pie", "text": "I chierici regolari poveri della Madre di Dio delle scuole pie (in latino \"Ordo Clericorum Regularium Pauperum Matris Dei Scholarum Piarum\") sono un istituto religioso maschile di diritto pontificio: i membri di questo ordine, detti comunemente scolopi o piaristi, pospongono al loro nome le sigle S.P. o Sch. P.\nLe origini dell'ordine risalgono alle scuole popolari gratuite (\"scuole pie\") fondate da san Giuseppe Calasanzio a Roma nel 1597. Il 25 marzo 1617 Calasanzio e i suoi compagni diedero inizio a una congregazione di religiosi per l'insegnamento: papa Gregorio XV elev\u00f2 la compagnia a ordine regolare con breve del 18 novembre 1621.\nGli scolopi si dedicano principalmente all'istruzione e all'educazione cristiana di giovani e fanciulli.\nStoria.\nOrigini dell'ordine.\nGiuseppe Calasanzio (1557-1648) nacque a Peralta, paese tra l'Aragona e la Catalogna: comp\u00ec i suoi studi a L\u00e9rida, Valencia e Alcal\u00e1 de Henares e nel 1583 venne ordinato sacerdote. Dopo una crisi interiore, nel 1592 decise di recarsi in pellegrinaggio a Roma e vi si stabil\u00ec.\nSi dedic\u00f2 a varie opere di carit\u00e0 fino a quando, colpito dalla miseria morale e materiale della popolazione infantile, decise di dedicarsi completamente all'educazione della giovent\u00f9 povera. Nel 1597, presso la chiesa di Santa Dorotea in Trastevere apr\u00ec la prima scuola popolare gratuita d'Europa. Per l'insegnamento, con l'approvazione orale di papa Clemente VIII, nel 1602 istitu\u00ec una congregazione di preti secolari senza voti.\nL'avvio dell'opera non fu facile: tra il 1604 e il 1612 (anno in cui la scuola venne trasferita presso la chiesa di San Pantaleo) si avvicendarono all'insegnamento nella scuola oltre ottanta maestri, ma di questi solo quattro o cinque rimasero a lungo legati a Calasanzio. Per assicurare un futuro alla sua scuola, il fondatore pens\u00f2 di legare la sua congregazione all'ordine dei chierici regolari della Madre di Dio di Giovanni Leonardi e papa Paolo V sanc\u00ec l'unione delle due famiglie religiose il 13 giugno 1614; ma l'insegnamento non era tra le finalit\u00e0 principali dei leonardini e l'unione non si rivel\u00f2 proficua n\u00e9 per loro n\u00e9 per le scuole, cos\u00ec nel 1616 Calasanzio fond\u00f2 una nuova scuola a Frascati e chiese al pontefice di sciogliere l'unione (cosa che avvenne il 6 marzo 1617).\nNascita dell'ordine.\nLa societ\u00e0 di Calasanzio prese il nome di Congregazione paolina dei chierici poveri della Madre di Dio delle scuole pie e Calasanzio, assieme ai suoi primi quattordici compagni, vest\u00ec l'abito religioso nella cappella di Palazzo Giustiniani il giorno della festa dell'Annunciazione (25 marzo) del 1617: il 18 novembre 1621 (breve \"Sacri apostolatus\") papa Gregorio XV elev\u00f2 la congregazione a ordine regolare e il 31 gennaio 1622 (breve \"Ad uberes fructus\") ne approv\u00f2 le costituzioni.\nLa congregazione ebbe una rapidissima diffusione: dopo Roma e Frascati, vennero aperte scuole popolari a Mentana, Moricone, Magliano, Narni, Norcia, Fanano, Carcare, Genova e Savona, quindi a Napoli (1626) e a Firenze (1630); nel 1631 venne aperta la prima scuola all'estero (a Mikulov, in Moravia) e nel 1642 vennero stabilite altre due comunit\u00e0 in Polonia: a Varsavia e a Podol\u00ednec.\nMentre l'ordine cresceva di prestigio, l'ormai anziano fondatore, gi\u00e0 tenuto in sospetto per la sua vicinanza a Tommaso Campanella e Galileo Galilei, venne accusato, dai religiosi Mario Sozzi e Stefano Cherubini, di ribellione ai legittimi poteri e convocato davanti al Santo Uffizio: Calasanzio venne sospeso dalla carica di preposito generale del suo ordine e sostituito dal gesuita Silvestro Pietrasanta, visitatore apostolico, assistito da padre Cherubini; il 16 marzo 1646, con il breve \"Ea quae\", papa Innocenzo X ridusse gli scolopi da ordine esente a congregazione di preti secolari soggetti alla giurisdizione dei vescovi locali (come la congregazione dell'Oratorio).\nApogeo dell'ordine.\nPapa Alessandro VII ricostitu\u00ec la congregazione delle scuole pie con voti semplici con il breve \"Dudum\" del 24 gennaio 1656 e papa Clemente IX con il breve \"Iniuncti nobis\" del 23 ottobre 1669 ripristin\u00f2 integralmente l'ordine.\nI primi decenni del XVIII secolo rappresentarono il periodo di massimo splendore dell'ordine (grazie anche alle bolle \"Nobis quibus pastoralis officii\" del 1731 e del 1733 di papa Clemente XII, con le quali agli scolopi venne concessa la facolt\u00e0 di insegnare ovunque anche le scienze maggiori). Nel 1708 venne aperta una scuola a Capodistria, nel 1715 a Rastatt, nel 1717 a Budapest, nel 1720 a Vilnius, nel 1728 a Madrid, a Saragozza e a Valenza, nel 1752 a Praga e nel 1759 a Milano.\nDecadenza e rinascita.\nVerso la fine del secolo l'ordine degli scolopi attravers\u00f2 una fase critica, iniziata nel 1783, quando l'imperatore Giuseppe II separ\u00f2 le tre province scolopiche nei suoi domini dall'ordine; la stessa sorte tocc\u00f2 alle province di Napoli e Puglia nel 1788 e a quelle spagnole nel 1804 (Carlo IV ottenne da papa Pio VII la bolla \"Inter graviores\", che stabil\u00ec che le province spagnole di tutti gli ordini venissero governate da vicari generali). I rivolgimenti politici e i conflitti bellici di quegli anni causarono la chiusura di altre scuole e la dispersione di altre comunit\u00e0.\nLa ripresa inizi\u00f2 sotto il pontificato di papa Pio IX, che era stato allievo degli scolopi a Volterra. I maggiori artefici della rinascita dell'ordine furono i prepositi generali Mauro Ricci e Alfonso Maria Mistrangelo, che promossero la riunificazione di tutte le province separate.\nAttorno alla met\u00e0 del XX secolo l'ordine pot\u00e9 tornare ad espandersi anche nei paesi extraeuropei: nel 1949 negli Stati Uniti d'America, in Colombia e in Nicaragua; nel 1950 in Brasile; nel 1951 in Repubblica Dominicana; nel 1952 in Giappone e in Venezuela; nel 1957 in Francia, nel 1960 in Porto Rico e nel 1961 in Costa Rica.\nAttivit\u00e0.\nIl fine dell'ordine \u00e8 l'istruzione e l'educazione umana della giovent\u00f9, sia mediante la scuola che attraverso altre attivit\u00e0 finalizzate alla formazione integrale della persona; oltre alle tradizionali scuole, gli scolopi gestiscono anche istituti per ciechi e sordomuti. In alcuni casi gli scolopi assumono anche il ministero parrocchiale, specialmente nelle zone povere di clero, e si dedicano alle missioni.\nIl governo dell'ordine \u00e8 affidato a un preposito generale (la carica in origine era vitalizia, ma fu portata a un sessennio per volere di Alessandro VII) coadiuvato da quattro assistenti: preposito e assistenti sono eletti dal capitolo generale che si riunisce ogni sei anni. La sede generalizia \u00e8 presso la chiesa di San Pantaleo, a Roma, in piazza de' Massimi.\nSpiritualit\u00e0.\nIl carisma specifico del fondatore consiste nel formare e istruire i fanciulli e i giovani, specialmente quelli poveri e abbandonati, fin dai primi elementi della cultura e, in primo luogo, insegnare loro la piet\u00e0 e la dottrina cristiana (\"Pietas et Litterae\").\nIl fondatore, beatificato da papa Benedetto XIV nel 1748 e proclamato santo da papa Clemente XIII nel 1767, \u00e8 stato dichiarato nel 1948 da papa Pio XII patrono delle scuole popolari cristiane di tutto il mondo. Tra gli altri scolopi innalzati all'onore degli altari, Pompilio Maria Pirrotti, canonizzato da papa Pio XI.\nGli scolopi tendono alla \"perfezione della carit\u00e0\" non solo mediante la consacrazione (i voti di povert\u00e0, obbedienza e castit\u00e0), ma dedicandosi all'insegnamento (gli scolopi si impegnano mediante un quarto voto a dedicarsi all'educazione della giovent\u00f9).\nSono particolarmente sentite la devozione eucaristica (sia i religiosi che gli studenti dedicano parte del loro tempo all'adorazione eucaristica) e quella a Maria, madre di Dio (le preghiere comuni vengono fatte terminare con l'invocazione \"Sub tuum praesidium\").\nAbito.\nL'abito originale dei religiosi dell'allora congregazione paolina, vestito il 25 marzo 1617 dal fondatore e dai suoi primi quattordici compagni, consisteva in una veste nera lunga fino ai piedi, aperta sul petto e chiusa mediante bottoni di legno, e da un mantello in panno ruvido nero lungo fino alle ginocchia; ai piedi gli scolopi indossavano scarpe chiuse senza calze e non portavano la camicia. Molto presto le scarpe vennero sostituite da sandali e venne consentito l'uso di una camicia di lana.\nNelle costituzioni del 1622 venne ribadito l'uso della veste talare nera aperta sul petto e con bottoni di legno e si prescriveva l'uso del tricorno per i religiosi chierici e dello zucchetto per i fratelli laici. L'abito era stretto in vita da una cinghia di cuoio alla quale i religiosi portavano la corona del rosario. Nel 1690 papa Alessandro VIII ordin\u00f2 agli scolopi di indossare anche le calze.\nNel 1986 si \u00e8 ribadito l'uso della tonaca con cintura, ma si \u00e8 consentito alle comunit\u00e0 locali di adattarlo alle esigenze e alle consuetudini del luogo.\nStatistiche.\nDopo l'anno, \u00e8 indicato il numero delle province in cui era suddiviso l'ordine, il numero delle case e quello complessivo dei religiosi (esclusi i novizi).\nAlla fine del 2011, l'ordine contava 213 case e 1.327 religiosi, dei quali 986 sacerdoti."}
{"id": "303346", "revid": "22475", "url": "https://it.wikipedia.org/wiki?curid=303346", "title": "Trekker", "text": ""}
{"id": "303347", "revid": "1598666", "url": "https://it.wikipedia.org/wiki?curid=303347", "title": "Effetto Munroe", "text": "L'effetto Munroe \u00e8 la parziale concentrazione dell'energia esplosiva causata da un vuoto incavato in un pezzo di esplosivo, una propriet\u00e0 utilizzata dal principio della carica cava.\nL'energia esplosiva viene rilasciata direttamente dalla superficie di un esplosivo, cos\u00ec sagomando l'esplosivo si concentrer\u00e0 l'energia dell'esplosione nell'incavo.\nSe il vuoto possiede una forma appropriata (solitamente conica), si former\u00e0 un getto di plasma ad alta velocit\u00e0.\nStoria.\nQuesto particolare tipo di effetto prende il nome da Charles Edward Munroe, che lo scopr\u00ec nel 1888. Mentre lavorava alla \"Naval Torpedo Station\" a Newport, negli Stati Uniti, osserv\u00f2 che quando si faceva detonare, nei pressi di una lastra di metallo, un blocco di fulmicotone, in cui era inciso il nome del suo produttore, l'iscrizione veniva incisa nella lastra.\nSe le lettere erano in rilievo rispetto al resto del fulmicotone, allora le lettere sulla lastra, venivano impresse, allo stesso modo, in rilievo rispetto alla superficie.\nNel 1910, Egon Neumann, della Germania, scopr\u00ec che il TNT che conteneva un incavo di forma conica lacerava una lastra di metallo che, in condizioni normali, veniva solo intaccata dalla stessa quantit\u00e0 di esplosivo.\nApplicazioni pratiche.\nComunque, questa scoperta non venne utilizzata a scopi militari fino alla Seconda guerra mondiale, quando la sua prima applicazione, probabilmente la britannica No. 68 AT Grenade, venne utilizzata per la prima volta nel maggio del 1940.\nNelle applicazioni militari moderne, l'ordigno a effetto Munroe che utilizza il principio della carica cava, pratica una penetrazione in una piastra di solido acciaio pari al 150-250% del diametro dell'ordigno, tuttavia tende ad essere poco efficace contro moderne corazze composite o reattive, che sono state sviluppate specificamente per contrastare gli ordigni a carica cava.\nIn applicazioni non-militari, le cariche cave sono apprezzate per la loro versatilit\u00e0 e velocit\u00e0. Poche centinaia di libbre di cariche cave ben piazzate possono demolire un edificio pi\u00f9 velocemente di alcune centinaia di tonnellate di macchinari, e nella manifattura dell'acciaio piccole cariche cave sono spesso usate per forare rubinetti che sono rimasti tappati da scorie.\nLa \"Jet-Axe\".\nUn dispositivo chiamato \"Jet-Axe\" fu usato qualche volta attorno agli anni sessanta dai vigili del fuoco nel Regno Unito per forare porte rinforzate e muri, e aiutare i soccorsi a praticare un accesso.\nLa \"Jet Axe\" aveva la forma di un bombolone appiattito di circa 60 cm di diametro, con un foro nel mezzo e che conteneva un anello di carica cava.\nIl dispositivo andava agganciato su una porta o su un muro con la carica cava di fronte alla porta o al muro e quando detonava praticava un foro circolare. Tale dispositivo fu mostrato nella TV britannica, in un programma popolare chiamato \"Tomorrow's World\", con Raymond Baxter."}
{"id": "303350", "revid": "2175", "url": "https://it.wikipedia.org/wiki?curid=303350", "title": "Sulfamidico", "text": ""}
{"id": "303352", "revid": "729019", "url": "https://it.wikipedia.org/wiki?curid=303352", "title": "Guerre messeniche", "text": "Le guerre messeniche furono tre guerre condotte da Sparta contro i Messeni nell'VIII, VII e V secolo a.C. (nelle notizie tramandate sulle prime due non \u00e8 sempre facile discernere gli elementi storici da quelli leggendari).\nTirteo, che fu testimone oculare della seconda guerra messenica, narra gli avvenimenti anche della prima ed \u00e8 la nostra principale fonte sull'argomento.\nPrima guerra messenica.\nLa prima guerra messenica, avvenuta nell'ultimo terzo dell'VIII secolo a.C., ebbe origine, a parte pretesti irrilevanti, dalla volont\u00e0 di Sparta di impadronirsi delle fertili terre della Messenia. Solo nel ventesimo anno di guerra i Messeni, vinti dagli Spartani guidati dal loro re Teopompo, abbandonarono la loro roccaforte sull'Itome e rinunciarono alla resistenza (Tirteo, frg. 4 e 5). La sconfitta dei Messeni caus\u00f2 la loro completa \"ilotizzazione\", la quale comport\u00f2 la riduzione in schiavit\u00f9, con conseguente perdita delle terre.\nSeconda guerra messenica.\nLa seconda guerra messenica, si svolse nel VII secolo a.C. e non ne conosciamo con certezza datazione e durata. Fu un tentativo di rivolta dei Messeni iniziato probabilmente nel 685 a.C. e terminato probabilmente attorno al 669 a.C. dopo la sconfitta inflitta a Sparta da Argo a Isie. Nonostante l'appoggio di alcune popolazioni peloponnesiache nemiche degli Spartani, i Messeni, guidati dal leggendario Aristomene, furono sconfitti alle \"Grandi Tombe\", in una battaglia ricordata da Tirteo. La guerra termin\u00f2 con la caduta di Ira, che era divenuta l'ultima difesa dei ribelli. La condizione di schiavi divenne definitiva e la regione fu stretta in una morsa di ferro. I rivoltosi furono costretti all'esilio e vagarono a lungo soprattutto verso la Magna Grecia che contribuirono a colonizzare.\nAnche le popolazioni alleate dei Messeni furono sconfitte, pur se in tempi diversi:\nOstica si dimostr\u00f2 la resistenza degli Arcadi, la citt\u00e0 di Tegea riusc\u00ec a resistere fino alla met\u00e0 del VI secolo a.C. raggiungendo un accordo con Sparta che riguardava la cacciata dei Messeni rifugiati nella citt\u00e0 e l'impegno di appoggio militare agli Spartani.\nLa simmachia peloponnesiaca ebbe la sua massima espressione nella figura del re di Argo, Fidone, che Erodoto vuole inventore delle unit\u00e0 di peso e misura dei popoli peloponnesiaci, testimonianza dell'importanza economica della citt\u00e0 di Argo.\nAlla fine la vittoria arrise ai Lacedemoni, anche se la potenza argiva fu sconfitta definitivamente solo alla vigilia delle guerre persiane nel 494 a.C.\nTerza guerra messenica.\nLa terza guerra messenica (detta anche guerra del \"Terremoto\", a causa del sisma che aveva colpito Sparta) fu combattuta dal 464 al 455 a.C. I ribelli furono nuovamente battuti dall'esercito spartano ed assediati ad Itome, che cadde dopo una lunga resistenza. Grazie all'appoggio di Atene (dove era stratego Pericle) i profughi di Itome vennero trasferiti a Naupatto (Lepanto), nella Locride.\nDurante la terza guerra messenica Cimone, stratego ad Atene, decise di intervenire in favore degli Spartani, ma il timore che le truppe ateniesi potessero unirsi ai rivoltosi indusse gli Spartani a rispedire indietro le divisioni; per Cimone questo fu un duro colpo, che compromise la sua carriera politica e favor\u00ec l'ascesa di Pericle."}
{"id": "303355", "revid": "31886", "url": "https://it.wikipedia.org/wiki?curid=303355", "title": "Riso Nano Vialone Veronese", "text": "Il riso Vialone Nano Veronese (IGP) \u00e8 una variet\u00e0 di riso italiano, appartenente alla sottospecie japonica, a indicazione geografica protetta, di categoria Semifino, tipico della \"Bassa veronese\".\nHa come caratteristica dichiarata quella di essere coltivato in aree irrigate con acqua di risorgiva, in pratica la sua area di produzione coincide con l'alto bacino idrografico del fiume Tartaro. \u00c8 una delle variet\u00e0 di riso pi\u00f9 apprezzate per preparare il risotto.\nRicette.\nNumerose sono le ricette che utilizzano il riso Vialone Nano come ingrediente:\nL'area di coltivazione.\nI comuni che fanno parte dell'area di coltivazione sono 24 e tutti afferenti alla provincia di Verona:\nCollegamenti esterni.\nhttps://www.risovialonenanoveronese.it/\nhttps://www.politicheagricole.it/flex/cm/pages/ServeAttachment.php/L/IT/D/5%252F3%252F9%252FD.83327619ee1e91f814bf/P/BLOB%3AID%3D3343/E/pdf\nhttp://www.divinoveneto.com/Prodotti_tipici_veneto/Riso_Vialone_nano_veronese_igp.htm\nhttp://www.risosanbernardino.com/it/vialone_nano.html"}
{"id": "303359", "revid": "14149", "url": "https://it.wikipedia.org/wiki?curid=303359", "title": "La Talpa", "text": ""}
{"id": "303360", "revid": "124747394", "url": "https://it.wikipedia.org/wiki?curid=303360", "title": "Radicchio Variegato di Castelfranco", "text": "Il Radicchio Variegato di Castelfranco \u00e8 un prodotto ortofrutticolo italiano a indicazione geografica protetta dal 1996.\nCome suggerito dalla denominazione, \u00e8 originario della zona di Castelfranco Veneto, ma oggi viene prodotto in un areale pi\u00f9 vasto, costituito da 25 comuni della provincia di Treviso, 19 della provincia di Padova e 8 della provincia di Venezia. \u00c8 in corso l'iter legislativo per estendere il disciplinare ai territori di Marcon (VE) e Tribano (PD).\nStoria e caratteristiche.\nMentre altri radicchi veneti si sono originati da selezioni operate sulla cicoria da foglia (\"Cichorium intybus var. foliosum\"), il Variegato di Castelfranco \u00e8 comparso nel Settecento incrociando, pare, l'indivia scarola a foglie di lattuga (\"Cichorium endivia var. latifolium\") con il radicchio Rosso di Treviso tardivo. Dalla prima ha ereditato la conformazione della foglia, di grandi dimensioni, spessa e di colore bianco-crema, mentre dal secondo \u00e8 derivata la colorazione della pezzatura e la predisposizione all'imbianchimento.\nDurante la prima fase del ciclo culturale, la pianta mostra foglie verdi e patenti, con nervature poco accentuate. In seguito diventano grandi e ondulate, di forma tondeggiante ma con margine frangiato. Con l'avvento della stagione fredda assumono sulla superficie estese variegature di colore dal rosso vivo al rosso violaceo.\nNel corso dell'imbianchimento il colore di fondo passa da verde a bianco crema. Le foglie centrali si accrescono mantenendosi in posizione eretta e divaricata, mentre negli altri tipi di radicchio restano chiuse formando un grumolo; questa caratteristica ha valso al variegato di Castelfranco appellativi quali \"orchidea\", \"garofano\", \"rosa\", \"fiore che si mangia\".\nLa scarsa resistenza al freddo e la fragilit\u00e0 della parte edule alle manipolazioni, cui si aggiunge una produttivit\u00e0 piuttosto bassa, rendono la coltivazione del variegato di Castelfranco pi\u00f9 difficoltosa rispetto agli altri tipi di cicoria variegata."}
{"id": "303361", "revid": "12290", "url": "https://it.wikipedia.org/wiki?curid=303361", "title": "Opliti", "text": ""}
{"id": "303365", "revid": "124391152", "url": "https://it.wikipedia.org/wiki?curid=303365", "title": "Mauro Agostini", "text": "Biografia.\nLaureato in scienze politiche. Manager pubblico dal 1986 al 1994 e dal 2013 ad oggi come direttore generale di Sviluppumbria, Agenzia della Regione Umbria. Revisore legale dei conti, \u00e8 amministratore dell\u2019Universit\u00e0 degli Studi di Perugia.\nDal 1994 al 2013 pi\u00f9 volte parlamentare sia alla Camera che al Senato. \u00c8 stato vice capo gruppo dei DS-l\u2019Ulivo alla Camera dal 2001 al 2006; Sottosegretario al Ministero del Commercio Estero con Emma Bonino dal 2006 al 2008; fondatore e primo Tesoriere nazionale del PD durante la segreteria di Walter Veltroni. Ha ricoperto incarichi nelle commissioni Finanze e Bilancio della Camera e del Senato.\nRelatore di importanti provvedimenti legislativi (tra gli altri Legge Draghi e Legge sulle Fondazioni bancarie) e promotore di proposte di legge in materia societaria (riforma del diritto societario, della legge fallimentare; legge sul risparmio).\nL'esperienza politica.\nEletto per la prima volta alla Camera dei deputati nel 1994 nel collegio Trasimeno-Alta Valle del Tevere, \u00e8 stato poi riconfermato per le due successive legislature nel collegio maggioritario di Citt\u00e0 di Castello, in rappresentanza della coalizione di centrosinistra.\n\u00c8 eletto per tre legislature alla Camera dei Deputati (1994-2006) e per una al Senato (2008-2013).\nRicopre importanti incarichi parlamentari, politici e di governo.\nAlla Camera dei Deputati \u00e8 Capogruppo e Vicepresidente della Commissione Finanze, nella legislatura 2001-2006 \u00e8 Vicepresidente del Gruppo Parlamentare DS-L\u2019Ulivo (Presidente L. Violante) con delega alla politica economica e di bilancio.\nNel Governo Prodi (2006-2008) \u00e8 Sottosegretario al Commercio Internazionale con il Ministro Emma Bonino. Delegato del Ministro Emma Bonino ai rapporti con gli organismi internazionali per la Repubblica Italiana. Si \u00e8 occupato in particolare dell\u2019attivit\u00e0 ministeriale verso le aree geografiche di Asia e Africa. Ha guidato numerose missioni istituzionali e imprenditoriali tra cui in Cina, India, Sud Africa, Algeria, Libia.\n\u00c8 uno dei fondatori del Partito Democratico di cui, il 27 ottobre 2007 viene nominato primo Tesoriere Nazionale, dimettendosi dalla carica di sottosegretario; nel periodo della segreteria di Walter Veltroni.\nIn questa esperienza, in cui introdurr\u00e0 importantissime innovazioni nella gestione delle finanze di un partito politico (tra cui la certificazione di bilancio), collabora con Luigi Spaventa, Renzo Costi e Livia Salvini nella loro qualit\u00e0 di sindaci revisori. Conclude l\u2019esperienza parlamentare come Capogruppo della Commissione Bilancio del Senato.\nNell\u2019attivit\u00e0 parlamentare \u00e8 relatore di rilevanti provvedimenti legislativi tra cui: il Testo Unico di Finanza (pi\u00f9 nota come Legge Draghi, che contribu\u00ec anche alla definizione del livello di obbligatoriet\u00e0 dell'OPA nelle societ\u00e0 quotate), legge sulle Fondazioni Bancarie, riforma del diritto societario, riforma della \u201cgolden share\u201d, in pi\u00f9 occasioni della Legge Finanziaria e del Bilancio dello Stato e della Legge di Stabilit\u00e0.\nEstensore di numerose proposte di legge sulle stesse materie e inoltre della legge sul risparmio, della riforma del diritto fallimentare, della legge rafforzata di attuazione della riforma dell\u2019articolo 81 della Costituzione (equilibrio di bilancio).\n\u00c8 autore di numerosi articoli di stampa e di interventi su riviste specializzate in materia economica e finanziaria e di alcuni saggi di diritto societario e fallimentare.\nNel periodo in cui Walter Veltroni \u00e8 Segretario dei DS (1999-2001) \u00e8 responsabile del Dipartimento \u201cBanche e Credito\u201d della Direzione Nazionale.\n\u00c8 tra i primi sostenitori del superamento del mandato a vita del Governatore della Banca d\u2019Italia, ed \u00e8 proprio nella XIV legislatura, in cui \u00e8 membro della VI commissione (finanze), che ha contribuito a far approvare dal Parlamento la riforma che abolisce il mandato a vita per il Governatore.\nRicopre nello stesso periodo il ruolo di vicepresidente del gruppo parlamentare DS-L\u2019Ulivo con la delega alle politiche economiche.\nNel 2008 viene eletto senatore per il Partito Democratico. Fa parte della VI Commissione permanente (Finanze e Tesoro). Lascia l'incarico nell'ottobre del 2009 passando alla V Commissione (Bilancio, Tesoro e Programmazione).\nPer i numerosissimi interventi in Aula e in Commissione consultare i siti istituzionali della Camera dei Deputati e del Senato della Repubblica.\nPi\u00f9 volte membro della Direzione Nazionale dei DS e del PD.\nL'attivit\u00e0 professionale.\n\u00c8 stato Direttore Generale di Sviluppumbria SpA, Agenzia della Regione Umbria che sostiene la competitivit\u00e0 e la crescita economica dell\u2019Umbria secondo gli indirizzi di programmazione regionale. Al suo rientro, dopo l\u2019esperienza politica, ha introdotto la certificazione di bilancio improntando la gestione ai valori della trasparenza, accountability e rendicontabilit\u00e0.\nAlla guida di Sviluppumbria SpA, ha realizzato importanti risultati. Ha guidato il risanamento economico finanziario dell\u2019Agenzia regionale ed il suo riposizionamento strategico, contribuendo alla riduzione dei costi di funzionamento e contestuale significativo incremento del volume delle attivit\u00e0. Ha razionalizzato il sistema delle partecipate dismettendone oltre trenta e mantenendone cinque di carattere strategico. Ha riorganizzato e qualificato la struttura organizzativa finalizzandola al raggiungimento degli obiettivi, attraverso una forte qualificazione delle risorse umane.\nPrima del 1994 \u00e8 stato anche amministratore e membro di varie societ\u00e0 operanti nei settori tessile e meccanico.\n\u00c8 revisore legale dei conti regolarmente iscritto (n. 364) nell\u2019elenco depositato presso il Ministero dell\u2019Economia e delle Finanze\nDal 24/05/2013 al 17/12/2014 \u00e8\u2019 stato amministratore unico di Umbria Innovazione.\nDal 31/03/2014 al 31/12/2019 \u00e8 stato amministratore dell\u2019Universit\u00e0 degli Studi di Perugia\n\u00c8 stato docente presso il Master di 2\u00ba livello in \"Etica economia e management\" promosso dall'Universit\u00e0 degli Studi di Perugia.\n\u00c8 membro dell'Advisory Board del progetto D.I.C.A. Dipartimento di Eccellenza 2018-2022 dell'universit\u00e0 degli Studi di Perugia.\nDal 30/05/2013 al 25/08/2020 \u00e8 stato amministratore della S.A.S.E., societ\u00e0 di gestione dell\u2019Aeroporto internazionale dell\u2019Umbria San Francesco di Assisi, dove si \u00e8 speso per il risanamento della societ\u00e0.\nPubblicazioni.\nNel giugno del 2009 pubblica, per l'editore Aliberti, il saggio \"Il Tesoriere\" in cui descrive il percorso, tecnico e politico, che port\u00f2 alla certificazione di bilancio del Partito Democratico.\nNel 2015 ha pubblicato un romanzo intitolato \u201cTenero il ricordo\u201d e nel 2017 un saggio sul pensiero politico di Aldo Moro.\nNel 2019 ha pubblicato con Rubbettino editore il saggio \"Sette note a sinistra. Come il PD pu\u00f2 andare incontro al futuro\".\nAltri progetti"}
{"id": "303366", "revid": "1343317", "url": "https://it.wikipedia.org/wiki?curid=303366", "title": "Pomodoro di San Marzano dell'agro sarnese-nocerino", "text": "Il pomodoro di San Marzano dell'agro sarnese-nocerino (DOP) \u00e8 una variet\u00e0 di pomodoro riconosciuta come prodotto ortofrutticolo italiano a Denominazione di origine protetta.\nIl nome proviene dalla citt\u00e0 di San Marzano sul Sarno, dove ha visto la nascita. Ha una forma allungata ed \u00e8 particolarmente adatto per gli usi dell'industria di trasformazione agroalimentare, nell'ambito della quale viene usato per preparare pelati e conserve alimentari. Nello specifico, le sue caratteristiche (polpa compatta e carnosa, poco acquosa e con pochi semi) lo rendono molto adatto a una cottura veloce che permette di conservare un sapore pi\u00f9 vivace nella salsa di pomodoro.\nDenominazione.\nLa denominazione di origine protetta (DOP) \"Pomodoro San Marzano dell'agro sarnese-nocerino\" \u00e8 riservata al pomodoro che risponde alle condizioni e ai requisiti stabiliti dalle norme del Disciplinare di produzione e trasformazione della Denominazione di Origine Protetta \"Pomodoro San Marzano dell'agro sarnese-nocerino\".\nLa denominazione d'origine protetta (DOP) \"Pomodoro San Marzano dell'agro sarnese-nocerino\", senz'altra qualificazione, \u00e8 riservata al pomodoro pelato ottenuto da piante dell'ecotipo San Marzano.\nQuesta qualit\u00e0 di pomodori viene anche chiamata \"Oro rosso della Campania\".\nStoria.\nSecondo alcune teorie, il primo seme di pomodoro San Marzano arriv\u00f2 in Campania nel 1770, come dono del vicer\u00e9 del Per\u00f9 al re di Napoli. Fu piantato nell'area corrispondente all'attuale comune di San Marzano sul Sarno, dove attecch\u00ec bene grazie alla fertilit\u00e0 del suolo vulcanico.\nNegli Stati Uniti d'America, il San Marzano \u00e8 considerato la base genetica per un altro tipo di coltura, il pomodoro variet\u00e0 \"Roma\" (a sua volta considerato un ibrido).\nIl processo di trasformazione industriale del pomodoro San Marzano \u00e8 cominciato intorno al 1926.\nLa coltivazione originale \"San Marzano\" \u00e8 stata distrutta da una virosi, e quindi ufficialmente cancellata dal catalogo delle variet\u00e0 nel 1991.\nLe variet\u00e0 attualmente ammesse per la produzione agricola dal disciplinare di produzione della D.O.P., che della variet\u00e0 originale conservano parte del patrimonio genetico, sono la KIROS (ex \"Selezione Cirio 3\"), il \"San Marzano 2\" e gli ecotipi afferenti a tale tipologia tra cui la \"20 SMEC 3\", ottenuta dal lavoro di selezione nell'ambito di un progetto finanziato dalla Regione Campania e affidato nel periodo 1995-1997 al Consorzio per la Ricerca Applicata in Agricoltura (CRAA).\nLa KIROS rappresenta la \"cultivar\" di riferimento per la produzione del San Marzano coprendo di fatto quasi tutta la produzione agricola.\nProduzione.\nPossono concorrere alla produzione di questo pomodoro, linee ottenute a seguito di miglioramento genetico dell'ecotipo San Marzano sempre che, sia il miglioramento che la coltivazione, avvengano nell'ambito del territorio cos\u00ec come delimitato nell'articolo 3 e presentino caratteristiche conformi allo standard descritto nell'articolo 5 dello stesso documento disciplinare.\nL'articolo 3 della disciplinare indica che il pomodoro ottenuto dall'ecotipo San Marzano o da linee migliorate, per avvalersi della denominazione di origine protetta (DOP) \"Pomodoro San Marzano dell'agro sarnese-nocerino\" deve essere prodotto da aziende agricole e trasformato da aziende industriali entrambe ricadenti nelle aree territoriali cos\u00ec delimitate:\nIl pomodoro San Marzano \u00e8 prodotto nella parte dell'Agro Nocerino Sarnese che si estende nella pianura del Sarno che \u00e8 ricoperta per la maggior parte da materiale piroclastico di origine vulcanica.\nI terreni dell'Agro Nocerino Sarnese si presentano molto profondi, soffici, con buona dotazione di sostanza organica e un'elevata quantit\u00e0 di fosforo assimilabile e di potassio scambiabile. L'idrologia del territorio \u00e8 molto ricca per la presenza di numerose sorgenti e di abbondanti falde a diversa profondit\u00e0. L'acqua per uso irriguo viene derivata, in genere, da pozzi che si alimentano direttamente dalla falda freatica.\nCirca il clima, l'Agro Nocerino Sarnese risente della benefica influenza del mare. Le escursioni termiche non sono notevoli e qualora il termometro scenda al disotto dello zero, non vi permane a lungo; la grandine \u00e8 piuttosto rara. I venti dominanti sono il Maestro del nord e lo Scirocco del sud. Le piogge sono abbondanti in autunno, inverno e primavera; scarse o quasi nulle nell'estate. Sebbene le piogge difettino nei mesi estivi, l'umidit\u00e0 relativa dell'aria si mantiene piuttosto alta; il trapianto, di norma, si esegue nella prima quindicina del mese di aprile, per\u00f2 pu\u00f2 protrarsi fino alla prima decade di maggio.\nSecondo la normativa, la raccolta dei frutti dev'essere eseguita esclusivamente a mano, in maniera scalare, quando essi raggiungono la completa maturazione, e avviene in pi\u00f9 riprese.\nI frutti raccolti devono essere sistemati e trasportati in contenitori di plastica, la cui capienza \u00e8 di circa . Per il trasporto all'industria di trasformazione, le bacche arrivate al centro di raccolta aziendale e/o collettivo possono successivamente essere trasferite in cassoni, singolarmente identificati, che non superino 2,5 quintali.\nAvversit\u00e0.\nAl pari di altre \"cultivar\" di pomodoro destinate alla trasformazione industriale e all'industria conserviera, la produzione del San Marzano ha subito nel tempo una grave crisi, con drastici cali produttivi dagli anni ottanta del Novecento agli anni 2000, a causa dell'attacco alle colture da parte di diverse virosi. La pi\u00f9 pericolosa di esse \u00e8 associata al virus del mosaico del cetriolo (CMV-\"Cucumber mosaic virus\"), che non ne permette nemmeno la coltivazione su larga scala per il rischio troppo elevato di danno colturale, con perdite che possono raggiungere un'incidenza fino al 100% della produzione agricola. Altra minaccia \u00e8 costituita dal virus dell'avvizzimento maculato (TSWV-\"Tomato spotted wilt virus\"), o Tospovirus, e dal virus del mosaico del cavolfiore (CaMV-\"Cauliflower mosaic virus\")."}
{"id": "303369", "revid": "1342115", "url": "https://it.wikipedia.org/wiki?curid=303369", "title": "Marco Airaghi", "text": "Biografia.\nLaurea in ingegneria meccanica, dirigente d'azienda, \u00e8 un esponente di Alleanza Nazionale, tra gli iniziatori del partito politico (nato in seguito alla \"svolta di Fiuggi\") nella Valle Olona, nel Varesotto. \u00c8 stato amministratore comunale di Gorla Minore e coordinatore provinciale di AN.\n\u00c8 stato eletto alla Camera dei deputati nel 2001 nel collegio maggioritario di Saronno, in rappresentanza della coalizione di centrodestra. Viene rieletto alle elezioni del 2006 nella circoscrizione Lombardia 2.\nNon rieletto alle elezioni politiche del 2008, il 2 febbraio 2012 subentra come deputato alla Camera, subentrando ad Antonio Verro, da poco diventato consigliere di amministrazione RAI. Aderisce al gruppo parlamentare de Il Popolo della Libert\u00e0. Si dimette dopo due mesi, il 4 aprile 2012, venendo sostituito da Lino Miserotti."}
{"id": "303371", "revid": "287204", "url": "https://it.wikipedia.org/wiki?curid=303371", "title": "Aristide (disambigua)", "text": ""}
{"id": "303377", "revid": "1343317", "url": "https://it.wikipedia.org/wiki?curid=303377", "title": "Pesca e Nettarina di Romagna", "text": " \nPesca e Nettarina di Romagna (IGP) \u00e8 un prodotto ortofrutticolo italiano a Indicazione geografica protetta.\nLe pesche e le nettarine di Romagna, che vengono coltivate soprattutto nelle zone di Forl\u00ec, Cesena, Ravenna e Imola, sono le uniche a vantare il riconoscimento europeo di Indicazione geografica protetta (IGP) all'interno dell'Unione europea."}
{"id": "303378", "revid": "1169943", "url": "https://it.wikipedia.org/wiki?curid=303378", "title": "German Stepanovi\u010d Titov", "text": "Carriera.\nDopo Jurij Gagarin fu il secondo uomo nello spazio. Il 6 agosto 1961 venne lanciato a bordo della Vostok 2 per effettuare una missione della durata di circa 25 ore. Con i suoi 25 anni, al momento della sua prima (ed unica) missione, risulta a tutt'oggi come cosmonauta/astronauta pi\u00f9 giovane a volare nello spazio.\nNonostante si fosse preparato insieme a Gagarin ad eseguire il primo volo in assoluto di un essere umano nello spazio, dovette lasciare tale onore al suo collega che venne preferito dal direttivo politico sovietico che consider\u00f2 Gagarin pi\u00f9 idoneo al raggiungimento degli scopi politici della missione a causa delle origini dello stesso. Gagarin era infatti figlio di un falegname e di una contadina, ed aveva lavorato come metalmeccanico prima di entrare nell'aeronautica, mentre Titov era figlio di un insegnante, e non aveva lavorato prima di entrare nella VVS.\nDurante la sua missione fu la prima persona ad essere affetta dalla \"malattia dello spazio\", cio\u00e8 un malessere tipico delle persone in volo nello spazio con sintomi simili al \"mal di mare\" dovuti particolarmente alla difficolt\u00e0 dell'organismo all'adattamento alle condizioni di assenza di forza di gravit\u00e0.Fu anche la prima persona a vomitare e a dormire nello spazio. Inoltre la missione di Gagarin fu quasi completamente automatizzata, mentre in quella di Ttiov dovette far ricorso ai comandi, e fu il primo a fare fotografie manuale e riprese cinematografiche dallo spazio. Per i collegamenti via radio di questa missione scelse il nomignolo di \u041e\u0440\u0451\u043b (\"Or\u00ebl\", it. \"aquila\").\nLa frase: \"Qualche volta la gente dice che Dio \u00e8 nei cieli, io guardavo intorno con attenzione tutto il giorno, ma non ho trovato nessuno l\u00ec, non ho visto n\u00e9 angeli n\u00e9 Dio\", attribuita anche a Gagarin, \u00e8 in realt\u00e0 di Titov, e fu pronunciata dopo il rientro della missione, in una visita di cortesia negli Stati Uniti, in cui incontr\u00f2 anche molti dei futuri cosmonauti/astronauti americani.\nSuccessivamente alla sua missione nello spazio, Titov assunse diverse posizioni nel direttivo dei programmi spaziali sovietici, fino al suo ritiro definitivo avvenuto nel 1992. Fu anche pilota collaudatore e fu scelto come primo equipaggio della navetta Spiral (o Mig 105-11, che per\u00f2 fu cancellata). Nel 1995 venne eletto membro del Parlamento russo (la Duma di Stato) quale membro del partito comunista russo. Mor\u00ec d'infarto nella sua sauna all'et\u00e0 di 65 anni.\nTitov \u00e8 pluridecorato di onorificenze, tra le quali bisogna particolarmente sottolineare i due ordini di Lenin, e le onorificenze internazionali. Gli venne conferito pure il titolo di \"eroe del lavoro socialista bulgaro\", \"eroe del lavoro del Vietnam\" ed \"eroe della Mongolia\". In suo onore venne nominato un cratere lunare che si trova sulla \"faccia oscura\" della Luna.\nTitov \u00e8 cittadino onorario della citt\u00e0 di Lipsia."}
{"id": "303379", "revid": "124489137", "url": "https://it.wikipedia.org/wiki?curid=303379", "title": "Giuseppe Albertini (politico)", "text": "Biografia.\nLicenza media superiore, dipendente della pubblica amministrazione, ha militato nel Partito Socialista Italiano ed in varie formazioni del centro-sinistra. Sindaco di Cento dal 1978 al 1989.\n\u00c8 eletto alla Camera dei deputati nel 1992 nella circoscrizione di Bologna per il PSI.\nViene riconfermato nel 1994 nelle liste dei Progressisti nel collegio maggioritario di Ferrara; mentre nel 1996 \u00e8 eletto con il sistema proporzionale per la lista Rinnovamento Italiano nella circoscrizione Sicilia 1. Nel 2001, eletto nel collegio maggioritario di Ortona, in Abruzzo, per la lista del Girasole; ha poi aderito alla Rosa nel pugno. Rimane parlamentare fino al 2006.\nFa parte della direzione nazionale dei PSI di Nencini."}
{"id": "303382", "revid": "767487", "url": "https://it.wikipedia.org/wiki?curid=303382", "title": "Gabriele Albonetti", "text": "Laureato in filosofia, dipendente della pubblica amministrazione, ha militato nel Partito Comunista Italiano ed attualmente esponente del Partito Democratico. Dopo aver rivestito per due mandati la Presidenza della Provincia di Ravenna \u00e8 stato eletto alla Camera dei deputati nel 2001, nel collegio maggioritario di Faenza, in rappresentanza della coalizione di centrosinistra.\nConfermato nella XV Legislatura con L'Ulivo, il 4 maggio 2006, membro della IX commissione (trasporti, poste e telecomunicazioni). \u00c8 stato eletto Questore anziano della Camera dei deputati.\nHa presentato una proposta di legge per la valorizzazione e la promozione della sfoglia emiliano-romagnola e la relativa professione. Nella XVI Legislatura viene rieletto tra le file del Partito Democratico e confermato nel ruolo di Questore della Camera dei Deputati.\nRifiuta la ricandidatura alle elezioni nazionali del 24/25 febbraio 2013."}
{"id": "303385", "revid": "827882", "url": "https://it.wikipedia.org/wiki?curid=303385", "title": "\u00c9milie Simon (album)", "text": "\u00c9milie Simon (2003) \u00e8 il primo album della cantante \u00c9milie Simon.\nIl disco.\nPubblicato nel 2003 \"\u00c9milie Simon\" \u00e8 l'album d'esordio della cantautrice omonima francese, nata nel 1980 a Montpellier. Ricco di campionature, dallo scrosciare dell'acqua all'accensione di un fiammifero (\"Il pleut\"), il disco pu\u00f2 essere considerato a tutti gli effetti un'opera trip hop, anche se mantiene in diverse tracce lo stile tradizionale della musica francese.\nGiochi di parole in \"Lise\", groviglio di suoni e rime, lasciano il posto a canzoni dai toni pi\u00f9 drammatici, come \"Secret\", in cui campionature e forti distorsioni elettroniche vengono affiancate da aerofoni e archi. L'artista interpreta anche canzoni in inglese, come la cover \"I Wanna Be Your Dog\" dei The Stooges. I testi spaziano da temi piuttosto allegri come in \"Flowers\", a componimenti malinconici come in \"Vu d'ici\" o \"Chanson de toile\".\nDa citare il video di \"Flowers\" interamente disegnato in 3D e ambientato in un mondo simile a Nightmare Before Christmas e la presenza, sul CD bonus, della versione in inglese della hit \"Desert\"."}
{"id": "303386", "revid": "547034", "url": "https://it.wikipedia.org/wiki?curid=303386", "title": "V - Visitors (miniserie televisiva 1983)", "text": "V - Visitors (\"V\") \u00e8 una miniserie televisiva statunitense andata in onda su NBC nel maggio 1983.\nVenne seguita da una seconda miniserie (\"V: The Final Battle\") composta da 3 puntate e da una serie televisiva di 19 episodi, \"Visitors\".\nIn Italia venne trasmessa, nel 1984 su Canale 5 insieme alla miniserie successiva \"V: The Final Battle\" con un unico titolo V - Visitors.\nNel 2009 viene prodotto un remake della serie, \"V\".\nPuntate.\nPrima puntata.\nDecine e decine di dischi volanti giungono sulla Terra e si fermano sopra le principali citt\u00e0 del nostro pianeta. Gli alieni prendono contatto con i terrestri e forniscono la spiegazione circa il loro arrivo: vengono dal quarto pianeta della stella Sirio e sono venuti sulla Terra in pace, bisognosi di alcune risorse che sul loro pianeta di origine stanno esaurendosi. Non tutti per\u00f2 sono disposti ad accettare la storia raccontata dai Visitatori al mondo intero. Fra questi, il reporter Mike Donovan, il quale sale di nascosto a bordo dell'astronave madre e si ritrova di fronte ad una realt\u00e0 agghiacciante e pericolosa: gli alieni sono in realt\u00e0 dei rettili, celati da un aspetto umano, che si cibano di animali ancora vivi. Nel frattempo, comincia una sistematica persecuzione degli scienziati del pianeta. Donovan \u00e8 costretto a nascondersi, braccato dai Visitatori, i quali hanno preso possesso anche di tutti i mezzi di comunicazione.\nSeconda puntata.\nI dubbi sulle vere intenzioni dei Visitatori cominciano a serpeggiare fra molti terrestri al punto che si \u00e8 costituito un vero e proprio movimento di Resistenza, che ora pu\u00f2 gi\u00e0 contare su un discreto numero di persone. Donovan, sull'astronave madre dei Visitatori, viene catturato da Diana, ma uno degli alieni, Martin, riesce a far fuggire il reporter. Mike viene a conoscenza del fatto che esiste una fazione tra gli alieni contraria ai piani del loro capo supremo: sottrarre tutta l'acqua terrestre. Fra le risorse che mancano sul pianeta dei Visitatori ne esiste una alla quale potrebbero sopperire gli abitanti stessi della Terra: il cibo. La Resistenza ottiene la sua prima vittoria, ma subisce numerose perdite quando gli alieni attaccano il campo dei terrestri ed uccidono la moglie di Maxwell. Sull'astronave madre, Robin ha un incontro intimo con l'alieno Brian. Juliet e Elias mandano un messaggio spaziale ai nemici dei Visitatori.\nSerie televisive derivate.\nIl budget di produzione della serie \u00e8 stato di circa 13 milioni di dollari. Il grande successo ottenuto dalle due miniserie, port\u00f2 alla realizzazione nel 1984 di una serie televisiva in 19 episodi: \"Visitors\".\nNel 2009 \u00e8 stato prodotto il remake \"V\", che \u00e8 durato due stagioni."}
{"id": "303387", "revid": "767487", "url": "https://it.wikipedia.org/wiki?curid=303387", "title": "Pera dell'Emilia-Romagna", "text": " \nPera dell'Emilia-Romagna (IGP) \u00e8 un prodotto ortofrutticolo italiano a Indicazione geografica protetta."}
{"id": "303389", "revid": "121129893", "url": "https://it.wikipedia.org/wiki?curid=303389", "title": "Bilateria", "text": "Bilateria \u00e8 una forma di simmetria animale utile per la classificazione tassonomica (ma non \u00e8 assolutamente da considerarsi una Categoria tassonomica):\nun piano di simmetria \u00e8 un piano che divide un oggetto in due parti specularmente identiche (l'una il riflesso dell'altra); a seconda dei piani di simmetria che possiedono, tutti gli animali eumetazoi vengono suddivisi in due rami: radiata e bilateria.\nQuesta distinzione rispecchia una scissione parzialmente in accordo con la filogenesi degli eumetazoi; se da un lato i bilateri sono certamente monofiletici, i radiati appaiono come un gruppo parafiletico, in quanto gli ctenofori derivano da un antenato comune ai bilateri, ma non ancora provvisto di un singolo piano di simmetria; secondo un'altra ipotesi meno seguita (Zrzav\u00fd e Hyp\u0161a, 2003) cnidari, ctenofori e placozoi avrebbero una stretta relazione evolutiva; nel 2020 \u00e8 stato scoperto quello che \u00e8 probabilmente il primo bilaterale, \"Ikaria wariootia\", in Australia, in fossili risalenti a 555 milioni di anni fa\nRamo Bilateria.\nLa simmetria bilaterale \u00e8 una fondamentale conquista evolutiva che compare nella linea dei platelminti ancestrali (che andrebbero separati in un phylum a s\u00e9 stante: gli aceli) e sar\u00e0 propria di tutti gli animali maggiormente evoluti. Nei radiati non hanno significato concetti come \"anteriore e posteriore\", potendo svilupparsi e muoversi in tutte le direzioni. Ma nei bilateri il graduale processo di allungamento del corpo evidenzia lati ed estremit\u00e0 dapprima indefinite, potenziando l'adattamento alla locomozione di organismi scarsamente mobili, come le spugne o le meduse.\nI primi animali a simmetria bilaterale dipendevano da una parte anteriore ed erano costretti a procedere lungo un'unica direzione. Conseguentemente, una estremit\u00e0 veniva ad incontrare per prima il nuovo ambiente durante la locomozione attiva. Ci\u00f2 indusse un processo di cefalizzazione degli organi sensoriali, con graduale definizione di un capo anteriore, in cui si concentrano i centri nervosi per elaborare velocemente i dati sensoriali e gli organi di senso (cervello abbozzato collegato a nervi longitudinali), nonch\u00e9 le strutture deputate per l'alimentazione.\nSi evidenzia una testa, un'estremit\u00e0 posteriore, due parti laterali equivalenti e tutto l'organismo pu\u00f2 cos\u00ec essere diviso da un solo piano longitudinale, il piano sagittale. Nei bilateri dunque si riconoscono e si distinguono, anatomicamente e funzionalmente:\nClassificazione Bilateri.\nPrima della nuova classificazione, queste specie venivano divise in Acelomati, Pseudocelomati e Celomati Schizocelici. Questa catalogazione tassonomica presentava molti punti non convincenti e divisioni controverse, e venne quindi abbandonata: oggi \u00e8 da considerarsi obsoleta."}
{"id": "303391", "revid": "580", "url": "https://it.wikipedia.org/wiki?curid=303391", "title": "Bilateri", "text": ""}
{"id": "303392", "revid": "38783", "url": "https://it.wikipedia.org/wiki?curid=303392", "title": "Bilateralia", "text": ""}
{"id": "303394", "revid": "38783", "url": "https://it.wikipedia.org/wiki?curid=303394", "title": "Aceli", "text": ""}
{"id": "303396", "revid": "154893", "url": "https://it.wikipedia.org/wiki?curid=303396", "title": "Pentagono regolare", "text": ""}
{"id": "303397", "revid": "775372", "url": "https://it.wikipedia.org/wiki?curid=303397", "title": "Roberto Alboni", "text": "Ha militato nel Movimento Sociale Italiano come commissario del gruppo giovanile Fronte della Giovent\u00f9 (nel 1991) per poi divenire un esponente di Alleanza Nazionale.\n\u00c8 stato eletto alla Camera dei deputati nel 1996, assumendo l'incarico di capogruppo di An nella Commissione Difesa, e poi riconfermato nella successiva legislatura, nel collegio maggioritario di Limbiate, in rappresentanza della coalizione di centrodestra. In questa seconda legislatura ha ricoperto l'incarico di segretario di presidenza della Commissione Lavoro e, in seguito, della Commissione Attivit\u00e0 Produttive.\nA livello di partito, nel marzo 2002 \u00e8 stato nominato presidente della Federazione provinciale di Milano di An e, nel marzo 2005, commissario della nuova Federazione di Monza e Brianza.\nIl 14 giugno 2005 ha lasciato il ruolo di deputato optando per quello di consigliere regionale della Lombardia.\nIl 29 marzo 2010 \u00e8 rieletto consigliere regionale della Lombardia nel listino \"bloccato\" del Presidente Formigoni.\n\u00c8 stato Vicecapogruppo del gruppo PdL al Consiglio regionale della Lombardia.\nCandidato nelle elezioni regionali della Lombardia nel 2013 nella lista \"Fratelli d'Italia\", non \u00e8 stato rieletto."}
{"id": "303399", "revid": "767487", "url": "https://it.wikipedia.org/wiki?curid=303399", "title": "Acoela", "text": "Gli Aceli rappresentano un gruppo di invertebrati dalla controversa posizione tassonomica. Tradizionalmente inclusi nel phylum dei Platelminti, recenti studi biomolecolari hanno dimostrato che rappresentano il pi\u00f9 basso livello evolutivo dei Bilateri, gli animali a simmetria bilaterale. Evidenze nella morfologia e nello sviluppo di questi organismi confermerebbero tale conclusione."}
{"id": "303405", "revid": "22828", "url": "https://it.wikipedia.org/wiki?curid=303405", "title": "WinRar", "text": ""}
{"id": "303406", "revid": "124123", "url": "https://it.wikipedia.org/wiki?curid=303406", "title": "Slimane Azem", "text": "Grande conoscitore e ammiratore dell'opera poetica di Si Mohand ou-Mhand, Slimane Azem ha inserito nelle sue canzoni diversi \"isefra\" di questo autore.\nTra le sue canzoni pi\u00f9 note si ricorda \"Eff\u0264 ay ajrad tamurt-iw\" \"Cavalletta, via dal mio paese\", composta all'epoca della guerra di liberazione dell'Algeria, che invitava in modo evidente la Francia ad abbandonare il paese."}
{"id": "303408", "revid": "838137", "url": "https://it.wikipedia.org/wiki?curid=303408", "title": "Lista Consumatori", "text": "La Lista Consumatori \u00e8 stato un partito politico italiano fondato nel 2004, in stretta collaborazione con il Codacons, al fine di tutelare le istanze dei consumatori.\nDopo il debutto elettorale, la lista dal 2005 ader\u00ec alla coalizione del centrosinistra italiano, l'Unione, riuscendo a eleggere un senatore nelle elezioni politiche italiane del 2006.\nStoria.\nLa nascita.\nLa Lista Consumatori nasce a opera del fondatore del Codacons Carlo Rienzi nel 2004, ispirandosi allo statunitense Ralph Nader.\nLa lista compie il suo debutto elettorale in occasione delle elezioni europee del 2004, quando raccoglie complessivamente 160\u00a0000 voti (lo 0,5% su scala nazionale, con una punta pi\u00f9 elevata nelle isole), senza ottenere alcun europarlamentare.\nL'ingresso nell'Unione e le elezioni.\nAlle elezioni regionali del 2005 la Lista Consumatori si presenta in maniera differente nelle diverse regioni al voto:\nLa Lista Consumatori entra successivamente a far parte della coalizione di centrosinistra dell'Unione, sostenendo la candidatura di Romano Prodi alle elezioni primarie del 2005.\nIl movimento si presenta quindi alle elezioni politiche del 2006, accogliendo in lista e nel simbolo la Democrazia Cristiana di Giuseppe Pizza e il movimento \"Doveri Civici\", presentandosi in 11 circoscrizioni per l'elezione della Camera dei deputati e in 8 regioni per l'elezione del Senato della Repubblica. Le liste accolgono al proprio interno anche personaggi indipendenti, come Vittorio Sgarbi, mentre in Calabria nella lista si presentano gli esponenti del Partito Democratico Meridionale, movimento fondato in quella medesima circostanza dal presidente della Regione Agazio Loiero, in rottura con la Margherita.\nIl movimento ottiene 73\u00a0000 voti alla Camera e 72\u00a0000 al Senato, attestandosi sulla media dello 0,2%; in Calabria riesce a superare il 5% e, grazie alla legge elettorale funzionante su base regionale, a eleggere un senatore, Pietro Fuda, ex presidente della Provincia di Reggio Calabria ed esponente del Partito Democratico Meridionale.\nLa polemica sul comma Fuda.\nBen presto Fuda rompe per\u00f2 con la Lista Consumatori, prima formando nel gruppo misto la componente Partito Democratico Meridionale senza alcun richiamo alla lista di elezione, poi innescando una lunga polemica con i dirigenti della lista, che poco tempo dopo lo disconosceranno come loro rappresentante.\nLa situazione si acuisce alla fine del 2006, quando Fuda \u00e8 autore dell'introduzione di un comma - in fase di costituzione della legge finanziaria - che attenuava le pene per i reati contabili. Il comma fu, quasi immediatamente, abrogato da un decreto legge del Consiglio dei ministri, ma la Lista Consumatori prese le distanze dal senatore criticandone duramente l'operato.\nFuda, in un intervento su un quotidiano nazionale, parl\u00f2 della Lista Consumatori come di \"quattro scimuniti\", attirandosi una querela per diffamazione aggravata, con la richiesta di 1 milione di euro per l'accostamento fatto tra l'emendamento e il nome del movimento pi\u00f9 1 milione di euro per la diffamazione.\nSviluppi successivi.\nIl partito decide di non presentarsi alle elezioni politiche del 2008. Per le elezioni europee del 2009, invece, si presenta all'interno dei Liberal Democratici: per la Lista Consumatori \u00e8 candidata Eva Baldassini nella circoscrizione Italia nord-orientale; non ottiene comunque alcun seggio.\nLa lista \u00e8 rimasta in seguito attiva a livello locale, soprattutto in Emilia-Romagna e in Calabria.\nIdeologia.\nLa Lista Consumatori si presentava come un movimento per la tutela dei diritti dei consumatori; tra le proposte che sosteneva c'erano la necessit\u00e0 di un sistema di liberalizzazioni che potesse contribuire ad aumentare il pi\u00f9 possibile la concorrenza, l'abolizione dei privilegi per le categorie sociali e gli ordini professionali, l'adozione della \"class action\"."}
{"id": "303409", "revid": "64860", "url": "https://it.wikipedia.org/wiki?curid=303409", "title": "Peperone di Senise", "text": " \nIl peperone di Senise \u00e8 una variet\u00e0 di peperone tipica di Senise, comune in provincia di Potenza.\n\u00c8 una cultivar di \"Capsicum annuum\" dolce, con pericarpo sottile e basso contenuto di acqua. Dal 1996, il peperone di Senise \u00e8 riconosciuto come prodotto ortofrutticolo a indicazione geografica protetta (IGP).\nCaratteristiche.\nPresenta una forma appuntita, ad uncino o a tronco, a seconda del tipo. Ha un sapore dolce ed un colore che varia dal verde al rosso porpora, quando maturo, e si caratterizza per le dimensioni e la polpa sottile (da 1,5 a 2,2\u00a0mm). Il peduncolo \u00e8 ben saldato alla bacca, tale da non staccarsi nemmeno ad essiccazione avvenuta. Il prodotto secco si deve presentare in collane (dette \"serte\") di lunghezza variabile da 1,5 a 2\u00a0m. Viene commercializzato fresco, secco ed in polvere.\nLa zona di produzione comprende le aree limitrofe al comune di Senise che si affacciano sulla valle del Sinni e sull'Agri.\nSin da quando il peperone arriv\u00f2 in Italia, tra il 1500 e il 1600, gli agricoltori senisesi selezionarono una variet\u00e0 che, con il passare del tempo, diventer\u00e0 una delle pi\u00f9 pregiate a livello nazionale. Inizialmente questa solanacea crebbe e si svilupp\u00f2 in un panorama agricolo caratterizzato soprattutto dall'autoconsumo, diventando successivamente una coltura sempre pi\u00f9 specializzata e quindi capace di garantire un reddito.\nL'uso pi\u00f9 popolare del peperone di Senise \u00e8 quello di essere essiccato, trasformandosi in un peperone croccante noto come \"crusco\", elemento essenziale della cucina lucana. L'essiccazione dei Peperoni di Senise avviene secondo metodi locali naturali per mezzo di esposizione indiretta ai raggi solari in lunghi serti appesi in siti soleggiati ed aerati. Un ultimo passaggio rapidissimo nel forno elimina ogni residuo di umidit\u00e0 ed agevola la eventuale successiva molitura per ottenere una spezia nota in gergo come \"zafaran p'sat\", poich\u00e9 ricorda, per colore e struttura, il classico zafferano. Viene anche usato fresco come peperone ripieno (\"zafaran chin\") con l'aggiunta di aglio, mollica e alici.\nAreale.\nLa produzione ricade nel comune di Senise ed in altri comuni limitrofi delle province di Potenza e Matera. Per ottenere la denominazione \"peperoni di Senise\" occorre che gli stessi siano prodotti in una delle seguenti zone:\nSagra.\nAl peperone di Senise \u00e8 dedicata una sagra nota come \"U strittul ru zafaran\" (il vicolo del peperone), organizzata, annualmente, l'11 agosto."}
{"id": "303413", "revid": "1833487", "url": "https://it.wikipedia.org/wiki?curid=303413", "title": "Nocciola di Giffoni", "text": "La Nocciola di Giffoni (IGP) \u00e8 un prodotto ortofrutticolo italiano a Indicazione geografica protetta.\nZona di produzione.\nL'area geografica di produzione comprende per intero i territori comunali di Giffoni Valle Piana, Giffoni Sei Casali, San Cipriano Picentino, Fisciano, Calvanico, Castiglione del Genovesi, Montecorvino Rovella nonch\u00e9 parzialmente i comuni di Baronissi, Montecorvino Pugliano, Olevano sul Tusciano, San Mango Piemonte, Acerno."}
{"id": "303416", "revid": "1610933", "url": "https://it.wikipedia.org/wiki?curid=303416", "title": "Colombaccio", "text": ""}
{"id": "303419", "revid": "827882", "url": "https://it.wikipedia.org/wiki?curid=303419", "title": "Pittoresco", "text": "Con il termine pittoresco si intende tutto ci\u00f2 che, prestandosi ad una rappresentazione pittorica, \u00e8 dotato di determinate qualit\u00e0: variet\u00e0 e un gradevole disordine.\nStoria.\nL'estetica del pittoresco nasce in Inghilterra all'inizio del XVIII secolo, in connessione col problema del rapporto tra arte e natura e trovando applicazione pratica sia in un tipo di pittura di paesaggio, affermatosi alla met\u00e0 del XVIII secolo, caratterizzato da un'inattesa variet\u00e0, apprezzabile solo da un occhio colto e allenato, il quale scopre tra mille oggetti il particolare interessante; sia nelle caratteristiche compositive dei giardini all'inglese, che non si avvale pi\u00f9 di elementi per definire e circoscrivere lo spazio, come fondali, quinte arboree o prospettive, ma si basa sull'accostamento e sull'avvicendarsi di elementi naturali e artificiali, in modo che chi passeggia scopra senza mai arrivare ad una visione d'insieme.\nL'espressione \u00aballa pittoresca\u00bb venne utilizzata dal Vasari nelle \"Vite\" per indicare modi simili alla pittura, tale significato, accanto a quello pi\u00f9 ampio con cui esprime ci\u00f2 che attiene alla pittura, si conserv\u00f2 immutato molti anni. Marco Boschini, ne \"La carta del navegar pitoresco\", edito a Venezia nel 1660, accosta il vocabolo alla particolare pennellata a macchia tipica della scuola veneziana; sempre il Boschini nel 1674, nella premessa a \"Le Ricche Minere della pittura veneziana\", parla de: \u00ab... il tratto Pittoresco, con il colpo sprezzante di pennello, come dello Schiavone e del Bassano\u00bb. Giovanni Battista Volpato, ne \"La verit\u00e0 pittoresca\", del 1685 circa, associa \u00ab...macchia e franchezza pittoresca\u00bb ai pittori Palma il Giovane, Bernardo Strozzi e Francesco Maffei. Francesco Milizia, d\u00e0 una prima connotazione negativa del termine definendolo, nel \"Dizionario delle Belle Arti del Disegno\", edito nel 1797: \"un non so che di straordinario che d\u00e0 subito all'occhio, e diletta\". Nel 1662 Salvator Rosa in una lettera a Giovan Battista Ricciardi definisce pittoresco il viaggio da lui intrapreso da Loreto a Roma: \u00ab...d'un misto cos\u00ec stravagante d'orrido e di domestico, di piano e di scosceso, che non si pu\u00f2 desiderar di vantaggio per lo compiacimento dell'occhio\u00bb, tanto simile alla pittura da lui praticata.\nMa \u00e8 nell'Inghilterra della met\u00e0 del XVIII secolo che il termine viene meglio definito, nel 1756 Edmund Burke in \"A Philosophical Enquiry into the Origin of Our Ideas of the Sublime and Beautiful\", definisce pittoresca la pittura di Claude Lorrain e Nicolas Poussin, e sublime quella di Salvator Rosa. Nel 1770 William Gilpin in \"Observations on the River Wye and Several Parts of South Wales Relative Chiefly to Picturesque Beauty\", una guida illustrata con una serie di resoconti sulle impressioni ricavate da alcuni viaggi nelle regioni pi\u00f9 selvagge dell'Inghilterra, osserva: \u00abIl seguente piccolo lavoro propone un nuovo oggetto di ricerca; quello di non esaminare semplicemente l'aspetto esteriore di un paese; ma di esaminarlo attraverso le regole della bellezza pittoresca: quello di non limitarsi alla descrizione; ma di adattare la descrizione dello scenario naturale ai princip\u00ee del paesaggio artificiale; e quello di aprire le fonti di quei piaceri che derivano dal paragone\u00bb. Sempre Gilpin, in \"Three Essays: On Picturesque Beauty; On Picturesque Travel; and On Sketching Landscape\", del 1792, in relazione alla pittura parler\u00e0 della \u00ab... levigatezza del tutto, troppo perfetta, e come dovrebbe essere in natura, offende in pittura. Trasforma il prato in un pezzo di terreno spezzato: pianta querce ruvide al posto di cespugli fioriti: rompi i bordi del vialetto e dagli la rozzezza di una strada: segnalala con tracce di carri; spargi alcune pietre e rami secchi; in una parola invece di rendere il tutto liscio, rendilo ruvido; e lo renderai anche pittoresco\u00bb in particolare saranno i \u00abresti di antica architettura; la torre diroccata, l'arco gotico, i ruderi di castelli, e abbazie\u00bb.\nNel 1805 Richard Payne Knight in \"An Analytical Inquiry into Principles of Taste\", nega l'esistenza stessa del pittoresco. L'osservazione scopre il pittoresco, poich\u00e9 \u00ablo spettatore, avendo un pensiero arricchito dagli abbellimenti del pittore e del poeta, le applica [le esperienze dell'arte] attraverso una associazione spontanea di idee agli oggetti naturali che si presentano al suo occhio, i quali cos\u00ec acquisiscono bellezze ideali e immaginarie; cio\u00e8 bellezze che non sono percepite dal senso organico della vista; ma dall'intelletto e dalla fantasia per mezzo di quel senso\u00bb. Uvedale Price pose il pittoresco come terza categoria estetica accanto al Bello e al Sublime, considerandolo come una qualit\u00e0 oggettiva della natura. In \"Essays on the Picturesque, As Compared with the Sublime and the Beautiful, and on the Use of Studying Pictures, for the Purpose of Improving Real Landscape\", del 1810, fornisce gli ingredienti del paesaggio pittoresco: una vecchia e pesante quercia o un nodoso olmo, soprattutto quando siano \u00ab...ruvidi, muscosi, con un aspetto secolare, e con improvvise variazioni nelle forme\u00bb, un asino o un cavallo, purch\u00e9 da tiro, una capra piuttosto che una pecora, gruppi di zingari e mendicanti accanto a vecchi mulini e povere capanne e ancora rovine gotiche di cattedrali e abbazie."}
{"id": "303426", "revid": "413187", "url": "https://it.wikipedia.org/wiki?curid=303426", "title": "Nocciola del Piemonte", "text": ""}
{"id": "303437", "revid": "254059", "url": "https://it.wikipedia.org/wiki?curid=303437", "title": "Marrone di Castel del Rio", "text": "Marrone di Castel del Rio (IGP) \u00e8 un prodotto ortofrutticolo italiano a Indicazione geografica protetta. Il marrone \u00e8 una coltivazione tipica della zona da pi\u00f9 di 500 anni.\n\u00c8 celebrato in una sagra paesana che si svolge tutti i fine settimana di ottobre a Castel del Rio."}
{"id": "303438", "revid": "125443826", "url": "https://it.wikipedia.org/wiki?curid=303438", "title": "Marrone del Mugello", "text": " \nMarrone del Mugello (IGP) \u00e8 un prodotto ortofrutticolo italiano a Indicazione geografica protetta."}
{"id": "303443", "revid": "124307203", "url": "https://it.wikipedia.org/wiki?curid=303443", "title": "Autotrofia", "text": "L'autotrofia \u00e8 la condizione di un organismo in grado di sintetizzare le proprie molecole organiche a partire da sostanze inorganiche e utilizzando energia non derivante da sostanze organiche assimilate. La parola, di origine greca, \u00e8 formata dai termini \u03b1\u1f50\u03c4\u03cc\u03c2 (stesso) e \u03c4\u03c1\u03bf\u03c6\u03ae (nutrimento).\nLa condizione opposta \u00e8 quella di eterotrofia.\nSono autotrofe, ad esempio, tutte le piante che, attraverso il processo di fotosintesi clorofilliana, riescono a sintetizzare composti organici a partire da sostanze inorganiche: anidride carbonica e acqua grazie all'energia elettromagnetica della radiazione solare. Sono autotrofe anche le alghe, sia eucariote sia procariote (cianobatteri), e molti batteri.\nLa stragrande maggioranza degli organismi autotrofi sono fotoautotrofi in quanto sfruttano reazioni di fotosintesi, ossia reazioni che utilizzano la luce del sole e il biossido di carbonio (anidride carbonica) per produrre sostanze organiche.\nI chemioautotrofi sfruttano invece energia chimica liberata da processi inorganici. Nello studio degli ecosistemi gli autotrofi vengono detti \"produttori\".\nIn sostanza tutta l'energia che alimenta gli esseri viventi non \u00e8 altro che l'energia proveniente dal Sole che gli organismi autotrofi fissano sotto forma di energia chimica nei glucidi. Gli eterotrofi (animali, altri batteri, protisti diversi dalle alghe, funghi) sfruttano poi questa energia chimica cibandosi direttamente degli autotrofi o attraverso catene alimentari pi\u00f9 complesse.\nEsistono anche alcuni autotrofi particolari detti autotrofi facoltativi; essi infatti attuano la fotosintesi clorofilliana, ma in mancanza di luce sufficiente possono diventare occasionalmente eterotrofi, utilizzano quindi sostanze organiche. Un esempio di questi \u00e8 l'euglena, un protista del tipo delle alghe.\nLe reazioni di fotosintesi (tranne quella batterica) liberano ossigeno come sottoprodotto. Si ritiene che l'atmosfera primordiale non contenesse, o quasi, ossigeno libero, elemento fondamentale per l'estrazione efficiente di energia dalle sostanze organiche attraverso la reazione di respirazione."}
{"id": "303445", "revid": "466539", "url": "https://it.wikipedia.org/wiki?curid=303445", "title": "Gorizia", "text": "Gorizia (IPA: ; \"Gorica\" in sloveno, , \"Gurize\" in friulano standard e \"Guriza\" nella variante locale, \"G\u00f6rz\" in tedesco, \"Gorisia\" in dialetto bisiaco) \u00e8 un comune italiano di abitanti della regione a statuto speciale del Friuli-Venezia Giulia. Gi\u00e0 capoluogo dell'omonima provincia, dal 1\u00ba luglio 2020 \u00e8 sede dell'omonimo ente di decentramento regionale (EDR).\nLa citt\u00e0 forma un'area urbana integrata anche amministrativamente con i comuni sloveni di Nova Gorica e di San Pietro-Vertoiba. Il territorio della citt\u00e0 slovena di Nova Gorica, anch'essa situata lungo il fiume Isonzo, fu parte integrante del comune di Gorizia fino al 1947, quando l'Istria e gran parte della Venezia Giulia vennero cedute alla Iugoslavia in seguito al trattato di Parigi. Per la sua posizione e per la sua storia, Gorizia \u00e8 uno dei punti di congiunzione fra le culture romanze, slave e germaniche. Come il resto del Goriziano, la citt\u00e0 rientra sia nei confini del Friuli sia in quelli della Venezia Giulia.\nGeografia fisica.\nTerritorio.\nGorizia si trova all'estrema periferia orientale della Pianura Friulana al confine tra l'Italia e la Slovenia. Situata alle pendici del Carso, altopiano roccioso calcareo, appartenente alle Alpi Giulie, alla confluenza delle valli dei fiumi Isonzo e Vipacco, naturali vie di comunicazione tra oriente e occidente gi\u00e0 in tempi remoti.\nGorizia \u00e8 bagnata dal fiume Isonzo, corso d'acqua che scorre per nel Goriziano sloveno e per in provincia di Gorizia. L'Isonzo entra in territorio italiano proprio presso Gorizia. La sua portata massima \u00e8 stata registrata nel 1924 a Salcano (frazione di Gorizia), quando raggiunse i \u00a0m\u00b3/s. In particolare il fiume Vipacco confluisce nell'Isonzo a Savogna d'Isonzo, comune italiano situato a sud della citt\u00e0.\nLungo il fiume Isonzo, in dirimpetto a Gorizia oltre il confine tra l'Italia e la Slovenia, \u00e8 situata la citt\u00e0 slovena di Nova Gorica, il cui territorio fece parte integrante del comune di Gorizia fino al 1947, quando l'Istria e gran parte della Venezia Giulia vennero cedute alla Jugoslavia in seguito al trattato di Parigi, che fu la conseguenza della sconfitta dell'Italia nella seconda guerra mondiale.\nLa citt\u00e0 si affaccia sulla pianura friulana orientale, nome della porzione di Pianura Padana prossima al fiume Isonzo, ed \u00e8 circondata dalle colline del Collio, che sono note per la coltivazione della vite e per la produzione di vini di qualit\u00e0. Nel Collio vengono prodotti dei vini, ai quali \u00e8 assegnata la DOC \"Collio Goriziano\", che sono conosciuti anche a livello internazionale. Nel Collio vengono prodotte ciliegie ed \u00e8 stata riscoperta, dopo decenni di abbandono, la coltura dell'olivo.\nClima.\nGorizia \u00e8 riparata a nord dai monti e quindi non risente dei freddi venti settentrionali: nonostante ci\u00f2, trovandosi quasi allo sbocco dei valichi prealpini e carsici, \u00e8 soggetta alla bora, vento catabatico di provenienza est/nord-est che soffia con particolare intensit\u00e0. Tale vento, che generalmente \u00e8 secco, talvolta pu\u00f2 portare abbondanti nevicate. La bora che soffia su Gorizia, dato che proviene dalla valle del fiume Vipacco, incontra prima della citt\u00e0 l'ostacolo delle colline a est del suo centro abitato, che ne mitigano sensibilmente la furia.\nIl clima di Gorizia, relativamente temperato, \u00e8 tuttavia influenzato dai venti freschi e umidi provenienti da sud-ovest, che penetrano nella pianura isontina, bassopiano verso cui si apre la citt\u00e0. In estate sono abbastanza frequenti i fenomeni temporaleschi e le grandinate: non \u00e8 raro lo scirocco cui fanno seguito, di norma, abbondanti precipitazioni. In base alla media trentennale di riferimento 1971\u20132000, la temperatura media del mese pi\u00f9 freddo, gennaio, si attesta a +3,3\u00a0\u00b0C, mentre quella del mese pi\u00f9 caldo, luglio, \u00e8 di +23,0\u00a0\u00b0C:\nOrigini del nome.\nIl nome italiano \"Gorizia\" deriva dal sostantivo femminile sloveno \"gorica\" (pronuncia ), che significa \u2018collina\u2019, diminutivo di \"gora\", che significa \u2018monte\u2019. Il nome di Gorizia compare per la prima volta nell'anno 1001, riportato su un atto di donazione imperiale di Ottone III di Sassonia: su di esso il sovrano sassone cedeva il castello di Salcano e la villa denominata \"Goriza\" a Giovanni IV di Ravenna, patriarca di Aquileia, e a Guariento, conte del Friuli, con queste parole:\nToponimi di origine slava sono comuni anche ad altre localit\u00e0 sud-orientali della Bassa Friulana, come \"Goricizza\" (frazione di Codroipo) e \"Gorizzo\" (frazione di Camino al Tagliamento). La loro origine sta a indicare il ripopolamento della zona ad opera di genti slave dopo le devastanti incursioni degli Ungari (IX secolo).\nMentre il nome friulano \"Gur\u00ecze\" continua l'originale \"Goriza\", il toponimo italiano \u00e8 dovuto a una tradizione notarile che l'ha adattato all'uscita -\"itia\", -\"icia\" per attrazione del tipo \"Venetia\".\nStoria.\nEt\u00e0 antica.\nPi\u00f9 o meno nell'area dove attualmente si trova la citt\u00e0 di Gorizia in epoca romana sorgevano, fin dal I secolo a.C., due \"vici\", \"Castrum Silicanum\", da cui trasse la moderna Salcano, e \"Pons Aesontii\" o (\"Pons Sontii\"), corrispondente alla moderna localit\u00e0 di Mainizza, come indicato sulla Tabula Peutingeriana.\nQui sorgeva una \"mansio\" della \"via Gemina\" nel punto in cui questa strada romana, che collegava \"Aquileia\" ad \"Aemona\" (la moderna Lubiana)., attraversava il fiume Isonzo. \u00c8 possibile che nella zona fosse situata, nel XV secolo a.C., Noreia, capitale dell'antica regione del Norico.\nEt\u00e0 medievale.\nIl nome di Gorizia compare per la prima volta nell'anno 1001 nella gi\u00e0 citata una donazione imperiale che Ottone III di Sassonia fece redigere a Ravenna, mediante la quale il sovrano sassone cedeva il castello di Salcano e la villa denominata \"Goriza\" a Giovanni IV di Ravenna, patriarca di Aquileia, e a Guariento, conte del Friuli. \nLa localit\u00e0 di \"Goriza\" \u00e8 ricordata successivamente, nel 1015, su un altro documento, con queste parole: \"Medietatem unius villae que sclavonica lingua vocatur Goriza\" (it. \"la met\u00e0 del villaggio che in lingua slava \u00e8 detto Goriza\"). La famiglia degli Eppenstein ressero Gorizia fino al 1090. A partire da tale data, la citt\u00e0 fu governata prima dai Mosburg, poi dai Lurngau, una famiglia originaria della Val Pusteria imparentata con i conti palatini di Baviera.\nCon costoro si accrebbe la popolazione della citt\u00e0, costituita in massima parte da friulani (artigiani e mercanti), tedeschi (impiegati nell'amministrazione pubblica) e sloveni (agricoltori), con questi ultimi insediati principalmente nelle zone periferiche e nei centri rurali limitrofi. La bellicosit\u00e0 dei conti di Gorizia, unitamente a una precisa politica matrimoniale.\nCi\u00f2 permise alla contea, nel suo periodo di massimo splendore (corrispondente alla seconda met\u00e0 del XIII e ai primi decenni del XIV secolo) di estendersi su gran parte del nord est italiano (tant'\u00e8 che comprese per un breve periodo anche le citt\u00e0 di Treviso e Padova in Veneto), sulla parte occidentale dell'odierna Slovenia, sull'Istria cosiddetta \"interna\" (la contea di Pisino) e su alcune zone del moderno territorio austriaco (Tirolo e Carinzia). I conti avevano fissato la propria residenza abituale nella citt\u00e0 austriaca di Lienz, mentre a Merano si trovava la principale zecca dello Stato.\nDurante il regno di Enrico II (1304-1323) l'abitato di Gorizia, che ormai aveva acquisito delle connotazioni tipicamente urbane, ottenne il titolo di citt\u00e0. Nei primi decenni del secolo successivo l'assorbimento del principato patriarcale di Aquileia da parte della Repubblica di Venezia, indusse i conti di Gorizia ad adottare una politica in equilibrio tra la Casa d'Asburgo e la repubblica veneta. Il passo politico verso la Repubblica di Venezia fu obbligata per la caduta del patriarcato di Aquileia. Gorizia chiese infatti al doge veneziano l'investitura feudale (1424) per i territori comitali concessi in precedenza al Conte dal Patriarca.\nCon tale atto Gorizia si ritrov\u00f2 nell'ambigua posizione di vassalli della Repubblica di Venezia, Stato successore del Patriarcato, per quanto riguardava alcuni feudi friulani oltre l'Isonzo, e vassalli dell'Imperatore asburgico per quanto concerneva i territori storicamente costituenti l'antica contea. Nel 1455 vennero incorporati a Gorizia, mediante l'estensione dei privilegi cittadini, anche i quartieri non compresi nelle mura difensive, della zona meridionale (la cosiddetta \"Citt\u00e0 bassa\"), che erano abitati in parte da sloveni.\nL'appartenenza all'Austria.\nAlla fine del XV secolo l'ultimo conte di Gorizia, Leonardo di Gorizia, mor\u00ec nella citt\u00e0 di Lienz senza discendenti, lasciando in eredit\u00e0 la contea a Massimiliano I d'Asburgo. L'atto, ritenuto invalido dai veneziani che reclamavano l'annessione della contea di Gorizia alla Repubblica di Venezia per antichi diritti di vassallaggio, fu il \"casus belli\" che spinse i veneti a denunciare la violazione di questi antichi trattati. \nOgni tentativo veneziano di impadronirsi della citt\u00e0, anche mediante la forza, risult\u00f2 vano. Solo fra l'aprile del 1508 e l'agosto del 1509 l'esercito della Repubblica di Venezia, allora in guerra anche contro Luigi XII di Francia, riusc\u00ec ad occupare la parte bassa della citt\u00e0, ma non il castello di Gorizia. Pochi mesi dopo, in seguito alla sconfitta veneziana nella battaglia di Agnadello (14 maggio 1509) ad opera delle armi francesi, la forza d'occupazione della Repubblica di Venezia fu costretta ad abbandonare Gorizia.\nGorizia fece da allora parte delle terre ereditarie della Casa d'Asburgo, prima come capitale dell'omonima contea e successivamente come capoluogo della Contea Principesca di Gorizia e Gradisca. Quest'ultima, dalla met\u00e0 del XIX secolo, entr\u00f2 a far parte del Litorale austriaco, regione amministrativa dell'Impero austriaco nata nel 1849 dalla soppressione del previgente Regno d'Illiria. Il titolo di conte di Gorizia pass\u00f2 ai sovrani d'Austria fino al 1918, salvo una breve interruzione: l'occupazione francese, che ebbe luogo dal 1809 al 1813 con l'inclusione della citt\u00e0 nelle Province illiriche, governatorato creato da Napoleone nell'ambito del Primo Impero francese.\nCome conseguenza della terza guerra d'indipendenza italiana, che port\u00f2 all'annessione del Veneto al Regno d'Italia, l'amministrazione imperiale austriaca, per tutta la seconda met\u00e0 del XIX secolo, aument\u00f2 le ingerenze sulla gestione politica del territorio per attenuare l'influenza del gruppo etnico italiano, temendone le correnti irredentiste. Durante la riunione del consiglio dei ministri del 12 novembre 1866, l'imperatore Francesco Giuseppe I d'Austria tracci\u00f2 un progetto di ampio respiro mirante alla \"germanizzazione o slavizzazione\" delle aree dell'impero con presenza italiana:\nLa politica di collaborazione con gli slavi locali, inaugurata dallo zaratino Ghiglianovich e dal raguseo Giovanni Avoscani, permise poi agli italiani la conquista dell'amministrazione comunale di Ragusa nel 1899. Nel 1909 la lingua italiana venne vietata per\u00f2 in tutti gli edifici pubblici e gli italiani furono estromessi dalle amministrazioni comunali. Queste ingerenze, insieme ad altre azioni di favoreggiamento al gruppo etnico slavo ritenuto dall'impero pi\u00f9 fedele alla corona, esasperarono la situazione, andando ad alimentare le correnti pi\u00f9 estremiste e rivoluzionarie.\nLa prima guerra mondiale.\nLa prima guerra mondiale per Gorizia inizi\u00f2 nell'estate 1914, data la sua appartenenza all'Impero austro-ungarico, mentre il Regno d'Italia entr\u00f2 in guerra nel maggio 1915. La prima vittima goriziana del conflitto viene considerata la contessa Lucy Christalnigg, uccisa per errore ad un posto di blocco della kaiserlich-k\u00f6nigliche Landwehr a Serpenitza mentre si recava da Klagenfurt a Gorizia per conto della Croce rossa nell'agosto 1914.\nNel corso della prima guerra mondiale, pagando un cospicuo tributo in termini di vite umane, tra cui i cosiddetti Gialli del Calvario (cos\u00ec chiamati per il colore delle mostrine), le truppe italiane entrarono per la prima volta a Gorizia nell'agosto 1916.\nNella battaglia di Gorizia (9-10 agosto 1916) persero la vita ufficiali e circa soldati di parte italiana; dalla parte austriaca morirono 862 ufficiali e circa soldati, quindi un altissimo numero di morti. In questo clima venne composta la nota canzone popolare \"O Gorizia tu sei maledetta\", scritta da un anonimo militare ed entrata poi a far parte della tradizione anarchica e antimilitarista. Chi fosse stato sorpreso a cantare questa canzone veniva accusato di disfattismo e fucilato. La versione originale venne trascritta da Cesare Bermani:\nLa presa di Gorizia fu anche decantata dai contemporanei, come testimonia il poema \"La Sagra di Santa Gorizia\" di Vittorio Locchi, pubblicato per la prima volta nel 1918, che ebbe numerose ristampe.\nRipresa dagli austriaci in seguito alla vittoria di Caporetto (ottobre 1917), la citt\u00e0 venne definitivamente occupata dal Regio Esercito italiano solo a guerra conclusa, il 7 novembre 1918. All'interno del Commissariato generale della Venezia Giulia, gli italiani preferirono inizialmente non stravolgere un tessuto amministrativo pluricentenario ed efficiente. La Contea cambi\u00f2 semplicemente nome, subito dopo l'unione ufficiale al Regno d'Italia (10 settembre 1919), in provincia di Gorizia.\nIl passaggio all'Italia.\nIl destino della provincia di Gorizia, creata nel 1919, fu segnato dagli esiti delle elezioni politiche del 1921, dove vennero eletti quattro deputati sloveni ed un deputato italiano comunista, che misero in agitazione le forze nazionaliste, le quali cominciarono a far pressione per una normalizzazione dell'amministrazione locale giuliana, in modo che fosse ricondotta al modello generale dello Stato. La neonata provincia di Gorizia fu poi soppressa nel 1923. Tale soppressione fu quindi causata da motivi amministrativi e politici.\nCon l'avvento del regime fascista, quando le libert\u00e0 democratiche erano state eliminate e il pugno governativo fu sufficientemente saldo, Gorizia fu assegnata inizialmente alla provincia del Friuli (1923), ma gi\u00e0 nel 1927, con il riordinamento delle circoscrizioni provinciali, divenne capoluogo della nuova provincia di Gorizia, con confini leggermente differenti rispetto a quelli del 1923: in particolare, rispetto a quest'ultima, le furono aggregati i comuni limitrofi di Lucinico, Piedimonte del Calvario, Salcano, San Pietro di Gorizia e Sant'Andrea di Gorizia e, nel 1928, il comune limitrofo di Vertoiba.\nTra il 1927 e il 1947 la provincia di Gorizia era quindi estesa su un territorio sensibilmente pi\u00f9 ampio di quello attuale, visto che comprendeva anche l'alta e media valle del fiume Isonzo, con i suoi affluenti, fino a Gradisca, corrispondendo solo in parte alla vecchia provincia di Gorizia soppressa nel 1923.\nLa giurisdizione della nuova provincia del 1927 comprendeva ancora l'intero Friuli orientale, ma questa volta venne privata della Bisiacaria e di Grado, unite alla provincia di Trieste, e del distretto di Cervignano, rimasto alla Provincia del Friuli.\nL'opera di ricostruzione fu effettuata soprattutto durante il ventennio fascista. Vennero aperte nuove strade e fu sviluppata una modesta area industriale. Vennero edificati un nuovo cimitero, tra Sant'Andrea e Merna, e le prime strutture funzionanti dell'aeroporto di Gorizia, ancora oggi dedicato a Amedeo Duca d'Aosta, l\"Eroe dell'Amba Alagi\".\nA sud-est del centro cittadino venne realizzata una cittadella sanitaria, comprendente anche l'ospedale in cui, negli anni sessanta, lavor\u00f2 il medico Franco Basaglia, fondatore della concezione moderna della salute mentale, riformatore della disciplina psichiatrica in Italia\ne ispiratore della cosiddetta Legge Basaglia (n. 180/1978) che introdusse un'importante revisione ordinamentale degli ospedali psichiatrici in Italia e promosse notevoli trasformazioni nei trattamenti sul territorio.\nPer quanto riguarda i rapporti interetnici, fin dalla met\u00e0 degli anni venti il regime fascista aveva iniziato ad applicare anche a Gorizia, come nel resto della Venezia Giulia, la politica di italianizzazione degli sloveni presenti sul territorio. Si diede prima l'avvio all'italianizzazione dei toponimi; poi, dal 1927, si procedette anche a quella dei cognomi e, nel 1929, al bando dell'insegnamento in sloveno da tutte le scuole pubbliche cittadine di ogni ordine e grado.\nIn citt\u00e0 la lingua slovena fu ancora utilizzata per alcuni anni negli istituti religiosi diocesani, grazie alla protezione e al prestigio personale dell'arcivescovo di Gorizia Francesco Borgia Sedej, fautore del dialogo interetnico e massimo punto di riferimento dei cattolici goriziani. Nel 1931, subito dopo le dimissioni e la morte di Sedej, lo sloveno fu estromesso, come idioma veicolare, anche dalle scuole diocesane.\nLa seconda guerra mondiale.\nTale politica vessatoria, accompagnata da violenze e sopraffazioni (fra cui l'assassinio del compositore sloveno Lojze Bratu\u017e in una frazione di Gorizia), ebbe pesanti ripercussioni nei gi\u00e0 deteriorati rapporti fra le nazionalit\u00e0 e suscit\u00f2 l'ira delle organizzazioni antifasciste slovene come il TIGR. A partire dal 1941, con l'invasione della Jugoslavia durante la seconda guerra mondiale, le autorit\u00e0 fasciste procedettero all'internamento in campi di concentramento (campo di concentramento di Arbe, campo di concentramento di Gonars, Visco, Poggio Terza Armata), di un certo numero di \"allogeni\" (o \"alloglotti\") residenti sia in citt\u00e0 sia nella sua provincia, molti dei quali non fecero pi\u00f9 ritorno, decimati dalle malattie e dall'inedia.\nNel corso della seconda guerra mondiale, subito dopo il proclama Badoglio dell'8 settembre 1943 e la conseguente resa italiana, il Goriziano fu teatro di scontri tra i due ex alleati italiani e tedeschi, che dalla citt\u00e0 capoluogo presero il nome, la battaglia di Gorizia (11-26 settembre 1943). Per un breve periodo (1943-1945) fu posta sotto l'amministrazione militare tedesca e inclusa nel Litorale austriaco, un Governatorato che a sua volta venne posto sotto il diretto controllo di Friedrich Rainer, \"Gauleiter\" della Carinzia.\nCon l'occupazione militare della citt\u00e0 da parte dei partigiani del 9\u00ba corpo sloveno, a Gorizia nel maggio del 1945 a seconda guerra mondiale conclusa iniziarono le epurazioni, che toccarono l'apice fra il 2 e il 20 maggio, nei confronti degli oppositori, o possibili oppositori, al regime (italiani soprattutto, ma anche sloveni). Si contarono nel goriziano 332 scomparsi, dei quali 182 civili e 150 militari, dato arrivato a 665 persone a disamina storica conclusa. La maggior parte dei deportati fu trucidata in varie parti della Jugoslavia, in particolare a Lubiana, oppure trasportata verso l'interno della Jugoslavia.\nAl termine del conflitto, con il trattato di Parigi, il comune dovette cedere i tre quinti circa del proprio territorio alla Jugoslavia, con il 15% della popolazione residente. Il centro storico e la massima parte dell'area urbana della citt\u00e0 restarono per\u00f2 in territorio italiano.\nIl secondo dopoguerra e la ripresa.\nIn territorio jugoslavo rest\u00f2 tuttavia parte della periferia situata a settentrione e ad oriente (le frazioni di Salcano, San Pietro di Gorizia e Vertoiba), come anche gran parte della sua provincia. Il confine attraversava una zona semicentrale della citt\u00e0, lasciando nella parte slovena, oltre alle frazioni sopramenzionate, molti edifici e strutture di pubblica utilit\u00e0.\nTra queste ultime la stazione ferroviaria di Gorizia Montesanto che si trovava sulla linea ferroviaria Transalpina collegante la \"Nizza austriaca\", come veniva chiamata Gorizia, all'Europa Centrale. La piazza antistante la stazione, divisa tra le due nazioni, fin dal 2004 \u00e8 stata resa visitabile liberamente su entrambi i lati dopo l'abbattimento del Muro di Gorizia avvenuto con l'ingresso della Slovenia nell'Unione europea. Al centro di essa sorgono ora un mosaico e una piastra metallica commemorativa che segna il tracciato del confine tra i due Stati.\nNella parte della citt\u00e0 in territorio sloveno fu edificata negli anni cinquanta Nova Gorica, per volont\u00e0 della dirigenza politica jugoslava, in quanto i territori della provincia di Gorizia annessi alla Jugoslavia, chiusa la frontiera con l'Occidente considerato nemico, erano rimasti senza un centro amministrativo ed economico verso il quale potessero gravitare.\nParagonata a Berlino, tagliata in due dal confine protetto da torri armate di mitragliatrici, Gorizia ha rappresentato, nella seconda met\u00e0 degli anni quaranta e negli anni cinquanta, un valico clandestino per molti cittadini jugoslavi e delle nazioni appartenenti al patto di Varsavia, integratisi poi perfettamente nel tessuto economico e sociale della citt\u00e0.\nDopo la rottura di Tito con i paesi del blocco sovietico nel 1948, Gorizia, pur vivendo diversi momenti di tensione (nel 1953 Tito minacci\u00f2 di voler prendere Gorizia e Trieste con le armi, radunando centinaia di migliaia di reduci a Okroglica, a meno di 10\u00a0km dalla citt\u00e0), vide i rapporti normalizzarsi progressivamente, soprattutto grazie agli accordi di Udine, con cui venne introdotto il \"lasciapassare\" che semplificava le procedure per varcare la frontiera.\nNel corso degli anni sessanta Gorizia avvi\u00f2 un rapporto di buon vicinato con Nova Gorica, sorta nel decennio immediatamente successivo alla definizione del confine del 1947: infatti, incontri culturali e sportivi hanno spesso messo in contatto e unito le due citt\u00e0. La presenza di una comunit\u00e0 slovena a Gorizia ha giocoforza catalizzato la collaborazione. Gli accordi di Osimo, sancendo definitivamente lo status quo confinario, contribuirono molto alla rappacificazione definitiva con la Jugoslavia e poi con la successiva Repubblica di Slovenia.\nIl nuovo millennio.\nIl 21 dicembre del 2007 la Slovenia \u00e8 entrata a tutti gli effetti nel trattato di Schengen e le citt\u00e0 di Gorizia e Nova Gorica sono oggi senza interposti confini. Il legame sempre pi\u00f9 forte che le unisce ha permesso alle due citt\u00e0 di avviare un processo di formazione di un polo di sviluppo unico.\nA tale proposito sono stati messi a punto recentemente progetti di mutuo interesse e una serie di incontri bilaterali o multilaterali che interessano non solo i due municipi, ma anche altri centri limitrofi. Vengono anche organizzati incontri periodici che si tengono fra le giunte municipali di Gorizia, Nova Gorica e San Pietro-Vertoiba per mettere a punto strategie comuni e creare nuove sinergie per lo sviluppo economico della regione.\nSimboli.\nLa blasonatura dello stemma della citt\u00e0 di Gorizia \u00e8 la seguente\nIl gonfalone civico della citt\u00e0 di Gorizia \u00e8 stato concesso il 14 aprile 1929 tramite decreto dal capo del governo primo ministro segretario di Stato. La sua blasonatura \u00e8:\nOnorificenze.\nLa citt\u00e0 di Gorizia \u00e8 tra le citt\u00e0 decorate con la Medaglia d'oro alle Citt\u00e0 Benemerite del Risorgimento Nazionale per le azioni \"altamente patriottiche\" compiute dalla citt\u00e0 nel Risorgimento, dai moti insurrezionali del 1848 alla fine della prima guerra mondiale nel 1918. \u00c8 tra le citt\u00e0 decorate al valor militare per la guerra di Liberazione perch\u00e9 \u00e8 stata insignita della medaglia d'oro al valor militare per i sacrifici patiti dalle sue popolazioni e per la sua attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nArchitetture religiose.\nSi trova nell'area del vecchio ghetto. Costruita nel 1756, sostitu\u00ec un oratorio eretto provvisoriamente nel 1699 come luogo di preghiera comunitaria.\nArchitetture civili.\nIl Teatro di Societ\u00e0 fu costruito nel 1740 su iniziativa di Giacomo Bandeu, appaltatore dei dazi per la contea di Gorizia, i cui metodi avevano fatto esplodere la cruenta rivolta dei Tolminotti. L'edificio and\u00f2 a fuoco per un incendio il 26 marzo 1779 (\u00e8 ironia della sorte, o forse anche coincidenza non casuale, che sempre il 26 marzo ma del 1713, fosse scoppiata la detta rivolta). L'attuale teatro, riedificato a cura del figlio di Bandeu, Filippo, che affid\u00f2 il progetto all'udinese Ulderico Moro e l'affrescatura al cividalese Francesco Chiarottini, risale al 1782. La struttura conobbe diverse difficolt\u00e0 di ordine finanziario: chiuse gi\u00e0 nel 1797, per riaprire nel 1799, finch\u00e9 nel 1810 fu ceduto a una societ\u00e0 di nobili che negli anni seguenti lo modificarono profondamente. Nel 1856, furono ridipinti gli interni, mentre nel 1861 rifatta la facciata. Fu luogo di numerose azioni irredentiste italiane, tra cui quella per il carnevale del 1867 che cost\u00f2 6 anni di carcere duro a Carlo Favetti. Alla fine dell'Ottocento fu dedicato a Giuseppe Verdi. Dopo recenti restauri, \u00e8 tornato il principale edificio culturale della citt\u00e0, cui si sono affiancati nel corso del secondo dopoguerra l'Auditorium della Cultura Friulana e i due centri cultuali della comunit\u00e0 slovena, il Kulturni Dom (casa della cultura) e il Kulturni Center Lojze Bratu\u017e (Centro culturale Lojze Bratu\u017e).\nArcheologia industriale.\nA partire dal Settecento, su impulso di Maria Teresa d'Austria, nel Goriziano inizi\u00f2 l'industrializzazione. Ci\u00f2 si deve soprattutto allo spirito imprenditoriale della famiglia Ritter de Zahony, che in seguito a fortunate speculazioni si arricch\u00ec e pot\u00e9 investire, aprendo a Gorizia nel 1819 uno stabilimento per la raffinazione dello zucchero di canna, nel 1839 un mulino moderno, nel 1854 uno stabilimento per la lavorazione della seta, nel 1861 una cartiera, nel 1868 una tintoria e nel 1880 una fabbrica di cellulosa. Non molto \u00e8 visibile ormai, ad eccezione del villaggio operaio del 1871, conservatosi pressoch\u00e9 intatto, bench\u00e9 si tratti di case private. In tale villaggio ancora si riconoscono due tipi di abitazione, quelle per 1-2 famiglie, e quelle per cos\u00ec dire con scopi sociali, ospitanti lavanderie comuni, una scuola, sale riunioni. Un altro edificio degno di nota \u00e8 villa Ritter, appartenuta alla stessa famiglia.\nPiazze.\nPiazza Divisione Julia\nAltre piazze di Gorizia ubicate nella periferia della citt\u00e0 sono: piazza Lojze Bratu\u017e (Piedimonte del Calvario), piazza San Giorgio (Lucinico), piazza Sant'Andrea (Sant'Andrea), piazzale Umberto Saba, piazzale della Casa Rossa, piazzale Medaglie d'Oro, piazzale Martiri della Libert\u00e0, piazzale Seghizzi e piazzale Divisione Mantova.\nAree naturali.\nGorizia, gi\u00e0 definita la Nizza austriaca, colpisce per le estese aree verdi che la circondano e che punteggiano il centro abitato. Vi sono numerosi parchi e giardini pubblici all'interno della citt\u00e0, oltre quelli che circondano le molte ville ottocentesche. Vi sono poi spazi verdi restati allo stato naturale, quali il Parco del Castello e la Valletta del Corno, che si estende tra il rione di Straccis ed il centro cittadino, lungo il corso del torrente Corno, dove sono presenti anche appezzamenti di terreno a destinazione agricola.\nLungo il corso del fiume Isonzo si snodano alcuni parchi di notevole valore paesaggistico, fra cui quello di Piuma-Isonzo, costituito da una parte fluviale e una collinare boscosa, e quello della Campagnuzza, che presenta un ambiente di bosco golenale. Tra le superfici non protette, \u00e8 particolarmente suggestivo il primo tratto del fiume Isonzo in territorio comunale, incassato in una gola dalle cui pareti sgorgano acque sorgive, con copertura vegetale estremamente varia, e l'ultimo tratto tra le frazioni di Sant'Andrea e Lucinico, contraddistinto da una vasta distesa di pioppi e salici.\nAltro complesso boschivo \u00e8 quello del monte Calvario, che saldandosi a quello del monte di Piuma del gi\u00e0 citato Parco Piuma-Isonzo forma un corpo unico di svariate centinaia di ettari e, infine, la zona del monte Sabotino, rilievo prealpino di natura carsica.\nLa presenza di vaste aree boschive continua. Degne di nota sono la vegetazione del monte San Marco (\"Mark\") e quella della Castagnevizza-Panovizza (\"Kostanjevica-Panovec\"). Inoltre, la grande Selva di Tarnova (\"Trnovski gozd\", con una superficie di diverse migliaia di ettari) dista da Gorizia meno di quindici chilometri. Da citare inoltre il Parco dell'Isonzo, detta Campagnuzza, i giardini pubblici di Gorizia e le Rovine di Villa Frommer con l'annesso parco.\nSociet\u00e0.\nEtnie e minoranze straniere.\nStoria.\nLa citt\u00e0, che si trova, fin da epoca medievale, al crocevia tra il mondo latino e quello slavo, \u00e8 attualmente punto d'incontro e di confronto tra due grandi realt\u00e0 nazionali che condividono lo stesso destino europeo: quella slovena e quella italiana. Quest'ultima si articola in massima parte, a Gorizia e nella sua regione di appartenenza, in due aree linguistico-culturali: la regione friulana e la regione bisiaco-triestina. Fino alla Grande guerra erano anche presenti in citt\u00e0 due componenti minoritarie, ma socialmente e politicamente influenti: quella ebrea e quella austro-tedesca (i germanofoni costituivano l'11% circa della popolazione urbana totale secondo i dati del censimento del 1910).\nLa complessit\u00e0 etnica della citt\u00e0 e della sua zona di influenza ha provocato, negli ultimi due secoli, una serie di attriti, frizioni e talvolta anche di scontri inter etnici. Nella seconda met\u00e0 del XIX secolo, e nei primi decenni del secolo successivo, si erano andate sviluppando tensioni politiche e sociali tra la componente romanza (friulana, veneta e regnicola) e quella slovena, della citt\u00e0, a causa del diffondersi dei rispettivi nazionalismi. Fu all'epoca che nacque il Partito Cattolico Popolare Friulano, guidato da Luigi Faidutti e Giuseppe Bugatto, che aveva per\u00f2 il suo punto di forza non a Gorizia, ma nelle campagne del goriziano e nei piccoli centri del Friuli orientale.\nLe tensioni fra la componente slava e quella romanza transitarono irrisolte negli ultimi anni di governo asburgico e nel primo dopoguerra, dopo l'annessione della citt\u00e0 all'Italia. L'avvento del fascismo e la politica di italianizzazione messa in atto dal regime fascista determinarono, dopo il 1922, un ulteriore inasprimento dei rapporti inter etnici, costellati da violenze e soprusi di ogni tipo nei confronti della minoranza slovena presente in citt\u00e0.\nCon lo scoppio della seconda guerra mondiale e l'invasione della Jugoslavia, Gorizia si trov\u00f2 coinvolta in una guerra che contrappose le varie etnie, talvolta combattuta all'interno delle stesse mura cittadine, che raggiunse il suo culmine negli ultimi anni del conflitto e subito dopo la fine della guerra, prima durante l'amministrazione militare della Germania nazista (1943-1945) e successivamente durante l'occupazione jugoslava dell'Istria e della Venezia Giulia (1945), durante i quali la popolazione goriziana sub\u00ec eccidi, sopraffazioni e deportazioni che colpirono alternativamente i diversi gruppi etnici.\nDa ricordare la componente ebraica della citt\u00e0, in prevalenza aschenaziti, proveniente cio\u00e8 dall'Europa centrale germanofona e da quella orientale, che ha lasciato numerosi segni e donato a Gorizia personaggi illustri: Carlo Michelstaedter, e altri ancora. Essa era pienamente integrata nella citt\u00e0 e alcuni ebrei furono ferventi patrioti italiani (ad es. Carolina Luzzatto e Graziadio Isaia Ascoli, il quale era per\u00f2 di origine livornese).\nLa vitale comunit\u00e0 ebraica di Gorizia fu praticamente cancellata con la deportazione e lo sterminio nei lager tra il 1943 e il 1944. Al deportato pi\u00f9 giovane, Bruno Farber, \u00e8 stato dedicato il giardino adiacente alla sinagoga: aveva tre mesi. Il 23 aprile 2009 si \u00e8 svolto, dopo oltre sessant'anni, il primo matrimonio con rito ebraico nella locale sinagoga, tra due cittadini israeliani di cui uno originario di Gorizia.\nLa situazione etnica moderna.\nSecondo i dati ISTAT al 31 gennaio 2019 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nStoria.\nGorizia \u00e8 una citt\u00e0 tradizionalmente multilingue. Originariamente le lingue parlate erano tre: il friulano (maggioritario), il tedesco e lo sloveno (minoritaria in citt\u00e0, ma molto diffusa nelle campagne e nei villaggi limitrofi). Alle soglie dell'era moderna inizi\u00f2 a propagarsi a Gorizia anche il veneto, portato prima dalle truppe di occupazione della Repubblica di Venezia (1508-1509), poi dagli immigrati.\nPrincipali lingue amministrative, in et\u00e0 bassomedievale, furono invece il tedesco e il latino (in tale idioma venivano redatti tutti gli atti giudiziari). Il latino fu anche la pi\u00f9 importante lingua scritta e di cultura nell'Europa medievale, cui si affiancarono successivamente (dal XVI secolo), sia il tedesco che l'italiano, quest'ultimo con una chiara influenza veneta, diventata marcata durante il regno di Maria Teresa d'Austria.\nL'italiano sembr\u00f2 prevalere sul tedesco nel Seicento perch\u00e9 utilizzato come lingua d'insegnamento, insieme al latino, in alcune prestigiose scuole appartenenti all'ordine dei gesuiti. Nel secolo successivo si assistette invece a una ripresa del tedesco, determinata non solo dalla chiusura delle scuole gesuite (1773), ma anche dallo sviluppo della burocrazia statale centralizzata dell'Impero austriaco, in massima parte germanofona.\nIn et\u00e0 napoleonica (che a Gorizia durer\u00e0 meno di un quinquennio, dal 1809 al 1813) l'italiano far\u00e0 la sua ricomparsa nelle scuole e nei pubblici uffici, per essere nuovamente sostituito dal tedesco durante la Restaurazione dell'Impero austriaco. Negli anni sessanta dell'Ottocento si ebbe un processo di ampliamento e consolidamento del plurilinguismo, che sembr\u00f2 divenire inarrestabile nei tre decenni successivi e che coinvolse anche il gruppo etnico sloveno e quello tedesco:\nUna frangia della borghesia goriziana, che aveva l'italiano come lingua di cultura e d'uso (insieme al veneto e/o al friulano), fece in parte sue le dottrine nazionaliste che in quegli anni si stavano diffondendo nel vicino Regno d'Italia, che fu proclamato nel 1861, rivendicando l'impiego ufficiale di tale idioma. Tuttavia nel 1869 un censimento austriaco della citt\u00e0 di Gorizia conteggiava i friulanofoni in circa unit\u00e0, gli slovenofoni in , i tedescofoni in e gli italofoni in sole unit\u00e0 (da notare il fatto che in detto censimento la componente friulana viene distinta da quella italiana).\nA partire dagli ultimi anni dell'Ottocento, anche il gruppo sloveno (e alcune frange minoritarie di quello friulanofono), che fino ad allora era stato propenso ad integrarsi nelle altre due componenti etniche della popolazione cittadina, inizi\u00f2 a prendere sempre pi\u00f9 coscienza delle proprie specificit\u00e0 etniche e linguistiche.\nSe nel censimento del 1900 furono conteggiati solo goriziani di lingua slovena, nel censimento successivo (1910) se ne contarono , pari a circa un terzo della popolazione urbana totale (compresi quindi i regnicoli e gli altri stranieri residenti).\nL'aumento dell'etnia slovena viene cos\u00ec spiegato da Liliana Ferrari nel suo testo \"Gorizia ottocentesca, fallimento del progetto della Nizza austriaca\":\nA questi vanno aggiunti altri locutori sloveni dei tre comuni limitrofi (Sant'Andrea, Piedimonte del Calvario e Lucinico) che fanno oggi parte del comune di Gorizia. I parlanti sloveni del territorio attualmente compreso nel comune di Gorizia, arrivavano, secondo il censimento del 1910, al 40% della popolazione totale, contro un 45% di italofoni (comprendente i parlanti friulano) e un 9% di germanofoni. Nell'intero territorio urbano e semi-urbano di Gorizia (comprendente, quindi anche i comuni di San Pietro di Gorizia, Vertoiba, e Salcano, che verranno annessi alla citt\u00e0 negli anni venti), nel 1910 i parlanti sloveni erano il 51% contro un 39% di parlanti italiano (esclusi i cittadini del Regno d'Italia).\nIl 23 novembre 1919 si svolse l'Assemblea Costitutiva della Societ\u00e0 Filologica Friulana presso la sede municipale di Gorizia; In questo modo si pot\u00e9 prendere maggiormente in considerazione la lingua friulana a Gorizia e nel resto del Friuli.\nCon la guerra e la successiva annessione al Regno d'Italia, il gruppo slovenofono inizi\u00f2 a decrescere mentre la componente italofona torn\u00f2 ad incrementarsi (secondo il censimento del 1921) divenendo, durante il ventennio fascista, l'unica ad essere ufficialmente riconosciuta e censita.\nLa seguente tabella riassume la composizione etnica di Gorizia dal 1869 al 1936.\nLa situazione linguistica attuale.\nDopo la fine della seconda guerra mondiale la lingua tedesca, gi\u00e0 fortemente regredita fin dagli anni dell'immediato primo dopoguerra (1918-1920), \u00e8 scomparsa quasi completamente dalla citt\u00e0 e attualmente il numero di germanofoni autoctoni \u00e8 minimo.\nSopravvivono e sono vitali, oltre all'italiano, parlato dalla quasi totalit\u00e0 della popolazione (spesso insieme ad altri idiomi), la lingua friulana (Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007) nella variet\u00e0 goriziana (particolarmente a Lucinico), il dialetto goriziano, il dialetto bisiacco, lo sloveno (parlato quasi esclusivamente dalla comunit\u00e0 slovena presente in citt\u00e0 e provincia).\nOltre alla variante standard, sono presenti sul territorio goriziano il dialetto carsolino, tradizionalmente parlato a Sant'Andrea, e il dialetto del Collio, tradizionalmente parlato a Piedimonte del Calvario), e il veneto nelle sue variet\u00e0 coloniali. Quest'ultimo, la cui presenza \u00e8 documentata in citt\u00e0 fin dal XVI secolo, si and\u00f2 imponendo sempre pi\u00f9 nei secoli successivi (soprattutto nel Novecento) ed attualmente \u00e8 ampiamente diffuso a Gorizia, grazie anche alla notevole immigrazione istriana prodottasi nel secondo dopoguerra. Spesso \u00e8 utilizzato come lingua franca nei contesti sociali informali.\nReligione.\nI goriziani, siano essi appartenenti al gruppo etnico italiano o sloveno, sono in massima parte di religione cattolica. Va ricordato, a tale proposito, che Gorizia \u00e8 sede arcivescovile fin dal 1751, anno in cui cess\u00f2 di esistere il patriarcato di Aquileia e furono create l'arcidiocesi di Gorizia e l'arcidiocesi di Udine. \u00c8 presente fin dalla prima met\u00e0 dell'Ottocento una piccola comunit\u00e0 protestante originariamente luterana e divenuta, dopo la prima guerra mondiale, di culto evangelico metodista.\nLa comunit\u00e0 ebraica, un tempo fiorente, si \u00e8 invece praticamente estinta, come si \u00e8 gi\u00e0 avuto modo di sottolineare. Nel 1969 \u00e8 stata definitivamente chiusa la sinagoga di Gorizia per mancanza di fedeli. Fra gli immigrati sono diffuse anche altre confessioni cristiane nonch\u00e9 le religioni musulmana, induista e buddhista, che contano in citt\u00e0 un numero limitato di aderenti.\nCultura.\nGorizia, unitamente alla citt\u00e0 slovena di Nova Gorica, sar\u00e0 capitale europea della cultura nel 2025.\nIstruzione.\nGorizia ospita, oltre a scuole primarie, secondarie di primo grado e secondarie di secondo grado, sedi distaccate dell'Universit\u00e0 degli Studi di Trieste, dell'Universit\u00e0 degli Studi di Udine e dell'Universit\u00e0 di Nova Gorica.\nMedia.\nStampa.\nEdizioni di Gorizia di quotidiani:\nPeriodici e riviste:\nTelevisione.\nRedazioni di Gorizia:\nArte.\nI musei di Gorizia posseggono un'importante collezione di Antonio Rotta, nato a Gorizia e naturalizzato veneziano, che fu uno dei pi\u00f9 importanti rappresentanti al mondo della Pittura di genere. Rotta si specializz\u00f2 in un primo tempo nella pittura di scenette e figure di Pittura di genere d'ambiente veneziano, alcune volte venate d'umorismo, che risultano le pi\u00f9 pregiate, per poi cimentarsi in alcuni quadri di tema storico (\"Tiziano istruisce Irene di Spilimbergo\") e sacro.\nNon soddisfatto dei risultati ottenuti si volse nuovamente al realismo dei suoi soggetti preferiti, come gli umili o l'infanzia.\nMusica.\nOgni anno si svolgono in questa citt\u00e0 numerosi concorsi musicali internazionali. Tra questi, degno di nota, \u00e8 quello riguardante il canto corale \"Cesare Augusto Seghizzi\", in cui decine di cori di altissimo livello e provenienti da ogni parte del mondo si confrontano suddivisi in varie categorie. Il concorso Seghizzi rientra nel circuito del Gran Premio Europeo di Canto Corale. L'ultimo Gran Premio \u00e8 stato ospitato a Gorizia nel 2004. L'Ensemble Dramsam \u00e8 un ensemble musicale vocale e strumentale, specializzato nell'esecuzione di musica antica, attivo nella citt\u00e0 di Gorizia dal 1985.\nCucina.\nNella cucina goriziana c'\u00e8 una fusione della cucina tipica mitteleuropea, friulana e anche triestina, che influenzano la cucina goriziana rendendola ricca e varia. I piatti tipici della cucina goriziana sono il cotechino con i crauti, il gulasch e le frittate alle erbe. Contorni tipici sono le patate \"in tecia\" o il fresco abbinato a radicchio e fagioli.\nIl dolce pi\u00f9 caratteristico \u00e8 la gubana. I vini sono prodotti soprattutto nella zona di Oslavia e nel Collio, dove spicca il \"Collio Goriziano\", vino a Denominazione di Origine Controllata. La gubana goriziana, il miele e i vini d'Oslavia sono oggi riuniti sotto il marchio \"prodotti tipici goriziani\".\nDegna di nota \u00e8 anche la coltivazione della rosa di Gorizia, variet\u00e0 locale di radicchio (\"Cichorium intybus\" della sottospecie \"sativum\") dalla caratteristica forma a rosa, tipico della zona e coltivato principalmente nel comune di Gorizia. La Rosa di Gorizia \u00e8 riconosciuta come prodotto agroalimentare tradizionale friulano e giuliano e come presidio Slow Food.\nGeografia antropica.\nCircoscrizioni e quartieri.\nQuartieri di Gorizia: :\nValichi di frontiera.\nLungo i confini comunali tra Gorizia e Nova Gorica corre il confine tra l'Italia e la Slovenia. Sono presenti diversi valichi di frontiera tra le due citt\u00e0, il cui attraversamento \u00e8 diventato sempre pi\u00f9 agevole grazie al cambiamento della politica estera tra i due Stati, fino a giungere al 21 dicembre 2007, quando la Slovenia ha fatto il suo ingresso nell'Unione europea. Da tale data la Slovenia \u00e8 entrata nell'area Schengen, che ha permesso il libero movimento di persone e merci. \nI valichi di frontiera presenti lungo il confine comunale delle due citt\u00e0 sono:\nInfrastrutture e trasporti.\nStrade.\nLe principali infrastrutture stradali interessanti Gorizia sono l'autostrada A34 Villesse - Gorizia, che origina dal casello autostradale di Villesse-Gorizia sull'autostrada A4, la strada statale 55 dell'Isonzo che la collega a Duino, la strada regionale 351 di Cervignano che la collega alla Bassa Friulana e la strada regionale 56 di Gorizia che la collega a Udine.\nFerrovie.\nLa stazione di Gorizia Centrale, posta lungo la ferrovia Udine-Trieste, \u00e8 servita da treni regionali svolti da Trenitalia nell'ambito del contratto di servizio con la Regione Friuli-Venezia Giulia e da collegamenti nazionali. Da tale impianto si diparte la Gorizia-Aidussina, mediante la quale \u00e8 possibile raggiungere le altre stazioni urbane, quelle di Vertoiba (gi\u00e0 \"Gorizia San Marco\") e di Nova Gorica, quest'ultima posta in territorio sloveno lungo la ferrovia Transalpina e servita da corse effettuate dalla Slovenske \u017eeleznice.\nMobilit\u00e0 urbana.\nIl sistema dei trasporti di Gorizia \u00e8 gestito dalla APT Gorizia, la quale gestisce nove linee urbane e diverse linee suburbane compresi i collegamenti da e per l'aeroporto regionale Pietro Savorgnan di Brazz\u00e0 di Ronchi dei Legionari.\nLa citt\u00e0 di Gorizia \u00e8 collegata anche con Nova Gorica per mezzo di un servizio di linea giornaliero di autobus, gestito congiuntamente da APT Gorizia e dalla omologa Avrigo di Nova Gorica.\nFra il 1909 e il 1935 la citt\u00e0 fu servita da una rete tranviaria urbana realizzata dalla Societ\u00e0 Goriziana Trenovie e in seguito gestita direttamente dal comune. Tale rete si componeva fondamentalmente di 2 linee per il collegamento del centro con le due stazioni cittadine e con il sobborgo di San Pietro di Gorizia.\nAeroporti.\nL'aeroporto di Gorizia, che fu costruito negli anni 1910 dagli austriaci, venne dopo poco tempo messo in disarmo. Recuperato negli anni 1920, e inizialmente intitolato a Egidio Grego, negli anni a seguire ebbe un ruolo operativo nella prima e nella seconda guerra mondiale. Questo lo fece obbiettivo di un pesante bombardamento da parte degli alleati della seconda guerra mondiale, che distrusse quasi tutti gli hangar.\nDopo la seconda guerra mondiale fu convertito in aeroporto civile voli di linea. Questi ultimi durarono fino al 1961 quando furono trasferiti all'aeroporto di Trieste-Ronchi dei Legionari. Tuttavia l'Aeronautica Militare Italiana continu\u00f2 ad usare l'aeroporto fino al 1983, anno in cui il tutto pass\u00f2 al Ministero dei trasporti.\nAmministrazione.\nGemellaggi.\nGorizia \u00e8 gemellata con:\nSport.\nGorizia \u00e8 stata una delle citt\u00e0, insieme a Mestre, Siena e Torino, ad ospitare il Campionato europeo maschile di pallacanestro 1979, che si \u00e8 svolto in Italia. Gli incontri si sono disputati all'interno del PalaGrappate, che all'epoca era in grado di ospitare fino a spettatori.\nLa squadra di pallacanestro maschile della Unione Ginnastica Goriziana \u00e8 stata per anni protagonista nella massima serie del campionato italiano arrivando nella stagione 1982-1983 ai quarti di finale dei play off. Il 21 marzo 1999 con una vittoria 65-63 sulla Pallacanestro Treviso ha disputato l'ultima partita cessando poi l'attivit\u00e0 nei campionati maggiori per motivi economici.\nNel calcio \u00e8 attiva la societ\u00e0 Associazione Sportiva Pro Gorizia, che partecip\u00f2 al campionato di Serie B negli anni quaranta. Il 30 maggio 2001 l'11\u00aa tappa del Giro d'Italia 2001 si \u00e8 conclusa a Gorizia. Il 26 giugno 2006 Paolo Bettini ha vinto il campionati italiani di ciclismo su strada 2006 di ciclismo su un percorso di in 5 ore, 59 minuti e 40 secondi alla media di tagliando il traguardo finale a Gorizia.\nIl 26 ottobre 2009 il goriziano Giorgio Petrosyan ha vinto il prestigioso torneo K-1 MAX nel 2009 e nel 2010, al tempo la massima espressione della kickboxing sotto i 70\u00a0kg di peso. Il goriziano Paolo Vidoz ha vinto nel 2005 il titolo di campione europeo dei pesi massimi, mentre nel 2000 la medaglia di bronzo ai Giochi della XXVII Olimpiade che si sono svolti Sydney nella categoria pesi supermassimi."}
{"id": "303446", "revid": "1808826", "url": "https://it.wikipedia.org/wiki?curid=303446", "title": "Oliva Nocellara del Belice", "text": "Oliva Nocellara del Belice \u00e8 un prodotto ortofrutticolo italiano con due denominazioni di origine protetta (DOP).\nSi tratta di un'oliva particolarmente grossa e gustosa, che si produce dall'omonima cultivar nella Valle del Belice, prevalentemente nel territorio compreso tra Santa Margherita di Belice, Montevago, Castelvetrano, Santa Ninfa, Gibellina, Partanna, Campobello di Mazara, Poggioreale e Salaparuta. \nEssendo un'oliva a duplice attitudine, si produce un'ottima oliva da mensa. Raccolta da fine Settembre, produce un olio dal profumo interessante e dal gusto particolarmente inteso e corposo, fruttato e con sentori di pomodoro, il Valle del Belice DOP (almeno 70%) e il Valli Trapanesi DOP. \u00c8 consigliato per arrosti e contorni di verdure, sia crude che cotte. Inoltre \u00e8 uno degli oli con pi\u00f9 polifenoli (340\u00a0mg/kg)\n\u00c8 l'unico prodotto in Europa ad avere due DOP per la stessa variet\u00e0: \"Valle del Bel\u00ecce\" per l'olio (GUCE L. 273 del 21.08.04) e \"Nocellara del Bel\u00ecce\" per l'oliva da mensa (GUCE L. 15 del 21.01.98).\nL'oliva Nocellara del Belice \u00e8 usata anche per la produzione del Belicino, un formaggio riconosciuto prodotto agroalmentare tradizionale (P.A.T.) siciliano."}
{"id": "303447", "revid": "110020683", "url": "https://it.wikipedia.org/wiki?curid=303447", "title": "Trocofora", "text": "La trocofora ( dal greco \"\"\u03c4\u03c1\u03bf\u03c7\u03cc\u03c2\" =\" ruota e \"\"\u03c6\u03ad\u03c1\u03b5\u03b9\u03bd\"=\" portare ) \u00e8 un particolare tipo di larva planctonica presente in numerosi protostomi marini a segmentazione spirale o ovoidale e trasparente (Spiralia). Possiede una banda ciliata circolare nella zona orale ( da cui il nome ) ed \u00e8 liberamente natante. \nLa trocofora classica \u00e8 presente negli Echiuridi ed Anellidi Policheti. Larve trocoforosimili con scarse modificazioni strutturali le troviamo nei seguenti gruppi animali, tutti appartenenti al clade Lophotrochozoa:"}
{"id": "303449", "revid": "43530", "url": "https://it.wikipedia.org/wiki?curid=303449", "title": "Citrato di sildenafil", "text": ""}
{"id": "303450", "revid": "124228273", "url": "https://it.wikipedia.org/wiki?curid=303450", "title": "Mitologia cristiana", "text": "Con il termine mitologia cristiana pu\u00f2 essere definito il \"corpus\" di storie che illustrano o simboleggiano credenze e valori adottati da parte delle chiese cristiane nella loro tradizione e liturgia religiosa. Un \"mito\" cristiano \u00e8 una storia o una parabola cui viene attribuito un profondo valore simbolico ed esplicativo. Secondo le moderne scuole teologiche liberali si pu\u00f2 chiamare mitologia cristiana l'intero insieme di miti e leggende inerenti alla religione cristiana, comprese un certo numero di storie dell'Antico e del Nuovo Testamento, pur mantenendo intatto il \"kerigma\", cio\u00e8 il nucleo delle credenze del Cristianesimo, comprendendo le leggende che si sono sviluppate intorno a figure quali le vite dei santi, per sottolineare, illustrare o dare una raffigurazione esemplare di credenze e di valori cristiani.\nNe sono esempio le leggende sorte intorno alla carriera di Ponzio Pilato che hanno dato luogo alla stesura di \"vangeli apocrifi\". Molti dei temi ricorrenti in agiografia sono convenzionali nella mitologia cristiana. Tra queste storie ne figurano molte che pur non provenendo da testi canonici, contengono numerosi temi tipicamente Cristiani. La mitologia cristiana pu\u00f2 comprendere altre storie popolari e tradizionali purch\u00e9 esse veicolino valori o facciano diretto riferimento alla spiritualit\u00e0 cristiana. Ne sono un esempio molte leggende relative a santi, come quelle relative a San Giorgio, a San Valentino o alla Vellosa, ma anche fatti di avvenimenti mitologici grandiosi come il Diluvio Universale. Alcune creazioni mitico-letterarie sono figure esemplari e prototipiche di grandi virt\u00f9 tipiche della religione cristiana stessa, secondo una scala di valori che nasce nell'epoca della Patristica."}
{"id": "303451", "revid": "38783", "url": "https://it.wikipedia.org/wiki?curid=303451", "title": "Entoprotti", "text": ""}
{"id": "303454", "revid": "991694", "url": "https://it.wikipedia.org/wiki?curid=303454", "title": "Curva Maratona", "text": ""}
{"id": "303457", "revid": "1632387", "url": "https://it.wikipedia.org/wiki?curid=303457", "title": "Limone di Sorrento", "text": "Il limone di Sorrento \u00e8 un prodotto ortofrutticolo italiano a Indicazione geografica protetta.\nQuesta variet\u00e0 \u00e8 un limone femminello e si differenzia dai limoni della vicina costiera amalfitana per le diverse modalit\u00e0 di coltivazione e per propriet\u00e0 organolettiche differenti (il limone di Amalfi appartiene inoltre ad una categoria diversa, lo sfusato). Viene coltivato sulla penisola sorrentina, in particolare nei comuni Massa Lubrense, Meta, Piano di Sorrento, Sant'Agnello, Sorrento, Vico Equense, oltre che nell'isola di Capri, con i due comuni Capri ed Anacapri.\nCaratteristiche.\nIl femminiello sorrentino, anche detto limone \"Ovale di Sorrento\" (in riferimento alla forma ovale del frutto) e \"limone di Massa\" (in riferimento ad un altro comune della penisola in cui viene coltivato), presenta dimensioni medio-grosse (ciascun limone non pesa meno di 85 grammi), una polpa di color giallo paglierino con un succo altamente acido (che lo differenzia dal moderatamente acido succo del limone amalfitano) ed \u00e8 ricco di vitamina C. La buccia \u00e8 di medio spessore ed \u00e8 molto profumata per la ricca presenza in oli essenziali, ed \u00e8 di colore giallo citrino.\nColtivazione.\nIl limone di Sorrento IGP presenta particolari tecniche di produzione, basate sulla coltivazione delle piante sotto le \"pagliarelle\", ossia stuoie di paglia appoggiate a pali di sostegno di legno per coprire le chiome degli alberi, allo scopo di proteggere gli alberi dal freddo e dal vento e per ritardarne la maturazione (anche questo aspetto \u00e8 tipico della produzione riconosciuta come IGP).\nNella limonicoltura di tutta la Campania, quella sorrentina (che comprende anche l'isola di Capri) \u00e8 la maggiore, anche rispetto a quella amalfitana: rappresenta infatti il 35% della superficie investita e il 40% del prodotto, ovvero circa 600 ettari e 130.000 quintali (sui 327.000 dell'intera regione).\nCome nell'area amalfitana, i limoneti sorrentini sono spesso definiti \"giardini di limoni\".\nUso.\nIl femminiello sorrentino viene molto adoperato in cucina, per condire piatti tipici della penisola sorrentina: antipasti, primi piatti, contorni e secondi piatti, dolci (come il bab\u00e0 al limone), e persino il caff\u00e8 di limone, pi\u00f9 o meno come avviene nella costiera amalfitana con il suo tipico sfusato. E proprio come il limone amalfitano, quello sorrentino \u00e8 molto adoperato anche per preparare il limoncello, liquore a base di limoni che nasce proprio tra le zone di Capri, Amalfi e Sorrento.\nStoria.\nLa presenza dei limoni nell'area sorrentina \u00e8 certificata da documenti storici del 1500 d.C. \nBisogna per\u00f2 attendere il 1600 per avere la certezza della coltivazione di questi frutti in forma specializzata, come risulta dagli atti dei padri gesuiti della zona. Esiste ancora uno dei primi fondi coltivati, chiamato \u201cIl Gesus\u201d dai padri gesuiti locali, che \u00e8 posto nel Comune di Massa Lubrense: secondo molti storici \u00e8 questo il primo fondo della penisola sorrentina in cui fu introdotta la coltivazione del limone e per questo motivo dunque che il limone viene talvolta definito sorrentino e altre volte massese."}
{"id": "303459", "revid": "15756", "url": "https://it.wikipedia.org/wiki?curid=303459", "title": "Luigi Lavazza (azienda)", "text": "La Luigi Lavazza S.p.A. \u00e8 un'azienda italiana produttrice di caff\u00e8 tostato fondata nel 1895 a Torino da Luigi Lavazza.\nStoria.\nIl suo fondatore fu Luigi Lavazza, il quale, trasferitosi da Murisengo a Torino, rilev\u00f2 la \"Paissa &amp; Olivero\", una piccola fiatella nel cuore di Torino. La drogheria, embrione dell'attuale azienda, inizia la sua attivit\u00e0 il 24 marzo 1894, anche se la nascita della Lavazza si fa comunemente risalire al 1895.\nAttraverso un uso sapiente della miscelazione, arte ancora sconosciuta ai concorrenti (i quali si limitano a vendere caff\u00e8 in un'unica variet\u00e0), la drogheria Lavazza si espande e, necessitando di uno spazio maggiore, si trasferisce nel 1910 in via San Tommaso 10, ove si trova attualmente un bar e un ristorante di propriet\u00e0 della famiglia.\nSuperando le difficolt\u00e0 della Grande Guerra, Luigi Lavazza, la moglie Emilia e i figli Mario, Pericle e Giuseppe costituiscono la societ\u00e0 di fatto Luigi Lavazza, che nel novembre del 1927 diventer\u00e0 societ\u00e0 per azioni con capitale di 1.500.000 lire. A seguito di un'inarrestabile crescita, la ditta si sposta prima in corso Ponte Mosca (attuale corso Giulio Cesare) e successivamente nel nuovo stabilimento in corso Novara 59, voluto e realizzato da Mario Lavazza, all'epoca gi\u00e0 succeduto al padre Luigi alla guida dell'azienda. Sono questi gli anni in cui viene attuata una nuova campagna pubblicitaria, basata su figurine raffiguranti i pi\u00f9 svariati avvenimenti legati al caff\u00e8 ma pure, ad esempio, fatti storici sia italiani sia internazionali. Attualmente le \"figurine Lavazza\" sono oggetto di collezionismo, al pari di francobolli e monete. Negli anni seguenti, sotto l'impulso imprenditoriale di Mario Lavazza, inizia la collaborazione pubblicitaria con lo Studio Armando Testa. Nel 2018 avviene l'ultimo cambio di indirizzo nel grande centro direzionale Nuvola Lavazza, progettato da Cino Zucchi e costruito nel quartiere di Borgo Aurora.\nNel 2016 \u00e8 partner ufficiale delle Olimpiadi degli scacchi di Baku. Sempre nel 2016 acquisisce dal gruppo Jacobs Douwe Egberts la francese Carte Noire per 700 milioni di euro e la danese Merrild. Nel 2017, proseguendo nella strategia di rafforzarsi in tutti i segmenti del caff\u00e8 nel mercato di riferimento, rileva Kicking Horse Coffee in Canada, ESP (Espresso Service Proximit\u00e9) in Francia e l'italiana Nims. Nel luglio 2018 acquisisce Blue Pod Coffee in Australia e in ottobre l'americana Mars Drinks.\nDati economici.\nLa \"Luigi Lavazza S.p.A.\" \u00e8 un'azienda con circa duemilasettecento dipendenti nel 2009, diventati 4 mila nel 2017 in seguito alle varie acquisizioni. I dipendenti sono distribuiti in diverse sedi di via Bologna a Torino, nello stabilimento di strada Settimo (a Settimo Torinese, Torino) e negli stabilimenti controllati dalle consociate estere. In via Bologna angolo corso Palermo, nel quartiere Aurora di Torino \u00e8 stato inaugurato nel 2018 il nuovo Centro Direzionale Lavazza denominato \"Nuvola\".\nNel 2015 la societ\u00e0 ha registrato ricavi per 1,4 miliardi di euro, mentre l'anno successivo i ricavi raggiungono 1,9 miliardi con un utile di 82,2 milioni. Nel 2017 i ricavi hanno toccato i 2 miliardi con un aumento del 6,3%, l'Ebitda \u00e8 a 200,8 milioni (+12,5%), l'Ebit a 67 milioni (+8,5%), l'utile \u00e8 di 44,7 milioni. L'export incide per il 63%.\nProdotti e attivit\u00e0.\nAttualmente l'attivit\u00e0 della Lavazza si concentra su tre filoni principali:\nInoltre con l'acquisizione del marchio Eraclea l'azienda oggi distribuisce anche prodotti non strettamente legati al caff\u00e8 (t\u00e8, cioccolate, preparati vari).\nSedi e stabilimenti.\nLa Luigi Lavazza S.p.A. \u00e8 presente in oltre 90 Paesi con pi\u00f9 di 20 sedi e stabilimenti in Italia e nel resto del mondo. A Torino, in via Bologna \u00e8 stata inaugurata nel 2018 la Nuvola, il nuovo centro direzionale Lavazza con annesso museo aziendale; il progetto \u00e8 opera di Cino Zucchi Architetti ed \u00e8 al centro della qualificazione del quartiere Aurora. Oltre a Torino, Luigi Lavazza S.p.A. possiede altre 12 sedi europee ed \u00e8 presente anche negli Stati Uniti, in Australia, Sud America, India (con due sedi) e Marocco.\nA Torino si trova il primo storico impianto produttivo; in Italia stabilimenti Lavazza sono presenti anche a Gattinara, dove vengono prodotte le capsule Lavazza A Modo Mio, Lavazza Espresso Point e Lavazza Blue e a Pozzilli, nel cui impianto viene prodotto il caff\u00e8 decaffeinato destinato alla distribuzione mondiale. Altri impianti produttivi si trovano in Francia, India e Brasile.\nCampagne pubblicitarie.\nIn Italia, testimonial della Lavazza Caff\u00e8, e protagonisti di un fortunato Carosello degli anni sessanta e settanta erano stati due personaggi dei cartoons adatti agli adulti come ai pi\u00f9 piccoli - ideati dal grafico pubblicitario Armando Testa. Raffiguravano \"Caballero\" e \"Carmencita\", quest'ultima dolce figura di donna messicana invitata nello spot pubblicitario in bianco e nero a chiudere il gas e a fuggire, senza indugio e a discapito di un terzo incomodo, con il coraggioso spasimante. Vi era inoltre il personaggio di \"Paulista\", che d\u00e0 il nome ad uno dei diversi tipi di caff\u00e8 prodotti dall'azienda. Dal personaggio di Carmencita \u00e8 poi stata disegnata un'omonima caffettiera.\nNegli anni settanta e ottanta il compito di testimonial pubblicitario \u00e8 stato poi assunto da Nino Manfredi che, grazie a decine di fortunati spot, lanci\u00f2 gli slogan \"Pi\u00f9 lo mandi gi\u00f9 e pi\u00f9 ti tira su\" e \"Il caff\u00e8 \u00e8 un piacere, se non \u00e8 buono che piacere \u00e8?\". L'attore romano, per\u00f2, non \u00e8 stato testimonial di tutti i prodotti della gamma Lavazza: il caff\u00e8 Paulista ad esempio era pubblicizzato dalla coppia Raimondo Vianello e Sandra Mondaini, mentre Lavazza Dek (decaffeinato) nel 1988 mostrava una coppia sulla superficie di un cuore, allora presente anche sulle confezioni del prodotto.\nNel 1994, con l'abbandono degli spot da parte di Manfredi, vennero utilizzati come testimonial noti personaggi come Monica Vitti, Giorgio Forattini, Bud Spencer e Luciano Pavarotti. Gi\u00e0 verso la fine dell'anno, per\u00f2, questi spot sono stati soppiantanti da una nuova presenza, la signora Emma Coriandoli, le cui battute ricorrenti mettevano in evidenza il rapporto di invidia e contrasti con la sua cognata Camilla.\nDal 1995, per le proprie campagne pubblicitarie la Lavazza si \u00e8 appoggiata ad un format pubblicitario (denominato \"Campagna Paradiso\"), la cui regia \u00e8 stata spesso affidata a Daniele Luchetti. I primi testimonial della campagna sono stati Tullio Solenghi dal 1995 al 1999 e Riccardo Garrone, quest'ultimo nel ruolo di san Pietro. Successivamente, nel 1999, a Tullio Solenghi sono subentrati Paolo Bonolis e Luca Laurenti. In due filmati del 2004 e del 2005 compare anche Laura Chiatti. Nel 2010 hanno preso parte alla campagna pubblicitaria Julia Roberts e Paolo Ruffini assieme alla coppia Bonolis-Laurenti. Nel febbraio 2012 il duo Bonolis-Laurenti viene sostituito da Enrico Brignano. Dal 23 novembre 2014 Riccardo Garrone viene sostituito nel ruolo di san Pietro da Tullio Solenghi, di ritorno dopo quasi 20 anni.. Dal 2016 al 2018 sia San Pietro che tutti gli altri personaggi vengono interpretati da Maurizio Crozza.\nNel 2005 i personaggi di Caballero e Carmencita sono tornati sullo schermo per una miniserie su Italia 1. All'estero le campagne pubblicitarie Lavazza si sono distinte invece per la scelta di utilizzare fotografie d'autore. Jean-Baptiste Mondino, David LaChapelle, Helmut Newton, Albert Watson e Annie Leibovitz sono solo alcuni dei grandi artisti che hanno firmato le campagne internazionali del marchio torinese. Gli stessi sono anche i fotografi delle diverse edizioni del calendario Lavazza.\nNel Campionato mondiale di Formula 1 2020 diventa sponsor della Williams F1.\nNel maggio 2020, viene trasmessa una nuova pubblicit\u00e0 Lavazza, incentrata su un pensiero globalista, dipingendo una societ\u00e0 ideale multiculturale con dei clich\u00e9 che hanno attirato forti critiche in ambito social, il tutto basato su un discorso del celebre comico Charlie Chaplin."}
{"id": "303460", "revid": "830939", "url": "https://it.wikipedia.org/wiki?curid=303460", "title": "Samosata", "text": "Samosata () \u00e8 un'antica citt\u00e0, posta nella parte sudorientale della Turchia, sulle sponde del fiume Eufrate. Per un certo periodo fu chiamata Antiochia in Commagene (in greco: \u1f08\u03bd\u03c4\u03b9\u03cc\u03c7\u03b5\u03b9\u03b1 \u1f21 \u039a\u03bf\u03bc\u03bc\u03b1\u03b3\u03b7\u03bd\u03ae). Fu spesso confusa con Armosata. Le sue rovine si trovavano in corrispondenza dell'attuale Samsat (provincia di Ad\u0131yaman), finch\u00e9 il sito archeologico non fu inondato a seguito della costruzione della diga Atat\u00fcrk.\nStoria.\nSecondo la tradizione venne fondata da Sames, re di Sofene. Si trovava all'incrocio tra una via di comunicazione est-ovest, che attraversava il corso superiore del fiume Eufrate su un guado, e un itinerario che andava da Damasco, da Palmira, e da S\u016bra sino all'Armenia e al mar Nero.\nProbabilmente di origine ittita, venne incorporata nell'impero assiro nel 708 a.C. Col nome di Antiochia in Commagene serv\u00ec da capitale per il regno ellenistico di Commagene a partire dal 160 a.C. circa e fino a quando si arrese a Roma nel 72 d.C. Giuseppe Flavio racconta, infatti, che nel quarto anno di regno di Vespasiano (dal luglio del 72), Antioco, re della Commagene, fu implicato in vicende tali che lo portarono a dover rinunciare al trono del regno \"cliente\" di Commagene a vantaggio di un'annessione romana. Il governatore della provincia romana di Siria, Lucio Cesennio Peto, non sappiamo se in buona o cattiva fede nei confronti di Antioco, mand\u00f2 una lettera a Vespasiano accusando lo stesso regnante, insieme con suo figlio Epifane, di volersi ribellare ai Romani e di aver gi\u00e0 preso accordi con il re dei Parti. Bisognava prevenirli per evitare una guerra che coinvolgesse l'impero romano.\nGiuntagli una simile denuncia, l'imperatore non pot\u00e9 non tenerne conto, tanto pi\u00f9 che la citt\u00e0 di \"Samosata\", la maggiore della Commagene, si trova sull'Eufrate, da dove i Parti avrebbero potuto passare il fiume ed entrare facilmente entro i confini imperiali. Cos\u00ec Peto venne autorizzato ad agire nel modo pi\u00f9 opportuno. Il comandante romano allora, senza che Antioco e i suoi se l'aspettassero, invase la Commagene alla testa della \"legio VI Ferrata\" insieme con alcune coorti e \"ali\" di cavalleria ausiliaria, oltre a un contingente di alleati del re Aristobulo di Calcide e di Soemo di Emesa. L'invasione avvenne senza colpo ferire, poich\u00e9 nessuno si oppose all'avanzata romana o resistette. Frattanto Peto invi\u00f2 un distaccamento a occupare \"Samosata\" con un presidio, mentre col resto dell'esercito si diresse alla ricerca di Antioco. I figli del re, Epifane e Callinico, dopo aver combattuto contro i Romani, furono costretti ad attraversare l'Eufrate e rifugiarsi presso il re dei Parti Vologese, lasciando la Commagene in mano romana.\nSotto l'imperatore romano Adriano divenne base della legione VI \"Ferrata\" e successivamente della XVI \"Flavia Firma\", e terminale di diverse strade militari. Vi nacque lo scrittore greco Luciano (ca. 120-192). Fu a Samosata che l'imperatore Giuliano fece costruire una flotta per la sua spedizione contro Sapore I.\nSamosata cristiana.\nNel martirologio cristiano, sette martiri vennero crocifissi nel 297 a Samosata per essersi rifiutati di eseguire dei riti pagani in celebrazione della vittoria di Massimiano sui Persiani: Abibo, Ipparco, Giacomo, Lolliano, Paragno, Filoteo e Romano.\nEra sede vescovile quando il vescovo Peperio partecip\u00f2 al primo Concilio di Nicea (325); Daniele lo Stilita nacque in un villaggio vicino a Samosata; anche san Rabulas, venerato il 19 febbraio, che visse nel VI secolo a Costantinopoli, era nativo di Samosata. Tuttora Samosata \u00e8 sede titolare (\"Samosatensis\") della Chiesa cattolica romana; la cattedra \u00e8 attualmente vacante a seguito della morte dell'ultimo vescovo nel 1967.\nNella \"Notitia Episcopatuum\" di Antiochia nel VI secolo, menziona Samosata come metropoli autocefala, mentre nel sinodo che reinsedi\u00f2 il patriarca Fozio I di Costantinopoli (Concilio Foziano, 879), la sede vescovile era gi\u00e0 stata unita a quella di Amida (Diyarbak\u0131r).\nLegati alla citt\u00e0 furono anche Eusebio di Samosata, grande avversario degli Ariani e ucciso da una donna ariana (ca. 380), onorato il 22 giugno e Andrea, vigoroso oppositore di Cirillo di Alessandria e del Concilio di Efeso.\nSamosata nel Medioevo.\nFu un naturale punto d'incontro nella lotta tra Eraclio di Bisanzio e Cosroe II nel VII secolo.\nNel febbraio del 1098 a Samosata () l'emiro turco artuqide Bulduk, governatore della citt\u00e0, attaccato da Balduino di Antiochia, ne fece a pezzi l'esercito. Nel 1114 fu uno dei principali centri musulmani ostili al Conte di Edessa a cui si arrese, per essere nuovamente riconquistata dai musulmani intorno al 1149."}
{"id": "303461", "revid": "120672051", "url": "https://it.wikipedia.org/wiki?curid=303461", "title": "Titti De Simone", "text": "Biografia.\n\u00c8 giornalista professionista e politica, \u00e8 stata redattrice del quotidiano \"L'Ora\" di Palermo, diventando successivamente attivista dei movimenti per i diritti civili e della comunit\u00e0 gay: nel 1994 si \u00e8 trasferita a Bologna, diventando vicepresidente dell'Arcigay provinciale, e fondando successivamente l'Arcilesbica, di cui \u00e8 stata presidente dal 1996 al 2002.\nNel 2001 \u00e8 stata eletta deputata alla Camera con il sistema proporzionale nella circoscrizione XX (Campania 2) ed ha aderito al gruppo di Rifondazione Comunista. Nel corso della XIV legislatura ha fatto parte della VII commissione (cultura, scienza ed istruzione).\nAlle elezioni politiche del 2006 si \u00e8 candidata alla Camera con il PRC nelle circoscrizioni di Campania 1 ed Emilia-Romagna ed ha ricevuto un nuovo mandato parlamentare. Il 4 maggio 2006 \u00e8 stata nominata Segretario alla Presidenza della Camera.\nNel 2012 \u00e8 stata presidente del \"Sicilia Queer Filmfest\" (che si svolge a Palermo nel mese di giugno) e ha diretto la collana, \"I racconti di Nzocch\u00e8\" per la casa editrice Navarra di Palermo. Per la stessa casa editrice cura un libro, dedicato alla regista e drammaturga palermitana Emma Dante: un libro-intervista che articola una riflessione sulle ragioni del degrado culturale - oltre che morale - in cui versa Palermo, metafora di una condizione generale del Paese. Con questa pubblicazione vince nel 2011 il premio Enriquez, come miglior testo sul teatro di impegno civile.\nDopo aver aderito al Partito Democratico, dal 24 luglio 2013 fino al dicembre dello stesso anno viene nominata assessore con delega all'Ambiente, Attivit\u00e0 produttive e Agricoltura, nel Comune di San Cipirello, in provincia di Palermo. Dal 5 marzo al 9 giugno 2014 \u00e8 stata assessore al Patrimonio e ai Servizi Demografici del comune di Bari nella giunta di Michele Emiliano. In occasione delle elezioni regionali in Puglia del 2015 ha fatto parte dello staff del candidato del centrosinistra Michele Emiliano coordinando il programma, realizzato attraverso un processo partecipativo denominato Le Sagre del Programma. In seguito all'elezione nel 2015 di Michele Emiliano alla Presidenza della Regione \u00e8 stata nominata Consigliera politica del Presidente per l'attuazione del Programma."}
{"id": "303464", "revid": "104265", "url": "https://it.wikipedia.org/wiki?curid=303464", "title": "Gerard Damiano", "text": "Biografia.\nDi origini italiane, dopo aver abbandonato il precedente lavoro di parrucchiere inizi\u00f2 a girare film alla fine degli anni sessanta con lo pseudonimo Jerry Gerard. Nel 1972 conobbe Chuck Traynor, gestore di un topless bar, il quale gli present\u00f2 la giovane moglie Linda Susan Boreman. Il regista, dopo averle assegnato il nome d'arte Linda Lovelace, la vorr\u00e0 come protagonista nel film \"La vera gola profonda\", pellicola destinata a diventare un cult del genere pornografico seguito da \"Deep Throat III\" del 1989 ma mai uscito nei cinema; il suo mercato ha avuto diffusione solo attraverso l'home video. Nello stesso anno usc\u00ec \"Miss Jones\".\nDiresse agli inizi degli anni novanta alcuni film con Moana Pozzi, tra cui \"Manbait\", \"The Naked Goddess\" (entrambi divisi e distribuiti in due parti) e \"Buco profondo\". Nel 1991 scrittur\u00f2 un'altra pornodiva italiana, Milly D'Abbraccio, questa volta per la pellicola pornografica \"Proposta oscena\". Nel 1995 si ritir\u00f2 a vita privata assieme alla moglie Paula Morton, sposata vent'anni prima. \nMor\u00ec il 26 ottobre 2008 per complicazioni a seguito di un ictus a 80 anni.\nOmaggi.\nLa sua storia ha in parte ispirato il personaggio interpretato da Burt Reynolds nel film \"Boogie Nights\"."}
{"id": "303466", "revid": "38783", "url": "https://it.wikipedia.org/wiki?curid=303466", "title": "Phoronidea", "text": ""}
{"id": "303470", "revid": "124133607", "url": "https://it.wikipedia.org/wiki?curid=303470", "title": "Phoronida", "text": "Con meno di 20 specie, i Foronidei (Phoronida ) costituiscono uno dei pi\u00f9 piccoli phyla fra gli animali. Vermiformi e privi di un capo differenziato, hanno una lunghezza variabile da qualche millimetro a mezzo metro e sono tutti marini.\nHabitat.\nVivono singolarmente o in grossi aggregati (non coloniali) in ambiente litorale, entro tubi chitinosi autosecreti nei quali si muovono liberamente, affossati nella sabbia o fissi a substrati solidi come pali, conchiglie, rocce dove si alimentano per filtrazione come i briozoi.\nProtetti e sostenuti dai loro tubi, hanno una cuticola sottile non chitinosa ed un lofoforo avvolto a spirale costituito da due pieghe parallele della parete del corpo, che viene dilatato idraulicamente grazie alla contrazione di muscoli circolari. Nella parete del corpo sono presenti muscoli longitudinali che permettono l'accorciamento del corpo ed il ritiro del lofoforo nel tubo.\nAnatomia.\nSono i lofoforati pi\u00f9 primitivi ed assomigliano vagamente ai sipunculidi con i quali non hanno relazioni evolutive, se non per il fatto di appartenere entrambi al clade Lophotrochozoa. Al contrario di questi ultimi, la cavit\u00e0 celomatica \u00e8 ripartita in procele, mesocele e metacele che fanno capo rispettivamente alle tre regioni del corpo:\nApparato vascolare.\nA differenza degli altri lofoforati, hanno un apparato vascolare chiuso con due vasi longitudinali che fungono da pompe ed eritrociti contenenti un tipo proteico simile all'emoglobina. Un paio di metanefridi filtra il liquido del celoma e l'urina viene eliminata tramite due pori nefridiali dai quali escono i gameti, situati vicino all'ano.\nIl sistema nervoso.\nIl sistema nervoso \u00e8 piuttosto rudimentale e localizzato nell'epidermide; esso comprende un ganglio cerebroide posto vicino al lofoforo e un cingolo periesofageo. I nervi permettono ai muscoli longitudinali di contrarsi, grazie ai quali l'animale pu\u00f2 ritirarsi con grande velocit\u00e0 entro il suo tubo in caso di disturbo.\nApparato riproduttivo.\nTutti ermafroditi, formano i gameti nel peritoneo parietale e li emettono dal celoma attraverso i tubuli metanefridiali e vengono poi trasportati in un solco esterno nello spazio compreso fra le pieghe dei tentacoli, dove avviene la fecondazione incrociata.\nOvari e testicoli maturano simultaneamente, ciononostante, l'autofecondazione sembra essere un evento del tutto eccezionale. Le uova di alcune specie sono planctoniche, mentre altre vengono incubate nel lofoforo.\nLa segmentazione dello zigote avviene secondo una modalit\u00e0 esclusiva, una probabile variante della segmentazione radiale. La formazione del celoma assomiglia alla modalit\u00e0 enterocelica, per\u00f2, trattandosi lofotrocozoi, e quindi di protostomi, il blastoporo d\u00e0 luogo alla bocca. Dopo la gastrulazione si sviluppa una larva con intestino rettilineo, allungata e ciliata detta actinotrocha, descritta come specie a s\u00e9 13 anni prima che venissero conosciuti gli adulti. L'actinotrocha \u00e8 una variante della trocofora (cio\u00e8 la morfologia larvale ancestrale dei lofotrocozoi) ed \u00e8, come questa, liberamente natante.\nLa vita planctonica.\nLa vita planctonica ha una durata piuttosto lunga, mentre la metamorfosi \u00e8 brevissima (anche 15-30 minuti). Dopo la metamorfosi, l'animale scende sul fondo, spesso nelle vicinanze di altri individui, e comincia a secernere il tubo chitinoso. La riproduzione agamica avviene per gemmazione e scissione trasversale, presente solo in alcune specie, modalit\u00e0 che permette la formazione di cloni."}
{"id": "303471", "revid": "1343317", "url": "https://it.wikipedia.org/wiki?curid=303471", "title": "Limone Costa d'Amalfi", "text": "Il Limone Costa d'Amalfi (\"Limon amalphitanus\"), noto anche come Sfusato Amalfitano, \u00e8 un prodotto ortofrutticolo italiano a Indicazione geografica protetta.\nViene prodotto nei comuni appartenenti alla costiera amalfitana, ovvero Amalfi, Atrani, Cetara, Conca dei Marini, Furore, Maiori, Minori, Positano, Praiano, Ravello, Scala, Tramonti, Vietri sul Mare, Raito, Dragonea, Albori.\nQuesto frutto presenta caratteristiche esclusive, che lo rendono famoso nel mondo. Si tratta di un limone di categoria sfusato, e si differenzia dai limoni della vicina area sorrentina per le diverse modalit\u00e0 di coltivazione e per propriet\u00e0 organolettiche differenti.\nIl limone di Amalfi cresce esposto al sole e ai venti caldi provenienti da sud, godendo della protezione dei Monti Lattari, al riparo dai venti freddi provenienti dai paesi nordici e in particolare dalla cosiddetta tramontana, tipico vento freddo cos\u00ec denominato in tutto il mondo, fin da quando scoperto dai navigatori dell'antica Repubblica di Amalfi (il nome del vento freddo di tramontana deriva infatti da Tramonti, antica Triventum).\nCaratteristiche.\nIl limone della costiera amalfitana, classificabile come femminello sfusato, presenta una buccia di spessore medio e di colore giallo chiaro, ricca di oli essenziali e terpeni. Possiede una polpa succosa e moderatamente acida, con scarsa presenza di semi (dai 4 ai 10 semi per frutto). Si presenta di dimensioni medio-grosse (dai 100 ai 120 grammi per frutto) ed \u00e8 ricco di acido ascorbico, ossia di Vitamina C.\nColtivazione.\nIl limone amalfitano viene coltivato su circa , nei famosi limoneti chiamati \"giardini di limoni\" con un raccolto medio annuo di circa tonnellate. Il raccolto viene praticato pi\u00f9 volte l'anno, ma \u00e8 soprattutto nel periodo compreso tra marzo e luglio che arrivano i frutti migliori.\nUso.\nLo sfusato amalfitano, nelle aree della costiera viene utilizzato sia al naturale servito \"all'insalata\", oppure come condimento per pesce, antipasti di mare, nei celebri primi piatti della zona e sulle carni. \u00c8 adoperato anche per produrre il limoncello (famoso liquore tipico della zona che ha alimentato un importante indotto economico per tutta l'area), e alcuni bar di Amalfi e dintorni servono persino il caff\u00e8 al limone, il bab\u00e0 al limone, e torte e dolciumi tipici locali al limone, nonch\u00e9 gelati e granite al limone.\nStoria.\nI comuni della penisola sorrentino-amalfitana in cui si diffusero i primi alberi di limone furono Maiori, Minori, Sorrento e Massa Lubrense.\nUna maggiore diffusione di questo frutto si ebbe in tutta la costa, poich\u00e9 le sue propriet\u00e0 favorivano la guarigione dello scorbuto, malattia dovuta a carenza di vitamina C. Per gli amalfitani, storicamente famoso popolo di navigatori, era determinante poter disporre sulle proprie navi di scorte di limoni. Gi\u00e0 nell'XI secolo, la Repubblica di Amalfi decret\u00f2 che a bordo delle navi ci fossero sempre provviste di questi frutti.\nDal 1400 al 1800, per il loro impiego nella lotta allo scorbuto, ci fu una grandissima richiesta di limoni amalfitani, vista la loro ricchezza di vitamina C. I limoni vennero richiesti non solo da altre zone campane e italiane, ma anche da paesi esteri, specialmente nord europei.\nA tal proposito, nel XIX secolo Matteo Camera scrisse di limoni \"...che da Minori venivano trasportati via mare verso altri mercati italiani, assieme a limoncelli e a cetrangoli...\", termine con il quale vengono indicate le arance amare.\nFu cos\u00ec che lungo la costiera i giardini di limoni crebbero nel corso dei secoli di numero e ampiezza, grazie al recupero per l'agricoltura di suoli scoscesi e impervi."}
{"id": "303472", "revid": "38783", "url": "https://it.wikipedia.org/wiki?curid=303472", "title": "Sipunculidi", "text": ""}
{"id": "303474", "revid": "2194936", "url": "https://it.wikipedia.org/wiki?curid=303474", "title": "Giuliano Pisapia", "text": "Deputato per Rifondazione Comunista per due legislature, dal 1996 al 2006, \u00e8 stato successivamente sindaco di Milano come indipendente di sinistra dal 2011 al 2016, nonch\u00e9 sindaco della citt\u00e0 metropolitana dal 2015 al 2016. \nDal 2019 \u00e8 europarlamentare per il Partito Democratico, in quota Campo Progressista.\nBiografia.\n\u00c8 figlio di madre milanese e padre casertano; quest'ultimo, Gian Domenico, dal quale poi Giuliano ha rilevato lo studio legale, \u00e8 stato tra i redattori del codice di procedura penale italiano del 1989. Dopo aver frequentato il Liceo classico Giovanni Berchet di Milano, si laurea in giurisprudenza e in scienze politiche, diventando avvocato penalista patrocinante presso la corte di cassazione. In et\u00e0 giovanile, svolge inoltre attivit\u00e0 di volontariato nella Croce Rossa Italiana presso il comitato provinciale milanese.\nDopo una convivenza di vent'anni, il 9 aprile 2011 si \u00e8 sposato con rito civile con la giornalista Cinzia Sasso a Venezia, citt\u00e0 d'origine della moglie.\nCarriera giornalistica.\nFa parte del Comitato scientifico della Camera penale di Milano, di cui \u00e8 stato vicepresidente, e del Comitato direttivo delle riviste \"Critica del Diritto\", \"Alternative Europa\" e \"I diritti dell'Uomo\", oltre che componente del consiglio di amministrazione della fondazione Vidas. Svolge l'attivit\u00e0 di giornalista pubblicista, e suoi articoli sono apparsi sui principali quotidiani e periodici italiani. Ha scritto voci su enciclopedie giuridiche quali Digesto e Novissimo Digesto Italiano, in particolare sui reati contro la famiglia. Inoltre, durante il mandato di sindaco di Milano, e in forza dello stesso, \u00e8 stato presidente della Fondazione Teatro alla Scala.\nCarriera legale.\nSi \u00e8 occupato, tra gli altri casi, delle difese di Arnaldo Forlani e Giorgio La Malfa nei processi di Tangentopoli, di alcuni pastori e militanti di Scientology nel primo processo italiano intentato all'organizzazione, di quella di Abdullah \u00d6calan durante la sua permanenza in Italia, ed \u00e8 stato il legale della famiglia di Carlo Giuliani, costituitasi parte civile durante il processo segu\u00ecto ai fatti del G8 di Genova del 2001. Inoltre \u00e8 stato avvocato di parte civile della CIR di Carlo De Benedetti durante il processo SME.\nCarriera politica.\nPisapia comincia l'attivit\u00e0 politica nella seconda met\u00e0 degli anni 1970, quando diventa membro di Democrazia Proletaria, alleanza elettorale e poi partito di estrema sinistra presente nel Parlamento della Repubblica Italiana tra il 1976 e il 1979, e nuovamente dal 1983 al 1991. Pisapia opera come avvocato, difendendo in tribunale i militanti e le organizzazioni sindacali confederali.\nDeputato.\nAlle elezioni politiche del 1996 viene eletto deputato in Parlamento, come indipendente, nelle liste di Rifondazione Comunista. Con l'inizio della XIII Legislatura, viene eletto presidente della 2\u00aa commissione giustizia della Camera dei deputati. Durante la crisi di governo del 1998 vota per la fiducia all'esecutivo Prodi I, in dissenso dalla linea decisa dal segretario di Rifondazione Comunista Fausto Bertinotti e seguendo invece le posizioni di Armando Cossutta. Dopo la sfiducia del Parlamento al \"premier\" Romano Prodi lascia la presidenza della commissione giustizia e, nonostante il voto a favore del governo, non aderisce al nuovo gruppo parlamentare di Cossutta ma entra invece in quello misto.\n\u00c8 rieletto deputato nel 2001, ancora per Rifondazione Comunista. Nella XIV Legislatura fa parte della II commissione giustizia, della commissione giurisdizionale, del comitato per la legislazione, ed \u00e8 presidente del comitato carceri istituito presso la Camera. Non si ricandida nel 2006, ma nel luglio dello stesso anno viene nominato presidente della commissione di studio istituita dal Ministero della giustizia per la riforma del codice penale italiano.\nSindaco di Milano.\nCampagna elettorale.\nNel giugno 2010 \u00e8 il primo a proporre la propria candidatura a sindaco di Milano in vista delle elezioni comunali dell'anno seguente; l'intento viene ufficializzato con un'iniziativa al Teatro Litta, che fa seguito a un appello di intellettuali e personaggi della scena sociale e politica della citt\u00e0.\nIl 14 novembre 2010 partecipa alle elezioni primarie della coalizione di centro-sinistra per la scelta del candidato a primo cittadino: Pisapia, partendo dall'iniziale sostegno di Sinistra Ecologia Libert\u00e0 e Federazione della Sinistra, ottiene l'investitura con il 45% delle preferenze, superando il candidato presentato dal Partito Democratico (PD), l'architetto Stefano Boeri, fermatosi al 40% dei voti, e gli altri due sfidanti, il costituzionalista Valerio Onida e l'ambientalista Michele Sacerdoti.\nAlle elezioni comunali del 15 e 16 maggio 2011 si presenta quindi come lo sfidante pi\u00f9 accreditato nei confronti del sindaco uscente, Letizia Moratti del Popolo della Libert\u00e0 (PdL), tuttavia ritenuta ampiamente favorita alla vigilia. Pisapia deve affrontare il fatto che Milano \u00e8 dal 1993 una \"roccaforte\" del centro-destra oltrech\u00e9 scontrarsi con il contributo attivo dell'allora presidente del Consiglio, Silvio Berlusconi, alla campagna elettorale di Moratti \u2014 cosa che, a seguito del contemporaneo coinvolgimento di Berlusconi in vicende controverse quali il caso Ruby, \u00e8 stata vista come un tentativo di trasformare le elezioni meneghine in un referendum sulla sua persona \u2014; Pisapia sceglie invece di impostare una campagna diametralmente opposta, basata prevalentemente \u2014 una novit\u00e0 nello scenario politico italiano dell'epoca \u2014 sull'impiego di Internet e dei social network.\nNel primo turno delle elezioni Pisapia ottiene a sorpresa il 48,04% dei consensi, andando cos\u00ec al ballottaggio con la stessa Moratti attestatasi al 41,58%. Al secondo turno del 29 e 30 maggio vince il ballottaggio con il 55,11% dei voti contro il 44,89% di Moratti, venendo cos\u00ec eletto sindaco di Milano, il primo di centro-sinistra dopo diciotto anni.\nMandato.\nTra i pi\u00f9 importanti provvedimenti varati come primo cittadino c'\u00e8 la revoca del piano di governo del territorio approvato dalla precedente giunta Moratti, promuovendo nuove linee guida improntate alla sostenibilit\u00e0 e alla riduzione dell'edificabilit\u00e0. A inizio 2012 entra in vigore l'Area C, corrispondente alla cerchia dei bastioni, con l'obiettivo di ridurre traffico e inquinamento nel centro citt\u00e0 nonch\u00e9 favorire il trasporto pubblico e la mobilit\u00e0 sostenibile: in questo senso, tramite la municipalizzata ATM vengono sviluppati i servizi di \"bike\" e \"car sharing\" gi\u00e0 avviati dalla precedente giunta, cui si aggiunge dal 2015 il primo servizio di \"scooter sharing\" in Italia. Sempre nel 2012 l'assessore al bilancio, Bruno Tabacci, assieme al direttore generale, Davide Corritore, conclude un accordo con quattro banche, JPMorgan Chase, Depfa Bank, UBS e Deutsche Bank, accusate di truffa aggravata ai danni del Comune per la vicenda dei derivati \u2014 introdotti dalla giunta Albertini (1997-2006) e poi rinegoziati dalla giunta Moratti \u2014, ottenendo per la citt\u00e0 un incasso di 750 milioni di euro in 23 anni. Durante il mandato di Pisapia vengono completati progetti di riqualificazione urbana come Porta Nuova, Citylife, Portello, Darsena e Fondazione Prada, si svolge l'Expo 2015 ed entra in servizio la linea metropolitana M5. Le rilevanti trasformazioni che interessano Milano nel quinquennio di amministrazione Pisapia portano la stampa italiana e internazionale a parlare di \u00abrinascita\u00bb del capoluogo lombardo.\nPisapia si distingue inoltre per l'attenzione verso i diritti civili. Il 27 luglio 2012, dopo un lavoro di mediazione fra le richieste dell'ala cattolica del PD e di quella laica del PdL, il consiglio comunale milanese approva la delibera che istituisce il registro delle unioni civili del capoluogo lombardo, sia per coppie eterosessuali sia omosessuali, inaugurato ufficialmente il 18 settembre dello stesso anno.\nL'8 ottobre 2014, nella sua qualit\u00e0 di ufficiale di stato civile, trascrive nel registro anagrafico comunale gli atti di matrimonio esteri di sette coppie formate da persone dello stesso sesso, permettendo loro di beneficiare dell'effetto certificativo ed esercitare, in Italia e all'estero, i diritti loro spettanti in base alle leggi dell'Unione europea e i diritti e doveri del matrimonio nei Paesi che gi\u00e0 riconoscono le unioni gay.\nIn seguito alle elezioni politiche del 2013 perde alcuni assessori appena eletti in Parlamento, tra i quali Tabacci, dovendo di conseguenza operare un rimpasto di giunta. Il 1\u00ba gennaio 2015 diventa, di diritto, il primo sindaco della citt\u00e0 metropolitana di Milano (\"sindaco metropolitano\"), carica istituita in seguito alla creazione delle citt\u00e0 metropolitane.\nNei primi mesi del 2016, confermando quanto aveva dichiarato gi\u00e0 durante la campagna elettorale del 2011, annuncia di non volersi presentare per un secondo mandato: alle primarie del centro-sinistra per la scelta del candidato alle elezioni comunali del 2016, esprime il proprio sostegno alla sua vice Francesca Balzani, sconfitta da Giuseppe Sala, quest'ultimo poi successore di Pisapia a palazzo Marino.\nL'esperimento di \"Campo Progressista\".\nIl 14 febbraio 2017 Pisapia lancia a Milano, alla presenza tra gli altri di Gad Lerner, Laura Boldrini, Maurizio Landini, Bruno Tabacci e Nicola Zingaretti, il soggetto politico \"Campo Progressista\", il cui primo congresso si tiene il successivo 11 marzo al Teatro Brancaccio di Roma.\nIn seguito Pisapia propone di formare una coalizione di centro-sinistra che possa comprendere anche il Partito Democratico e gli scissionisti di Articolo 1 - Movimento Democratico e Progressista. Il 1\u00ba luglio promuove una manifestazione in piazza Santi Apostoli a Roma, insieme a MDP e ad altre forze politiche di centro-sinistra, per lanciare \"Insieme\", un nuovo soggetto politico in vista delle elezioni politiche del 2018. Due mesi pi\u00f9 tardi per\u00f2 il rapporto con MDP inizia ad incrinarsi a causa del loro sostegno a Claudio Fava per le elezioni regionali in Sicilia del 2017, a discapito di Fabrizio Micari. Ad ottobre Pisapia chiede inutilmente un \u00abpasso di lato\u00bb a Massimo D'Alema, considerato troppo divisivo nonch\u00e9 in pessimi rapporti con il segretario del PD Matteo Renzi, cos\u00ec da poter mettere le basi per un'unica coalizione nazionale.\nLa rottura definitiva avviene in seguito all'uscita di MDP dal governo Gentiloni e all'annuncio da parte del coordinatore Roberto Speranza di voler proseguire per la loro strada, sancendo di fatto la fine di \"Insieme\". Il 6 dicembre 2017 Pisapia si ritira, a fronte del mancato tentativo di riunificazione delle varie forze politiche italiane di sinistra, nonch\u00e9 per la decisione del governo di calendarizzare lo \"ius soli\" al termine di tutti i lavori del Senato.\nSolo in Sardegna resiste un movimento originato da quel tentativo di coalizione, chiamato \"Campo Progressista Sardegna\", ma ufficialmente non legato alla figura di Pisapia e con un simbolo diverso dall'originario nazionale. Tale partito si presenta alle elezioni regionali in Sardegna del 2019, a sostegno del candidato di centro-sinistra Massimo Zedda, appartenente anch'esso a tale partito: Zedda viene sconfitto nella corsa alla presidenza da Christian Solinas, ma il partito ottiene 3 seggi, quello spettante a Zedda pi\u00f9 altri 2 consiglieri. Si presenta anche alle elezioni amministrative dello stesso anno in Sardegna.\nIl 30 marzo di quell'anno viene annunciato come capolista della lista unitaria di centro-sinistra Partito Democratico - Siamo Europei, nella Circoscrizione Italia nord-occidentale per le elezioni europee del 26 maggio: con preferenze \u00e8 il primo degli eletti della lista.\nProcedimenti giudiziari.\nNei primi anni 1980 Giuliano Pisapia \u00e8 stato coinvolto in un procedimento giudiziario conclusosi con una sentenza di assoluzione con formula piena.\nIl 7 ottobre 1980 Pisapia viene arrestato in base alle indicazioni di un pentito: l'accusa era di concorso morale al furto di un veicolo e di banda armata, nell'ambito dell'inchiesta sull'omicidio di Walter Tobagi (da quest'ultima accusa Pisapia venne prosciolto gi\u00e0 in fase istruttoria). Assieme a lui vengono arrestate altre dieci persone; Pisapia resta incarcerato per quattro mesi. Nel giugno 1982, nel contesto dell'istruttoria su Prima Linea e i Comitati Comunisti Rivoluzionari attivi a Milano (che riguardava anche Marco Barbone, assassino di Tobagi, oltre a Marco Donat Cattin e al pentito Michele Viscardi), il pubblico ministero Armando Spataro chiede il rinvio a giudizio davanti alla Corte d'assise di Milano per 163 persone. Il 22 ottobre 1984 il giudizio di primo grado si conclude, per effetto di un provvedimento di amnistia e indulto del 1978 (DPR 413/78), con una sentenza di non luogo a procedere: la Corte d'assise esplicita nelle motivazioni che Pisapia sarebbe stato comunque assolto per insufficienza di prove. Pisapia rinuncia all'amnistia e presenta appello contro la sentenza: la Corte d'assise d'appello lo assolve definitivamente, nel marzo 1986, per non aver commesso il fatto.\nTale vicenda \u00e8 riemersa nel maggio 2011, nel corso della campagna elettorale per le elezioni comunali di Milano: durante un confronto televisivo, il sindaco uscente Letizia Moratti accus\u00f2 il candidato di centro-sinistra di essere stato giudicato responsabile del summenzionato reato dalla Corte d'assise. Essendo quella l'ultima dichiarazione prima della chiusura del dibattito, Pisapia non ebbe modo di replicare nell'immediato, ma solo successivamente, bollando come calunniosa l'affermazione e annunciando una querela per diffamazione aggravata (in seguito ritirata). Dopo aver inizialmente ribadito quanto espresso, prima del ballottaggio la Moratti ha presentato delle scuse private a Pisapia per la falsa accusa.\nArmando Spataro, il pubblico ministero che all'epoca aveva sostenuto l'accusa contro Pisapia, nell'occasione ha dichiarato che si tratt\u00f2 di un errore giudiziario.\nOpere.\n\u00c8 autore del volume:\n\u00c8 coautore dei volumi:\nUn suo saggio \u00e8 presente nel volume \"Legalizzare la droga. Una ragionevole proposta di sperimentazione\" (Feltrinelli, 1991).\n\u00c8 autore di scritti e saggi di carattere giuridico, sociale, nel campo del diritto penale, delle tematiche collegate alla tossicodipendenza, del rapporto tra carcere e societ\u00e0."}
{"id": "303475", "revid": "1708406", "url": "https://it.wikipedia.org/wiki?curid=303475", "title": "Fenomeno di Gibbs", "text": "Il fenomeno di Gibbs si presenta quando viene ricostruito un segnale dalla serie di Fourier troncata. Prende il nome dal fisico statunitense Willard Gibbs.\nData una funzione periodica formula_1 che presenta dei punti di discontinuit\u00e0 di prima specie, il suo sviluppo tramite la serie di Fourier \u00e8 formato da infiniti termini. Quando si ricostruisce il segnale, se questa serie viene troncata si ottengono delle sovraelongazioni del valore della funzione ricostruita nell'intorno del punto di discontinuit\u00e0: all'aumentare del numero delle componenti della serie il valore di picco di detta sovraelongazione rimane costante, mentre le oscillazioni alle quali tali sovraelongazioni si riferiscono si avvicinano al punto di discontinuit\u00e0.\nIntroduzione.\nLe tre figure a destra descrivono il fenomeno per un'onda quadra, la quale espansa secondo Fourier \u00e8:\nPi\u00f9 precisamente questa \u00e8 una funzione formula_1 che per ogni \"n\" intero assume il valore formula_4 tra formula_5 e formula_6 ed il valore di formula_7 tra formula_6 e formula_9. Si ha quindi una discontinuit\u00e0 alta formula_10 ogni multiplo di formula_11, e la funzione ha periodo formula_12\nSe si considerano pi\u00f9 termini l'errore di approssimazione si riduce in ampiezza, ma converge ad un'altezza fissa (che si pu\u00f2 calcolare attraverso una formula). Il valore della sovraelongazione, rispetto all'altezza nominale dell'onda (formula_4), risulta quindi di:\nPi\u00f9 in generale, data una funzione periodica differenziabile tranne dove presenta un punto di discontinuit\u00e0 di altezza formula_15, la serie di Fourier troncata ha una sovraelongazione di circa formula_16 ad ogni estremit\u00e0. Ovvero, la funzione che deriva dalla serie di Fourier troncata presenta una discontinuit\u00e0 del 18% pi\u00f9 grande della funzione originale.\nLa quantit\u00e0:\n\u00e8 conosciuta come la \"costante di Wilbraham-Gibbs\".\nDescrizione.\nData una funzione formula_18 continua a tratti, differenziabile e periodica con periodo formula_19, si supponga che in un punto formula_20 la funzione \u00e8 discontinua e il limite formula_21 per formula_22 che tende ad formula_20 da sinistra sia diverso dal limite formula_24 da destra. In particolare, sia formula_15 la differenza tra i limiti destro e sinistro:\nPer ogni numero intero positivo formula_27, sia formula_28 la serie di Fourier di formula_1 troncata al N-esimo termine:\ndove i coefficienti di Fourier formula_31, formula_32 e formula_33 sono calcolati tramite le usuali formule:\nSi ha che:\ne:\nma:\nIn generale, se formula_40 \u00e8 una sequenza di numeri reali che converge ad formula_20 per formula_42 e se il salto formula_15 \u00e8 positivo, allora:\ne:\nSe invece il salto formula_15 \u00e8 negativo si deve cambiare il limite superiore con il limite inferiore e cambiare i segni di disuguaglianza \u2264 con \u2265 e viceversa, ovvero:\ne:\nEsempio.\nNell'esempio relativo al fenomeno nell'onda quadra, descritto in precedenza, il periodo formula_49 \u00e8 pari a formula_12, la discontinuit\u00e0 formula_20 \u00e8 nello 0 ed il salto formula_15 \u00e8 uguale a formula_53. Per semplicit\u00e0, si considerano solo i casi con \"N\" pari (se \"N\" \u00e8 dispari la trattazione \u00e8 molto simile). Si ha:\nsostituendo formula_20 si ottiene:\ncome si \u00e8 visto sopra. Ora si pu\u00f2 calcolare:\nSe si definisce la funzione sinc formula_58 si pu\u00f2 riscrivere la precedente equazione come:\nMa l'espressione all'interno delle parentesi quadre \u00e8 un'approssimazione dell'integrale formula_60. Dato che la funzione \"sinc\" \u00e8 continua, l'approssimazione converge all'integrale con formula_42. Quindi si ha:\nche \u00e8 ci\u00f2 che si era trovato nel paragrafo precedente. In modo analogo si trova:"}
{"id": "303480", "revid": "38783", "url": "https://it.wikipedia.org/wiki?curid=303480", "title": "Foronidei", "text": ""}
{"id": "303484", "revid": "1652134", "url": "https://it.wikipedia.org/wiki?curid=303484", "title": "Ramon Mantovani", "text": "Biografia.\nDi origini iberiche, si trasfer\u00ec giovanissimo a Milano, dove ottenne un diploma in comunicazioni visive. Partecip\u00f2 alla contestazione studentesca del 1977 a Milano e, successivamente, divenne dirigente prima del Movimento Lavoratori per il Socialismo e poi del Partito di Unit\u00e0 Proletaria, con il quale, nel 1984, conflu\u00ec nel Partito Comunista Italiano. \nDal 1985 al 1990 fu consigliere comunale per il PCI a Motta Visconti, mentre dal 1990 al 1993 ricopr\u00ec lo stesso ruolo a Limbiate\nNel 1991 fu tra i fondatori del Partito della Rifondazione Comunista, ricoprendo numerosi incarichi a livello locale e nazionale. Eletto per la prima volta deputato nel 1992, fu confermato alla Camera per altre quattro legislature.\nNel novembre 1998, dopo appena un mese che si era insediato il Governo D'Alema, Mantovani divenne noto alle cronache per aver trasportato in Italia dalla Russia il curdo Abdullah \u00d6calan, leader del PKK (Partito dei Lavoratori del Kurdistan) e gi\u00e0 ricercato in Turchia. Il caso sollev\u00f2 un polverone internazionale e compromise i rapporti fra l'Italia (sotto il governo D'Alema) e la Turchia, da cui il PKK chiedeva l'indipendenza per la regione del Kurdistan. La vicenda si concluse col diniego dell'asilo politico da parte delle autorit\u00e0 italiane e \u00d6calan fu invitato a partire per Nairobi. Pochi giorni dopo venne catturato dagli agenti dei Servizi segreti turchi del Mill\u00ee \u0130stihbarat Te\u015fkilat\u0131 e consegnato, in condizioni non del tutto trasparenti, allo Stato turco.\nMantovani fu confermato deputato nel 2001. Alle elezioni politiche del 2006 ricevette un nuovo mandato parlamentare, venendo eletto deputato nella circoscrizione Liguria. Dalla XIII Legislatura ha fatto parte della Commissione permanente affari esteri e comunitari. \nNel 2008, in occasione delle elezioni politiche, Mantovani non fu rieletto in parlamento a causa del pessimo risultato elettorale della Sinistra Arcobaleno, lista di cui faceva parte Rifondazione. Per il Congresso del partito di luglio 2008 fu tra i co-firmatari della mozione numero 1 \"Rifondazione Comunista in movimento Rilanciare il Partito, costruire l'unit\u00e0 a sinistra\" assieme all'ex-ministro Paolo Ferrero ed a Claudio Grassi. Successivamente \u00e8 stati membro della direzione nazionale del PRC.\nContatti con le FARC.\nIl governo colombiano ha denunciato i contatti esistenti tra Mantovani e le FARC, con l'accusa di aver avuto contatti non solamente politici. Tali informazioni sono risultate dal ritrovamento del computer di Ra\u00fal Reyes (numero due delle FARC), grazie ai cui documenti emergono \"appoggi espliciti, raccolta fondi, scambio informazioni\". Rifondazione Comunista ha risposto a questa denuncia chiarendo che i contatti con le FARC sono sempre stati alla luce del sole e avevano l'obiettivo di far riprendere il processo di pace."}
{"id": "303490", "revid": "163465", "url": "https://it.wikipedia.org/wiki?curid=303490", "title": "Idropisia", "text": ""}
{"id": "303492", "revid": "29727", "url": "https://it.wikipedia.org/wiki?curid=303492", "title": "Saprofitismo", "text": ""}
{"id": "303495", "revid": "307923", "url": "https://it.wikipedia.org/wiki?curid=303495", "title": "Spazio di Baire (teoria degli insiemi)", "text": "In matematica lo spazio di Baire \u00e8 l'insieme di tutte le successioni infinite di numeri naturali.\nTale insieme \u00e8 il prodotto cartesiano di un'infinit\u00e0 numerabile di copie dell'insieme dei numeri naturali ed \u00e8 usualmente dotato della topologia prodotto (ove ad ogni copia dell'insieme dei numeri naturali \u00e8 assegnata la topologia discreta). Uno spazio di Baire \u00e8 \"uno\" spazio di Baire nel senso topologico del termine, ed \u00e8 omeomorfo all'insieme dei numeri irrazionali Ir a cui \u00e8 assegnata la topologia indotta ereditata dall'insieme dei numeri reali R. L'omeomorfismo tra uno spazio di Baire e l'insieme dei numeri irrazionali si costruisce utilizzando le frazioni continue.\nUno spazio di Baire \u00e8 spesso indicato dai simboli B, NN, o \u03c9\u03c9. Moschovakis li indica con formula_1.\nB ha la medesima cardinalit\u00e0 di R, e talvolta pu\u00f2 essere conveniente sostituire il secondo con il primo. B \u00e8 utilizzato anche in analisi reale, dove \u00e8 considerato uno spazio uniforme. Le strutture uniformi di B e di Ir (gli irrazionali) sono comunque differenti: B \u00e8 completo mentre Ir non lo \u00e8."}
{"id": "303497", "revid": "1410376", "url": "https://it.wikipedia.org/wiki?curid=303497", "title": "Giovanni Russo Spena", "text": "Biografia.\nNato ad Acerra (Napoli), figlio dell'onorevole democristiano Raffaello Russo Spena, consegue la laurea in giurisprudenza nel 1969, svolgendo poi per diversi anni il ruolo di docente universitario a Napoli. Inizi\u00f2 la sua carriera politica nel 1971, prendendo parte alla fondazione del Movimento Politico dei Lavoratori, di cui nel 1972 venne nominato segretario regionale in Campania. Dopo che il MPL decise di sciogliersi, confluendo nelle file del Partito Socialista Italiano, Russo Spena (con Domenico Jervolino, Gian Giacomo Migone e altri) fu contrario a questa scelta, cos\u00ec la sinistra del movimento - da lui guidata - costitu\u00ec nel 1972, con la sinistra del PSIUP, il Partito di Unit\u00e0 Proletaria (PdUP), che in seguito all'unificazione con il gruppo de Il manifesto cambi\u00f2 nome in \"PdUP per il comunismo\".\nNel 1978 ader\u00ec, con la sinistra scissionista del PdUP, a Democrazia Proletaria, partito di cui fu segretario nazionale dal 1987 (dopo le dimissioni di Mario Capanna) fino al 1991. Sempre nel 1987 fu eletto deputato per DP. Nel 1991 fu favorevole allo scioglimento di DP in Rifondazione Comunista. Venne riconfermato deputato alle elezioni del 1992.\nIl 29 aprile 1993 vot\u00f2 alla Camera contro l'autorizzazione a procedere richiesta nei confronti del leader socialista Bettino Craxi, coinvolto nelle vicende di Tangentopoli, e che aveva ricevuto il 15 dicembre dell'anno precedente il primo avviso di garanzia: questo voto a favore dell'immunit\u00e0, contrario all'orientamento del suo gruppo parlamentare, non fu visto favorevolmente da chi apparteneva alla schiera politica di Russo Spena e fu fra le probabili cause della non rielezione alla tornata di voto successiva, per il Parlamento, del 1994. Alle Elezioni Europee del giugno 1994 \u00e8 stato candidato da Rifondazione nella circoscrizione dell'Italia Meridionale, senza risultare eletto.\nNel 1996 fu eletto senatore, sotto il simbolo de L'Ulivo, nel collegio di Palermo sud: non si presentava il Polo per le Libert\u00e0 e il principale rivale era il radicale Pietro Milio. Nel 1996, intanto, la corrente del PRC costituita dalla ex-maggioranza DP (guidata da Paolo Ferrero) pass\u00f2 dalla minoranza alla maggioranza di Fausto Bertinotti; Russo Spena \u00e8 quindi, con Ferrero, il pi\u00f9 rappresentativo esponente di quest'area. Nel 2001 viene rieletto alla Camera e diventa vice capogruppo del PRC.\nNel corso della sua carriera politica ha fatto parte della Commissione parlamentare Antimafia e in questa veste nel 2001 pubblic\u00f2 il manoscritto \"Peppino Impastato: anatomia di un depistaggio\", incentrato sull'attentato subito dal militante demoproletario siciliano Peppino Impastato. Si impegn\u00f2 anche nel caso di Silvia Baraldini.\nNel 2006 viene eletto senatore per Rifondazione in Sicilia ed \u00e8 stato presidente del gruppo parlamentare del partito al Senato. Dopo la caduta del governo Prodi II, decise di non volersi pi\u00f9 candidare per un seggio al Parlamento. Dal settembre 2008 \u00e8 responsabile del Dipartimento Giustizia del PRC.\nHa tre figli: Raffaello, Maurizia e Giacomo, giornalista che scrive, fra le altre testate, per \"MicroMega\" e \"Huffington Post\"."}
{"id": "303500", "revid": "124133140", "url": "https://it.wikipedia.org/wiki?curid=303500", "title": "Sipuncula", "text": "I sipunculidi (Sipuncula) sono un phylum di animali che, come gli Anellidi, con i quali hanno una certa affinit\u00e0, in quanto entrambi cladi del pi\u00f9 ampio clade Lophotrochozoa, presentano un celoma spazioso che funge da scheletro idrostatico, una parete del corpo pluristratificata, una cuticola esterna secreta dall'epidermide sottostante e strati di muscoli circolari e longitudinali che permettono il movimento peristaltico.\nPoich\u00e9 mancano di metameria, si presume che la linea evolutiva che ha condotto a questi animali sia precoce nell'ambito dei protostomi e probabilmente in relazione con quella dei molluschi.\nHabitat.\nA questo phylum appartengono circa 350 specie bentoniche viventi tra la sabbia e il fango delle zone intertidali e nei mari poco profondi, sebbene esistano le immancabili eccezioni che arrivano fino a metri di profondit\u00e0. Un tempo venivano inclusi tra gli anellidi nella classe dei chetopodi, oggi abolita.\nI sipunculidi sono vermi schizocelomati con una lunghezza variabile da qualche millimetro a 75 centimetri. Si alimentano principalmente di depositi di fondo o di sostanza organica in sospensione o disciolta nell'acqua.\nLe attivit\u00e0 fossorie di parecchie specie sono importanti per la miscelazione dei detriti. Molte specie vivono anche direttamente sulle scogliere, spesso in concentrazioni notevoli.\nScavano nella roccia madreporica o si proteggono con tubi o conchiglie abbandonati da altri animali, mentre in alcuni casi sono stati rinvenuti anche dentro spugne.\nSi \u00e8 visto che i sipunculidi albergano molti piccoli parassiti, che vivono come commensali sulla loro superficie corporea.\nAnatomia.\nIl corpo \u00e8 costituito da un tronco insegmentato (ametamerico), sacciforme, rivestito da una cuticola spesso solcata longitudinalmente e da una parte anteriore pi\u00f9 sottile, nota come proboscide o introverto, che reca una bocca terminale e pu\u00f2 essere estesa o retratta grazie alla regolazione della pressione del liquido celomatico al suo interno e a muscoli retrattori.\nL'attivit\u00e0 antagonista dei fluidi corporei e della muscolatura permette anche movimenti a compasso e lo scavo. L'introverto presenta spesso papille, uncini e/o spine. Al suo confine col tronco, come pure all'estremit\u00e0 posteriore, possono trovarsi formazioni protettive cuticolari impregnate di calcare. Sull'introverto \u00e8 presente un anello terminale di tentacoli cavi che circondano la bocca e sono dotati di un sistema idrostatico indipendente da quello del tronco (celoma tentacolare); quando l'animale non \u00e8 disturbato e si alimenta, la proboscide, ricca di cellule sensoriali e brevi spine, scorre continuamente nel tronco e fuori di esso.\nCiglia rivestite di muco presenti sui tentacoli raccolgono particelle alimentari e le convogliano nella bocca; il canale alimentare \u00e8 lungo e convoluto, a forma di U, con un ano dorsale vicino alla base della proboscide. L'introverto ed i tentacoli estroflessi per l'alimentazione e la respirazione, possono essere ritirati con notevole rapidit\u00e0.\nI rappresentanti del phylum sono privi di organi specializzati per la respirazione e la circolazione; sono presenti un vaso dorsale ed uno ventrale, ambedue cutanei, pi\u00f9 altri condotti di minore importanza. Tutti i vasi contenuti nella cavit\u00e0 celomatica contengono un liquido dotato di amebociti e corpuscoli contenenti emeritrina, un pigmento respiratorio, pi\u00f9 altri caratteristici corpuscoli ciliati pluricellulari detti urne, prodotti per gemmazione della parete delle vescicole.\nNel celoma sono presenti tipiche cellule che vengono eliminate tramite i gonodotti, dette escretofori, ripiene di prodotti di escrezione. L'ossigeno viene probabilmente prelevato per mezzo dei tentacoli; inoltre, i vasi longitudinali cutanei servirebbero anche agli scambi respiratori.\nUn paio di ghiandole ventrali giganti, che si aprono all'esterno tramite metanefridi, provvedono all'escrezione e all'eliminazione dei prodotti di rifiuto raccolti nel liquido celomatico per opera di amebociti e serve anche come via di liberazione dei gameti.\nIl sistema nervoso gastroneurale consta di un unico cordone nervoso con gangliato connesso a gangli sopraesofagei e ad un anello periesofageo. Gli organi di senso sono rappresentati da ocelli rudimentali, da papille sensoriali cutanee, da statocisti, e da un canale cigliato posto nelle vicinanze dell'organo cerebrale, un ganglio principale.\nLa maggior parte dei sipunculidi \u00e8 dioica, i gameti vengono prodotti nel celoma e poi liberati nell'acqua, dove si assiste a fecondazione esterna. La segmentazione \u00e8 spirale e lo sviluppo diretto, anche se talvolta \u00e8 presente una trocofora planctonica, che si trasforma in una pelagosfera bentonica che prelude all'adulto.\nLa pelagosfera \u00e8 provvista di superfici cigliate adattate alla locomozione sul substrato."}
{"id": "303511", "revid": "36416", "url": "https://it.wikipedia.org/wiki?curid=303511", "title": "Kazantzakis", "text": ""}
{"id": "303512", "revid": "174925", "url": "https://it.wikipedia.org/wiki?curid=303512", "title": "Kurukulle", "text": "Kurukull\u0101 in Tibetano: Ku-ru-ku-le o Ri-bYed-ma (\"colei che causa la conoscenza\"), in cinese: \u4f5c\u660e\u4f5b\u6bcd (ma anche nota come \u5495\u6c5d\u5495\u5217\u4f5b\u6bcd o \u84ee\u82b1\u7a7a\u884c\u6bcd).\nFigura originaria dell'Uddiyana dove anche molte altre divinit\u00e0 del pantheon shivaita si trasformarono e furono adattate al Buddhismo Vajray\u0101na. Il suo culto \u00e8 diffuso in Tibet.\nIl suo mantra \u00e8: \n\"Om Kurukulle hr\u012b sv\u0101h\u0101\"\nSpesso viene confusa con altre \u1e0c\u0101kin\u012b per il portamento e per la nudit\u00e0 coperta da teschi e ossa umane. Sovente per\u00f2 la posizione in cui viene rappresentata ha la gamba sinistra sollevata (ma non sempre), al contrario delle dakini.\nCome queste per\u00f2 \u00e8 un Yidam, ovvero un essere generato dalla meditazione che ha lo scopo di risvegliare il meditante.\nTalora viene considerata una dei 21 aspetti di Tara.\nPopolarmente il suo culto \u00e8 associato all'amore passionale.\nIconografia.\nViene rappresentata come una ragazza di sedici anni, con una faccia (che rappresenta la non-dualit\u00e0 e la conoscenza al di l\u00e0 del bene e del male), pelle rossa (indicante la sua potenzialit\u00e0 magica), nuda (ovvero non costretta dalla ragione discorsiva), con quattro braccia (che rappresentano i quattro incomparabili stati mentali: gioia, equanimit\u00e0, amore e compassione), porta un arco e una freccia coperti di fiori (per indicare la sua capacit\u00e0 di suscitare il desiderio negli altri), con una mano tiene un laccio fiorito (a imitazione del laccio di Avalokite\u015bvara) e una bacchetta anch'essa fiorita.\nIl capo \u00e8 cinto con cinque crani rappresentanti le prime cinque perfezioni, dove Kurukulle stessa rappresenta la sesta, la \"Perfezione della Saggezza\" (Praj\u00f1aparamita).\nLa sua danza rappresenta l'attivit\u00e0 energetica che si diffonde sia nel \"Sa\u1e43s\u0101ra\" che nel Nirv\u0101\u1e47a.\nIl cadavere su cui danza rappresenta l'Ego oramai sconfitto."}
{"id": "303518", "revid": "1543377", "url": "https://it.wikipedia.org/wiki?curid=303518", "title": "Codice Amado", "text": "Il Codice Amado \u00e8 un pezzo di codice scritto dal guatemalteco Carlos Armando Amado per trasferimento dati da e per spreadsheet e database che ha creato uno dei casi pi\u00f9 eclatanti di violazione del copyright sul software.\nTale codice \u00e8 utilizzato all'interno di programmi del pacchetto Microsoft Office soprattutto Excel.\nLa vicenda.\nNel 1990 l'allora studente Amado della Stanford University aveva sviluppato un codice per il trasferimento dei dati tra prodotti Office e lo aveva brevettato nel 1994. Nel 1992 aveva cercato di vendere a Microsoft questo codice, ma senza risultato. Nella versione di \"Excel 95\" la Microsoft introdusse in alcuni suoi programmi proprio questa funzionalit\u00e0.\nIl Caso.\nL'accusa.\nAmado aveva accusato la Microsoft di aver utilizzato il codice da lui presentato (e brevettato) nel software proprietario.\nLa difesa.\nLa Microsoft si \u00e8 difesa dicendo che stava lavorando gi\u00e0 da tempo su questo software, prima ancora che Amado lo proponesse.\nIl giudizio.\nIl 19 maggio 2005 la Microsoft viene accusata da Amado. Il \"tribunale distrettuale della California centrale\" considera Microsoft colpevole su uno solo dei dieci capi di accusa presentati e costringe la societ\u00e0 a pagare 8,96 milioni di dollari.\nL'intervento Microsoft.\nIn seguito all'accusa la Microsoft ha dovuto chiedere a tutti i suoi clienti di aggiornare il proprio software per eliminare ogni traccia di questo codice.\nNonostante la Microsoft si sia addossata ogni eventuale indennizzo in caso di denuncia, l'aggiornamento \u00e8 stato vivamente consigliato.\nIl danno.\nQuesta vicenda ha portato alla Microsoft soprattutto un danno di immagine e un aggiornamento \"obbligato\" per tutti i suoi clienti."}
{"id": "303528", "revid": "200154", "url": "https://it.wikipedia.org/wiki?curid=303528", "title": "Letargo", "text": ""}
{"id": "303531", "revid": "1066749", "url": "https://it.wikipedia.org/wiki?curid=303531", "title": "Le avventure di Tom Bombadil", "text": "Le avventure di Tom Bombadil (\"The Adventures of Tom Bombadil\", 1962) \u00e8 una raccolta di poesie di J.R.R. Tolkien. Delle 16 poesie contenute nel libro, solo 2 riguardano il personaggio di Tom Bombadil, famoso soprattutto per il suo incontro con Frodo Baggins ne \"La compagnia dell'anello\"; in questo libro si narra della sua lotta con il Vecchio Uomo Salice e dell'incontro con la figlia del fiume Baccador.\nL'edizione originale del libro conteneva illustrazioni di Pauline Baynes, in seguito sostituite, in molte edizioni, da disegni di Roger Garland.\nNelle \"Avventure di Tom Bombadil\" si trovano alcune informazioni sulla Terra di Mezzo non presenti nelle altre opere di Tolkien, come i nomi dei sette fiumi di Gondor. Gli studiosi di Tolkien hanno per\u00f2 osservato che la storia viene narrata come se appartenesse al folklore degli hobbit, e quindi non \u00e8 chiaro se le informazioni riportate sulla Terra di Mezzo debbano essere considerate parte del canone tolkieniano.\nRacconti contenuti.\nNella prefazione J. R. R. Tolkien contestualizza le sue poesie, identificandole come pezzi antichi tratti da leggende e gesta della Contea alla fine della Terza Era, e sottolinea come queste, seppur mantenendo le caratteristiche di allegria e frivolezza tipiche della tradizione Hobbit abbiano anche subito l'influenza degli avvenimenti e dell'ampliamento degli orizzonti della Contea in seguito ai contatti con Gran Burrone e Gondor. Tolkien non d\u00e0 una paternit\u00e0 sicura a tutte le opere, le attribuisce agli Hobbit e cita tra i possibili autori Bilbo Baggins e i suoi amici e discendenti, i quali avrebbero scritto le poesie sia comprendendole nella narrazione della Caduta de \"Il Signore degli Anelli\", sia come annotazioni su pagine sciolte o sui margini del \"Libro Rosso\". Oltre alla prefazione dello stesso autore, la raccolta contiene i seguenti racconti in forma di poesia:\nLe avventure di Tom Bombadil.\nLa poesia viene fatta derivare dalla Terra di Buck e del Dingle (la valle boscosa del Sinuosalice), i cui abitanti, a differenza degli Hobbit che vivevano a ovest delle Paludi, conoscevano bene Tom Bombadil. L'autore la descrive come un'opera tratta dalla tradizione arcaica degli Hobbit, realizzata unendo varie versioni delle leggende dedicate al personaggio di Tom Bombadil.\nLa poesia si apre con la classica descrizione del personaggio, vestito con gli stivali gialli, la giacca blu, e cinture e brache in cuoio verde. Tom Bombadil vive nei pressi del colle vicino al Sinuosalice, e passa i suoi giorni immerso nella natura. Proprio nei pressi del fiume, dove trascorre molto tempo seduto, si ha l'incontro tra Bombadil e la figlia del fiume, Baccador, che afferrandolo per la barba lo butta dentro l'acqua. Dopo essere uscito dall'acqua, Tom manda via Baccador e si siede sulle radici del vecchio uomo salice per asciugarsi, ma questi infastidito lo intrappola nella sua corteccia. Ancora una volta Tom riesce a liberarsi e dopo aver mandato a dormire l'uomo salice, continua a passeggiare sulle rive del Sinuosalice dove viene investito da un acquazzone. Lo strano personaggio decide di rifugiarsi all'interno di un buco, dove viene sorpreso dal Tasso che lo trascina nelle gallerie dove vive con sua moglie e i suoi figli. Poich\u00e9 il Tasso non sembra intenzionato a volerlo rilasciare, Bombadil lo intimorisce e gli ordina di portarlo all'uscita e di andare a dormire, proprio come a Baccador e al salice. L'ultimo incontro \u00e8 quello tra Bombadil e lo Spettro dei Tumuli, che lo vuole portare con s\u00e9 sottoterra nel cerchio di pietre. Anche questa volta Tom lo caccia via, e si mette finalmente a dormire nella sua casetta. La parte finale della poesia \u00e8 dedicata alla \"cattura\" di Baccador, sorpresa mentre cantava fra i giunchi e al matrimonio fra lei e Tom, dopo il quale la figlia del fiume andr\u00e0 a vivere nella casetta della foresta.\nBombadil va in barca.\nLa poesia viene fatta derivare dalla Terra di Buck e del Dingle (la valle boscosa del Sinuosalice), i cui abitanti, a differenza degli Hobbit che vivevano a ovest delle Paludi, conoscevano Tom Bombadil. L'autore afferma che il componimento potrebbe essere molto pi\u00f9 recente rispetto a \"Le avventure di Tom Bombadil\", scritto dopo la visita di Frodo e i suoi compagni alla casa del protagonista.\nTom Bombadil \u00e8 intenzionato a compiere un viaggio verso Occidente, perci\u00f2 ripara la sua vecchia barca e si appresta a raggiungere le terre abitate dagli Hobbit, risalendo il Sinuosalice fino al Brandivino. Durante il viaggio Tom viene disturbato da diversi animali: il primo \u00e8 uno scricciolo che vuole rivelare a tutti che Tom vuole partire; il secondo \u00e8 un Martin pescatore, che chiede a Tom di rivelargli i suoi segreti sui nascondigli dei pesci; il terzo \u00e8 una lontra, che vuole rovesciare la barca di Tom; l'ultimo animale \u00e8 un cigno che non parla con Tom, ma soffia contro di lui arrogantemente. Bombadil, dopo aver risposto per le rime a ogni animale, giunge al porto di Grindwall dove incontra alcuni Hobbit che si dimostrano tutt'altro che amichevoli arrivando a tirargli tre frecce nel cappello. Tom infine giunge a Sirte, nella terra di Buck, dove incontra il vecchio Maggot che lo porta a casa sua, dove festeggiano fino alla mattina, con boccali di birra, balli e canti. Il mattino seguente Tom Bombadil sparisce senza lasciare traccia, e la sua barca, ormeggiata ancora nel porto di Grindewall viene riportata a casa dopo tre giorni dalle lontre, il cigno, lo scricciolo e il martin pescatore.\nIl cavaliere errante.\nNella prefazione il componimento viene descritto come esempio di un genere molto apprezzato dagli Hobbit: una poesia la cui fine riprende l'inizio. Lo schema del pezzo \u00e8 originale rispetto agli altri presenti nel \"Libro Rosso\", seppur presentando qualche l'analogia con quella recitata da Bilbo nella casa di Elrond. La paternit\u00e0 dell'opera viene perci\u00f2 attribuita a Bilbo e fatta risalire al periodo immediatamente successivo al ritorno dal suo viaggio. Secondo Tolkien le tradizioni elfiche non vengono prese sul serio dall'Hobbit e i nomi usati (Derrilyn, Thellamie, Belmarie, Aerie) pur avendo uno stile elfico, sono inventati.\nSi tratta della storia di un marinaio e messaggero, che dopo aver caricato di provviste la gondola appena costruita attraversa i fiumi per compiere la sua missione. Durante il viaggio per\u00f2 incontra una farfalla e dopo averla catturata, le costruisce un palazzo di gigli e le dona sete e gioielli. La farfalla per\u00f2 sparpaglia i suoi doni e il marinaio, dopo un'amara lite, la lascia per continuare il suo viaggio saccheggiando e guerreggiando tra gli arcipelaghi. Dopo essersi costruito un'armatura d'avorio corallo e smeraldi, il marinaio riesce a sconfiggere gli elfi, le libellule e i calabroni, conquista il loro favo dorato e con una barca fatta di foglie e broccoli riesce a tornare a casa sua dove si ricorda di non aver ancora compiuto la sua missione: cos\u00ec la poesia pu\u00f2 ricominciare.\nLa principessa Me.\nLa poesia viene fatta derivare dai marginalia del \"Libro Rosso\", e descrive la storia della bella principessa Me, che ama danzare nei pressi di uno stagno dalle acque calme, dove vede riflessa la principessa Te, che le somiglia molto tranne per il fatto che \u00e8 a testa in gi\u00f9.\nL'Uomo della Luna and\u00f2 a letto troppo tardi.\nNella prefazione l'autore attribuisce la paternit\u00e0 della poesia a Bilbo, citando come fonte il \"Libro Rosso\".\nIl componimento tratta di una locanda situata sotto un vecchio colle e dei suoi avventori: l'uomo della luna, sceso dal cielo per assaggiare la birra; lo stalliere, proprietario di gatto capace di suonare il violino; l'oste che possiede un cane che adora le battute e gli scherzi; e un'orgogliosa mucca che non sembra gradire molto la musica. L'uomo della luna, si addormenta a causa della troppa birra bevuta, cos\u00ec lo stalliere, preoccupato perch\u00e9 sarebbe dovuto spuntare il sole, parla col suo gatto, che inizia a suonare il violino per farlo svegliare. Gli avventori infine portano l'uomo della luna su per la collina fino al suo carro trainato dai cavalli, che partono al galoppo appena in tempo per il sorgere del sole. La festa finisce e tutti possono andare a dormire.\nL'Uomo della Luna scese troppo presto.\nSebbene sia posta accanto all'Uomo della luna di Bilbo, questa poesia viene fatta derivare da Gondor, precisamente dalle tradizioni degli uomini che vivevano lungo le coste e i fiumi a meridione, giunto a Bilbo attraverso Gran Burrone e rimaneggiato. Presenta l'influenza degli avvenimenti della Terza Era e menziona Belfalas (la baia ventosa di Bel), e la Torre sul Mare di Dol Amroth detta Tirith Aear, entrambi luoghi di Gondor.\nL'uomo della luna, desideroso di avventura decide di fuggire in cerca di colori diversi dal bianco candido del paesaggio a cui era abituato. A causa della troppa fretta per\u00f2 il protagonista cade dalla scala che lo doveva condurre sulla terra e precipita nella baia di Bel, dove viene salvato da un peschereccio che lo porta alla Torre sul Mare. L'uomo lunare inizia a vagabondare tra le strade ancora addormentate e giunge a una locanda, dove viene fatto entrare in cambio di argento e perle. Il povero avventuriero si ritrova alla fine della sua spedizione vicino al fuoco della locanda a mangiare zuppa fredda avanzata da fra tre giorni.\nIl Troll di pietra.\nNella prefazione l'autore attribuisce la paternit\u00e0 della poesia a Sam Gamgee, citando come fonte il \"Libro Rosso\".\nUn troll stava seduto rosicchiando un vecchio osso, desiderando carne fresca, quando arriva Tom a disturbarlo, che rivendica l'osso poich\u00e9 appartenuto a suo padre. Il troll confessa di aver effettivamente rubato l'osso da uno scheletro sepolto e decide di mangiare Tom. Il piccolo personaggio per\u00f2 riesce ad arrivargli dietro e assestargli un calcio nel posteriore, non sapendo che la carne di troll \u00e8 dura come la pietra. Infine, mentre Tom ha la gamba paralizzata dal dolore, il vecchio troll ignaro continua a rosicchiare il suo osso.\nPierino il goloso.\nNella prefazione Tolkien attribuisce la paternit\u00e0 della poesia a Sam Gangee, citando come fonte il \"Libro Rosso\" dove la poesia sarebbe contrassegnata come SG.\nUn troll si lamenta della sua solitudine e decide di trovarsi un amico tra gli Hobbit, col quale condividere la sua passione per la cucina. Il protagonista parte per Delving, nella Contea, dove semina il panico tra gli abitanti. L'unico che non sembra aver paura del troll \u00e8 Pierino, che acconsente a recarsi a casa sua per un te. Il troll si dimostra molto bravo ai fornelli e rimpinza Pierino fino alla saziet\u00e0, offrendosi di insegnargli a cucinare. Quando a Delving si sparge la voce, gli abitanti provano ad andare a casa del troll per il t\u00e8, ma questi li manda via, perch\u00e9 non lo avevano accolto bene in precedenza. Pierino rimane l'unico amico del troll, e si reca da lui per il t\u00e8 e le lezioni di cucina ogni gioved\u00ec, diventando il pasticciere pi\u00f9 famoso della Contea.\nI Mewlips.\nLa poesia parla delle dimore dei Mewlips, abitanti di una valle oscura e tenebrosa, ricoperta dal fango. I Mewlips stanno in agguato in buie caverne dove catturano le persone per mangiarle.\nInfluenza culturale.\nAi monti Merlock, nominati nella poesia, \u00e8 intitolata la catena dei Merlock Montes su Titano.\nOlifante.\nLa poesia viene recitata nel capitolo III libro IV de \"Il Signore degli Anelli\" da Sam, che la descrive come un pezzo facente parte della tradizione della Contea. Il breve testo \u00e8 incentrato sulla descrizione degli olifanti, enormi pachidermi dell'universo di Arda. \nFastitocalone.\nNella prefazione Tolkien fa derivare la poesia dai marginalia del \"Libro Rosso\".\nIl fastitocalone viene descritto come un'enorme tartaruga, che viene scambiata dai marinai incauti per un'isola. Non appena gli uomini attraccano sul suo dorso e iniziano a accendere fuochi essa si\nrituffa in mare facendoli affogare.\nTolkien prende ispirazione dai bestiari medioevali, descrivendo una creatura fantastica simile all'aspidochelone. Tradizione vuole che l'animale sia simile a un grosso pesce, Tolkien descrive invece una tartaruga, attenendosi all'etimologia del termine, composto dalle parole greche \"aspis\" \"serpente\" o \"scudo\", e \"chelone\" \"tartaruga\".\nIl gatto.\nNella prefazione l'autore sostiene che la poesia sia tratta da tradizionali bestiari comici degli Hobbit. Successivamente rimaneggiata da Sam, nel Libro Rosso viene firmata SG (Sam Gangee). \nIl gatto della poesia, sdraiato sullo zerbino, sogna i vecchi tempi nei quali era libero come il leone e il leopardo.\nLa sposa dell'ombra.\nNella prefazione l'autore fa derivare la poesia dai marginalia del \"Libro Rosso\".\nSi racconta la storia di un uomo che viveva solo, e stava sempre immobile seduto su una pietra, senza avere l'ombra. Una fanciulla fermandosi accanto all'uomo ruppe l'incantesimo. Da allora la fanciulla abita nelle profondit\u00e0 dalle quali esce solo una volta all'anno per danzare insieme all'uomo.\nIl tesoro.\nLa poesia deriva dalla tradizione di Gran Burrone, elfica e n\u00famenoreana, riguardante i tempi eroici alla fine della Prima Era, essa infatti sembra contenere echi del racconto n\u00famenoreano di T\u00farin e del Nano Mim.\nPrima della creazione dei nani e draghi, gli Elfi erano gli unici abitanti della terra, e forgiavano cristalli e gioielli per i loro re, finch\u00e9 un drago non discese su di loro rubando i loro tesori e ammassandoli in oscure grotte. Anche un vecchio nano sub\u00ec poi la stessa sorte: dopo aver accumulato numerose ricchezze venne sorpreso dal giovane drago che dopo averlo incenerito lo derub\u00f2 di tutti i suoi tesori. Il drago, ormai anziano e prossimo a spegnersi, subisce l'attacco di un giovane guerriero che riesce a finirlo e prende possesso del suo tesoro. Dopo essere diventato re, anche l'uomo invecchia, e il suo regno cade in rovina senza che il segreto del nascondiglio del tesoro venga rivelato.\nLa campana del mare.\nNella prefazione l'autore fa risalire la poesia agli hobbit, ma la definisce pi\u00f9 recente ed appartiene alla Quarta Era. Il pezzo viene ugualmente incluso nella raccolta poich\u00e9 portava il titolo \"Il sogno di Frodo\", non perch\u00e9 l'avesse scritta lui, ma pi\u00f9 probabilmente perch\u00e9 veniva associata agli oscuri sogni disperati che tormentarono Frodo in marzo e in ottobre nel corso degli ultimi tre anni.\nUn misterioso personaggio siede sulla spiaggia in attesa, e viene raggiunto da una barca che lo porta via fino a una terra lontana. Il protagonista comincia a vagare per quella terra lontana: attraversa la spiaggia, e poi giunge in un paesello lontano dal mare, ma nessuno gli rivolge la parola. Il viaggio si conclude in un bosco dove rimane nascosto per un anno e un giorno finch\u00e9, ormai invecchiato, non ritorna alla barca che lo sta aspettando. Il finale \u00e8 inquietante: il personaggio finisce il suo viaggio in un porto nero, dove le strade sono vuote e nessuno parla con lui.\nQuesto finale potrebbe anche significare che Frodo, dopo aver raggiunto Valinor, non ritrova la pace.\nL'ultima nave.\nLa poesia viene fatta derivare da Gondor: basata sulle tradizioni degli uomini che vivevano lungo le coste e i fiumi, giunte a Bilbo attraverso Gran Burrone. Il pezzo presenta l'influenza degli avvenimenti della Terza Era e menziona i Sette Fiumi che scorrevano nel mare nel Regno del Sud e usa anche il nome gondoriano di forma alto-elfica F\u00edriel, cio\u00e8 donna mortale inoltre dal porto del Mithlong erano salpate le navi dirette a occidente ai tempi della caduta di Eregion, nella Seconda Era.\nF\u00edriel all'alba si precipita ai bordi del fiume dove scorge una barca trainata dai cigni e guidata da splendidi elfi, ai quali domanda dove son diretti. Gli elfi le spiegano che stanno abbandonando la Terra di Mezzo per tornare alla loro terra natale e le offrono un posto sulla nave. Fr\u00edel per\u00f2 rifiuta perch\u00e9 \u00e8 figlia della terra, cos\u00ec gli elfi se ne vanno per non tornare mai pi\u00f9."}
{"id": "303534", "revid": "80598", "url": "https://it.wikipedia.org/wiki?curid=303534", "title": "The Bangles", "text": "Le Bangles sono un gruppo musicale femminile statunitense formato a Brentwood, in California, nel 1980, inserito nella Vocal Group Hall of Fame dall'anno 2000.\nStoria.\nOriginariamente la band si chiamava \"The Bangs\" (\"i ciuffi\"), ma per questioni legali di omonimia, infatti c'era gi\u00e0 un gruppo newyorkese con questo nome, dovettero cambiare il nome in \"The Bangles\" (\"i braccialetti\"). L'esordio avvenne nel 1982 con l'EP \"omonimo\" che le fece accostare al nascente movimento Paisley Underground. Dopo la sua realizzazione la bassista Annette Zilinskas abbandon\u00f2 il gruppo e fu rimpiazzata da Michael Steele, la quale aveva fatto parte precedentemente delle band femminili The Runaways e Slow Children.\nIl primo album \"All Over the Place\" fu pubblicato per la Columbia Records nel 1984. Impostato su un pop rock dominato dagli impasti vocali delle quattro ragazze, il disco rimase in classifica per 30 settimane. Il singolo estratto pi\u00f9 famoso \u00e8 \"Going Down to Liverpool\".\nNel 1986 usc\u00ec il nuovo singolo \"Manic Monday\", scritto da Prince, che sal\u00ec fino alla cima delle classifiche inglesi e statunitensi. Il singolo ha trascinato anche il secondo album del gruppo, \"Different Light\". Il terzo singolo estratto dall'album, \"Walk Like an Egyptian,\" arriv\u00f2 al primo posto delle classifiche americane, segnando l'apice della loro carriera.\nNel 1987 ricevettero riconoscimenti sia ai Brit Awards che agli MTV Video Music Awards.\nNel 1988 incisero una cover di \"Hazy Shade of Winter\" di Paul Simon per il film \"Al di l\u00e0 di tutti i limiti\". A fine anno usc\u00ec il terzo album, \"Everything\". Nel 1989, con il singolo \"Eternal Flame\", le Bangles tornarono al primo posto delle classifiche. Poco tempo dopo, usc\u00ec la raccolta, \"Greatest Hits\", che preannunci\u00f2 lo scioglimento del gruppo. A questo punto le relazioni all'interno della band si erano ormai deteriorate e i membri intrapresero ciascuna la propria strada. Susanna Hoffs intraprese la carriera da solista e Vicky Peterson and\u00f2 in tour come membro della band di New Orleans i Continental Drifters e come membro sostitutivo delle The Go-Go's.\nLa Hoffs ha poi sposato il regista Jay Roach. La loro unione ha portato alla successiva riunione della band quando egli chiese alla moglie e a Debbi Peterson di scrivere un brano per il suo nuovo film. Cos\u00ec la band si \u00e8 riformata nel 1999, per incidere il brano \"Get the Girl\" per la colonna sonora del film \"Austin Powers - La spia che ci provava\" e ha passato i successivi quattro anni in tour per finanziare un nuovo album. Successivamente ha pubblicato gli album \"Doll Revolution\" nel 2003 e \"Sweetheart of the Sun\" nel 2011.\nNel 2005 la band ha annunciato l'abbandono della bassista Michael Steele per divergenze artistiche sulle tourn\u00e9e e sulle registrazioni. Steele \u00e8 stata sostituita nelle esibizioni dal vivo dalla turnista Abby Travis, alla fine anche lei allontanata. Nel gennaio 2018 le Bangles hanno effettuato il loro primo show dopo due anni all\"'Honda Center\" ad Anaheim, riunendosi con la bassista membro originale Annette Zilinskas per la prima volta dal 1983."}
{"id": "303537", "revid": "830939", "url": "https://it.wikipedia.org/wiki?curid=303537", "title": "L\u00e9on Walras", "text": "Considerato da Joseph Schumpeter come \"il pi\u00f9 grande di tutti gli economisti\", fu il \"padre\" della prima formulazione completa della teoria di \"equilibrio economico generale\".\nBiografia.\nWalras si iscrive alla \u00c9cole des mines, ma abbandona presto l'ingegneria per dedicarsi a letteratura e giornalismo.\nCollabora al \"Journal des \u00c9conomistes\" e a \"La Presse\".\nDopo vari tentativi ottiene la cattedra di Professore di Economia Politica all'universit\u00e0 di Losanna, in Svizzera, e dovr\u00e0 ritirarsi per concentrare gli sforzi nell'attivit\u00e0 di ricerca.\nSuo successore nella cattedra di Economia Politica sar\u00e0 il celebre economista italiano Vilfredo Pareto che dar\u00e0 fama alla \"Scuola economica di Losanna\" fondata dallo stesso Walras. Nelle sue pubblicazioni Walras distingue tre diversi oggetti di studio: le \"leggi dello scambio\" (oggetto dell'economia pura, e maggiormente legate alle scienze naturali), la produzione della ricchezza (oggetto dell'economia applicata) e i problemi della distribuzione, che coinvolgono anche aspetti etici (oggetto dell'economia sociale).\nWalras \u00e8 stato uno dei tre capostipiti del marginalismo, in contrapposizione alla scuola classica dei primi economisti, anche se il suo scritto pi\u00f9 importante: \"\u00c9l\u00e9ments d'\u00e9conomie politique pure, ou th\u00e9orie de la richesse sociale\", (1874), fu pubblicato tre anni dopo la dissertazione delle idee marginaliste di William Stanley Jevons e Carl Menger. Mor\u00ec a Clarens presso Le Ch\u00e2telard (oggi Montreux).\nPensiero.\nWalras edifica una teoria del valore secondo la quale il principio per la determinazione dei valori di scambio (prezzi) \u00e8 fondato sul concetto di utilit\u00e0 marginale (\u201craret\u00e9\u201d), che Walras esprime in termini di unit\u00e0 fisica di uno di essi (\u201cnum\u00e9raire\u201d). \nIl modello viene arricchito recependo da Antoine Augustin Cournot il calcolo infinitesimale ed applicandolo all'economia pura. In tal modo Walras arriv\u00f2 a dimostrare come, in condizioni di concorrenza perfetta, \u00e8 possibile determinare un sistema di prezzi d'equilibrio che comporta l'eguaglianza tra domanda ed offerta in tutti i mercati, nonch\u00e9 l'eguaglianza tra costo di produzione e prezzo di vendita per ciascun bene e per ciascun imprenditore.\nIn tal modo, viene eliminato il mistero della \"mano invisibile\" in quanto non ce n'\u00e8 pi\u00f9 esigenza: mentre in Smith e nei classici, l'equilibrio era determinabile in due stadi - il primo era costituito dalla dimostrazione dell'esistenza logica dell'equilibrio, il secondo dalla dimostrazione del modo per arrivarvi - con Walras i due stadi sono diventati uno solo: dato che la dimostrazione dell'esistenza logica dell'equilibrio incorpora anche come arrivarvi, la \u201cmano invisibile\u201d non \u00e8 pi\u00f9 necessaria."}
{"id": "303538", "revid": "1704678", "url": "https://it.wikipedia.org/wiki?curid=303538", "title": "Savoia-Marchetti S.M.81", "text": "Il Savoia-Marchetti S.81 \"Pipistrello\" fu un bombardiere, trimotore e monoplano ad ala bassa, sviluppato dall'azienda aeronautica italiana Savoia-Marchetti nei primi anni trenta.\nOper\u00f2 nella Guerra civile spagnola, in quella d'Etiopia e durante la Seconda guerra mondiale, venendo relegato a compiti di trasporto verso la fine della sua carriera.\nStoria del progetto.\nProgettato dall'ing. Marchetti e sviluppato parallelamente al Savoia-Marchetti S.M.73, era un monoplano ad ala bassa con carrello fisso, a costruzione e rivestimento misti. Messo a punto il progetto, furono predisposte due linee di fabbricazione parallele: una per l'S.73 destinato al trasporto civile e l'altra per l'S.81 bombardiere con possibilit\u00e0 di rapida trasformazione in velivolo da trasporto. Tale fu la fortuna di questi modelli, che, per far fronte alle commesse, se ne fecero fabbricare anche da altre ditte, come Piaggio, Aer Macchi, Ausa, Breda e CRDA.\nIl prototipo comp\u00ec il primo volo sulla pista di Vergiate l'8 febbraio 1935 ai comandi del pilota collaudatore Adriano Bacula e, dopo essere stato positivamente valutato alla Direzione Superiore Studi ed Esperienze di Guidonia, se ne avvi\u00f2 la produzione in serie affidata, oltre che alla SIAI, ad altre sette ditte allo scopo di disporre di un buon numero di esemplari in breve tempo. I collaudi dimostrarono che si trattava di un apparecchio robusto, affidabile e dotato di notevoli caratteristiche aeronautiche.\nL'S.M.81 non sub\u00ec grosse modifiche durante la sua vita operativa, se non le numerose motorizzazioni, tutte con propulsori radiali raffreddati ad aria. Tra i pi\u00f9 comuni i Piaggio P.X RC.35 da 700 CV e gli Alfa Romeo 125 RC.35 da 650 CV.\nUna variante mont\u00f2 anche motori francesi a doppia stella da 14 cilindri, Gnome-Rh\u00f4ne 14K da 650 CV, provenienti da lotti requisiti. Altre modifiche furono effettuate su apparecchi da bombardamento per la loro riconversione a trasporti, con lo sbarco degli equipaggiamenti bellici e dell'armamento difensivo, e la sostituzione della torretta dorsale semi-retrattile Breda H con una Caproni-Lanciani \"Delta\". Nel corso del secondo conflitto mondiale ricevette il nomignolo di \"Pipistrello\", perch\u00e9 impiegato in missioni notturne.\nL'ala era in tre parti, bassa a sbalzo e completamente in legno, con ipersostentatori e aletta di compensazione regolabile a terra. I piani di coda erano in tubi d'acciaio rivestiti in tela, il timone di direzione era dotato di aletta servo motrice e la fusoliera era in traliccio di tubi metallici saldati e rivestita in compensato e tela. Il carrello d'atterraggio era fisso e aveva ruote indipendenti carenate munite di freni pneumatici.\nImpiego operativo.\nNel 1935 era in dotazione alla 20\u00aa Squadriglia e 21\u00aa Squadriglia.\nL'S.M.81 fece in tempo ad intervenire negli ultimi giorni della campagna di Abissinia, pi\u00f9 a scopo propagandistico che per reali esigenze nell'11\u00aa Squadriglia, 13\u00aa Squadriglia e 62\u00aa Squadriglia. In questa fase oper\u00f2 anche con la 63\u00aa Squadriglia come ricognitore e trasporto.\nNel corso dello stesso anno (1936) fu il primo aereo militare italiano ad essere inviato da Mussolini in aiuto della rivolta del generale Francisco Franco in Spagna. Assieme a modelli pi\u00f9 recenti oper\u00f2 intensamente durante tutta la guerra civile spagnola. Particolarmente attive furono le squadriglie basate nelle isole Baleari, impegnate a colpire sistematicamente la citt\u00e0 di Barcellona.\nAll'epoca della sua entrata in servizio era uno dei pi\u00f9 moderni bombardieri del mondo, e alla vigilia della seconda guerra mondiale, bench\u00e9 ormai superati, circa 300 S.M.81 armavano ancora numerose squadriglie da bombardamento in Africa settentrionale italiana, Albania, Egeo e Africa Orientale Italiana. Al 10 giugno 1940 erano disponibili ancora 294 S.M.81, relegati per lo pi\u00f9 all'impiego notturno. Ma i primi aerei italiani ad entrare in azione in Africa Orientale furono - di giorno - proprio due S.M.81. L'11 giugno 1940, uno attacc\u00f2 Porto Sudan e l'altro svolse una missione di ricognizione sul Mar Rosso. Quella stessa notte, tre \"Pipistrelli\" decollarono per bombardare Aden, ma uno torn\u00f2 indietro e un altro impatt\u00f2 contro una collina vicino a Massaua mentre tentava un atterraggio.\n Ritirato dalla prima linea entro la fine 1940 trov\u00f2 un utile impiego come aereo da trasporto. Ne furono assegnati alcuni esemplari all'Iraq, impegnato vanamente nel 1941 in una guerra come alleato dell'Asse.\nDopo l'armistizio del settembre 1943, 4 esemplari continuarono ad operare con l'Aeronautica Cobelligerante Italiana fino al dicembre 1944 Gli esemplari rimasti a nord vennero utilizzati dal Gruppo Aerotrasporti Capitano 'Felice Terracciano' dell'Aeronautica Nazionale Repubblicana. Il reparto, costituitosi nel novembre 1943 ed equipaggiato anche con Junkers Ju 52/3m, oper\u00f2 sul fronte orientale.\nIl reparto vol\u00f2 con insegne tedesche, sotto la designazione \"Transportgruppe 10\". Nel giugno 1944, 19 S.M.81 trasportarono dall'Estonia a Immola, in Finlandia, il personale tecnico della \"combat force\" \"Gefechtsverband Kuhlmet\", equipaggiata con Focke-Wulf Fw 190 e Junkers Ju 87 Stukas, destinata a rafforzare l'aeronautica finlandese a fronte dell'offensiva sovietica.\nIl \"Transportgruppe 10\" oper\u00f2 in Finlandia fino al novembre 1944.\nUn numero modesto di \"Pipistrelli\" sopravvisse alla guerra e rest\u00f2 in servizio in Italia fino al 1950.\nIncidente di Roccagorga.\nIl velivolo Savoia Marchetti S.M.81 fu protagonista di un grave incidente avvenuto nella cittadina di Roccagorga in provincia di Latina il 10 novembre 1936. Durante una esercitazione di lunga navigazione e addestramento strumentale, un trimotore S.M.81, gregario di una pattuglia da bombardamento, causa una forte perturbazione, vir\u00f2 verso Roccagorga ed entr\u00f2 in avaria, precipitando nei pressi della principale piazza cittadina, in via Cristoforo Colombo. L'impatto fu tremendo e provoc\u00f2 vittime sia tra i membri dell'equipaggio che tra i civili. Le cronache parlano di 16 vittime tra cui 6 abitanti di Roccacorga morti nel tentativo di salvare i membri dell'equipaggio intrappolati nel relitto.\nSi tratt\u00f2 del pi\u00f9 grave incidente aereo dell'aviazione fascista.\nSul luogo verso sera giunse personalmente Mussolini accompagnato dal prefetto di Littoria e da alcuni alti ufficiali, per constatare i danni provocati dall'incidente e rendere omaggio alle vittime militari e civili deposte nella chiesa dei SS. Leonardo ed Erasmo.\nTra i militari componenti l'equipaggio morirono nell'incidente il secondo pilota s.te Andrea Luigi Fumo ed il s.te Corrado Ciani."}
{"id": "303541", "revid": "27406", "url": "https://it.wikipedia.org/wiki?curid=303541", "title": "Alta definizione", "text": ""}
{"id": "303544", "revid": "599013", "url": "https://it.wikipedia.org/wiki?curid=303544", "title": "Cerbottana", "text": "La cerbottana \u00e8 un'arma da lancio ad aria. Essa \u00e8 costituita da tubo di lunghezza variabile per tirare proiettili (dardi). Il tiratore soffia in una estremit\u00e0 del tubo forzando l'uscita del dardo dall'altra.\nStoria.\nL'arma \u00e8 stata utilizzata da molte popolazioni nel corso dei secoli, tra cui alcune del Sud-est asiatico, nell'area amazzonica, e in altre parti dell'America, settentrionale, centrale e meridionale, per esempio dai Cherokee.\nNel medioevo era denominata gravatana o anche sarabatana, in questo secondo caso per\u00f2 era inteso il tubo entro il quale si dice che i saraceni durante le crociate infilassero il \"governale\" (e cio\u00e8 l'asticciola di legno) dei razzi incendiari che lanciavano sui crociati. L'espediente era attuato per meglio dirigere la traiettoria del razzo stesso.\n\"Fukiya\" (\u5439\u77e2) \u00e8 la denominazione giapponese per la cerbottana, utilizzata in passato principalmente per giochi e divertimenti civili ma anche a scopo militare con opportuni accorgimenti. Il suo uso era trasmesso in alcune scuole di \"bujutsu\".\nUtilizzi.\n\u00c8 uno strumento che viene ancora utilizzato da numerose popolazioni, soprattutto delle aree tropicali, per cacciare piccoli animali. A volte sono usate al posto delle armi ad aria compressa per lanciarte dardi tranquillizzanti contro animali. Il potere offensivo della cerbottana \u00e8 basso, perci\u00f2 il suo uso per la caccia \u00e8 limitato dalla possibilit\u00e0 di servirsi di veleno per intingervi la punta del dardo. \nLa relativa associazione sportiva \u00e8 la International Fukiyado Association, un'organizzazione giapponese la quale, con altre affiliate in varie parti del mondo, tenta di far diventare il tiro con la cerbottana uno sport olimpico.\nBibliografia.\nJuan F. Marino, Sumpitan - Il Grande Libro della Cerbottana (le origini, la storia, la tecnica, lo sport), Edarc Edizioni, 2007"}
{"id": "303548", "revid": "1718925", "url": "https://it.wikipedia.org/wiki?curid=303548", "title": "Organizzazione meteorologica mondiale", "text": "L'organizzazione meteorologica mondiale (OMM) (in inglese \"World Meteorological Organization - WMO\") \u00e8 un'organizzazione intergovernativa di carattere tecnico, che si occupa di meteorologia e che comprende 191 Stati membri e Territori.\nStoria.\n\u00c8 originaria dall'International Meteorological Organization (IMO), fondata nel 1873. Stabilita nel 1950, l'OMM divent\u00f2 un'agenzia delle Nazioni Unite nel campo della meteorologia (sia come tempo atmosferico sia come climatico), idrologia e le relative scienze geofisiche. L'organizzazione ha base a Ginevra (Svizzera).\nIl presidente corrente \u00e8 dal 2019 Gerhard Adrian e il segretario generale \u00e8 il finlandese Petteri Taalas.\nDescrizione.\nObiettivi.\nGli obiettivi che l'organizzazione si \u00e8 imposta sono:\nAttivit\u00e0.\nA partire dal 1950, l'IMO ha organizzato il \"World Meteorological Day\", una giornata-evento sugli impatti del cambiamento climatico, che si \u00e8 regolarmente svolta in tutti gli Stati membri con uno \"slogan\" di volta in volta differente. Il giorno prescelto \u00e8 sempre stato il 23 marzo, al fine di commemorare l'entrata in vigore dello statuto dell'organizzazione. In tale occasione, numerosi Stati emettono francobolli che ricordano il tema dell'evento o il conseguimento di particolari obbiettivi climatici.\nNel 1956 fu istituito l\"'International Meteorological Organization Prize\", un riconoscimento annuale per i contributi nel campo della meteorologia, e, a decorrere dal 1971, in quello del'idrologia applicata. Esso consiste in una medaglia d'oro da 24 carati avente un diametro di 57 millimetri, che sul verso riporta la dicitura latina \"Pro singulari erga scientiam meteorologicam merito\" (\"a motivo del merito singolare per la scienza meteorologica\"), unitamente a un contributo di 10 000 franchi svizzeri. Il nome fu scelto quando l'IMO ancora si chiamava \"International Meteorological Organization\"."}
{"id": "303549", "revid": "916580", "url": "https://it.wikipedia.org/wiki?curid=303549", "title": "Arabidopsis thaliana", "text": "L'arabetta comune (Arabidopsis thaliana ) \u00e8 una piccola pianta annuale o biennale appartenente alla Famiglia delle Brassicacee, a volte nota semplicemente come Arabidopsis, soprattutto nella comunit\u00e0 scientifica. Sebbene non sia di alcuna particolare importanza agronomica, \u00e8 molto studiata in quanto \u00e8 utilizzata come organismo modello per le scienze vegetali.\nMorfologia.\nSi presenta come una pianta erbacea di altezza compresa tra i 10 e i 50\u00a0cm.\nHa fusto eretto coperto da peli ramificati, pi\u00f9 densi verso la base e pi\u00f9 radi man mano che ci si avvicina alla infiorescenza.\nLe foglie sono semplici, di forma ellittica o ovale, con bordo intero. Ha due tipi di foglie, quelle basali, pi\u00f9 grandi, disposte a rosetta, e quelle disposte sul fusto, pi\u00f9 piccole, sessili, con corto picciolo.\nLe infiorescenze si presentano a grappoli, alle estremit\u00e0 del fusto o dei rami. I fiori sono ermafroditi, ovvero presentano gli attributi di entrambi i sessi. Hanno un diametro di 0,5\u00a0cm, di norma con quattro petali bianchi.\nIl frutto \u00e8 una siliqua lineare che compare al centro del fiore, lunga circa 3\u00a0cm e spessa circa 1\u00a0mm, cilindrica, un poco arcuata e senza peli. Contiene due cavit\u00e0 nelle quali alloggiano i semi ovoidali, in numero elevato: circa 30 per siliqua. A maturazione assumono un colore arancio.\nDistribuzione.\n\"Arabidopsis thaliana\", in origine nativa dell'Europa e dell'Asia Centrale, si \u00e8 diffusa nelle zone a clima temperato dei cinque continenti. In Italia \u00e8 una comune infestante diffusa in tutto il territorio.\nPrivilegia terreni sabbiosi.\nEtimologia.\nIl nome del genere allude alla somiglianza della pianta al genere Arabis, \"opsis\" \u00e8 un suffisso che ha il significato di \" simile a\" , \"somigliante a\".\nL'epiteto specifico \"thaliana\" \u00e8 stato attribuito in onore al medico e botanico tedesco Johannes Thal (1542-1583).\nOrganismo modello.\nLa scelta di \"Arabidopsis\" come organismo modello per la genetica e la biologia molecolare e cellulare delle piante ha diverse ragioni. Le dimensioni relativamente contenute del suo genoma (circa 125 milioni di paia di nucleotidi, in soli cinque cromosomi) l'hanno resa una pianta ideale per la creazione di mappe genetiche e per il sequenziamento del genoma, il primo ad essere stato completato, nel 2000, nel regno vegetale. Da allora il punto focale della ricerca \u00e8 diventato scoprire qual \u00e8 la funzione di ognuno dei circa 26500 geni contenuti.\nAltri vantaggi di \"Arabidopsis\" che l'hanno eletta ad organismo modello sono le piccole dimensioni (che la rendono ideale negli spazi sempre ristretti dei laboratori e delle serre negli istituti di ricerca) e il ciclo di vita breve: servono soltanto circa sei settimane (con variazioni tra la stagione invernale e quella estiva) dalla germinazione di una piantina fino a che questa, diventata adulta, produca propri semi. Questo fatto accelera notevolmente la ricerca che per altre specie vegetali richiede tempi molto pi\u00f9 lunghi. Un ulteriore vantaggio di \"Arabidopsis\" \u00e8 infine la semplicit\u00e0 con la quale si possono produrre piante transgeniche, tramite il processo di trasformazione genetica, sfruttando il batterio \"Agrobacterium tumefaciens\" per incorporare nuovo DNA nel genoma della pianta.\nStoria della ricerca su \"Arabidopsis\".\nIl primo mutante di \"Arabidopsis\" \u00e8 stato identificato da Alexander Braun nel 1873: oggi questo mutante \u00e8 noto come \"AGAMOUS\" e il gene responsabile \u00e8 stato clonato nel 1990. Friedrich Laibach pubblic\u00f2 il numero di cromosomi di \"Arabidopsis\" nel 1907 e fu il primo a proporre, nel 1943, di usare questa pianta come modello per le scienze vegetali. Erna Reinholz, sua studentessa, pubblic\u00f2 la sua tesi nel 1945, descrivendo la prima collezione di mutanti di \"Arabidopsis\", generati usando la mutagenesi indotta da raggi X. Laibach continu\u00f2 le sue ricerche e con l'aiuto di Albert Kranz collezion\u00f2 750 diversi ecotipi provenienti da ogni parte del mondo.\nNegli anni cinquanta e sessanta John Langridge e George R\u00e9dei concentrarono i propri sforzi sull'utilizzo di \"Arabidopsis\" come organismo utile per gli esperimenti in laboratorio. R\u00e9dei scrisse diverse pubblicazioni su giornali scientifici internazionali, proponendo \"Arabidopsis\" come pianta modello.\nLa nascita di una vera e propria comunit\u00e0 scientifica dedicata ad \"arabidopsis\" si pu\u00f2 far risalire al 1964, quando fu creata la \"newsletter\" \"Arabidopsis Information Service\" ad essa dedicata. L'anno successivo (1965) si tenne a Gottinga, in Germania, il primo convegno internazionale, la \"International Arabidopsis Conference\". Fu per\u00f2 soltanto negli anni ottanta che \"Arabidopsis\" inizi\u00f2 ad essere usata in tutto il mondo per le ricerche in laboratorio sulle piante. Fino ad allora era stato il mais ad essere considerato organismo modello per la genetica vegetale; altri concorrenti al ruolo di organismo modello erano allora il tabacco e la petunia, entrambi facili da trasformare. Proprio la facilit\u00e0 di trasformazione fu per\u00f2 l'elemento decisivo a favore di \"Arabidopsis\" quando, nel 1986, venne pubblicato il metodo di trasformazione tramite \"Agrobacterium\" e, lo stesso anno, il resoconto del primo clonaggio di un gene di questa pianta.\nGrazie all'adozione come organismo modello, \"Arabidopsis\" \u00e8 stata la prima pianta di cui si \u00e8 sequenziato, con uno sforzo internazionale di numerosi gruppi di ricerca, il genoma. La prima bozza \u00e8 stata pubblicata nel 2000, da allora pi\u00f9 volte migliorata e corretta. Oggi sono migliaia i gruppi in tutto il mondo che concentrano le proprie ricerche su questa pianta.\nLa \"Arabidopsis thaliana\" \u00e8 la pianta modello nell'esperimento Growth-1 sulla Stazione Spaziale Internazionale finalizzato alla ricerca sulla crescita in condizioni di microgravit\u00e0."}
{"id": "303562", "revid": "124146826", "url": "https://it.wikipedia.org/wiki?curid=303562", "title": "Lofoforo", "text": "In zoologia il lofoforo \u00e8 un organo a forma di ferro di cavallo che circonda la bocca; la sua forma \u00e8 variabile a seconda del gruppo animale considerato, ed \u00e8 provvisto di numerosi tentacoli ciliati. Le ciglia in continuo movimento producono una corrente d'acqua che favorisce l'apporto di ossigeno e di alimento. I tre phyla animali che ne sono provvisti costituiscono il raggruppamento dei lofoforati (di nessuna valenza cladistica, filogenetica), tutti filtratori sospensivori e appartenenti al clade Lophotrochozoa: "}
{"id": "303566", "revid": "1543377", "url": "https://it.wikipedia.org/wiki?curid=303566", "title": "Niamh", "text": "Nella mitologia irlandese e celtica, Niamh (pronuncia o ) era figlia di Manannan mac Lir e regina di T\u00edr na n\u00d3g.\nNiamh ed Ois\u00edn.\nInnamoratasi di Ois\u00edn, poeta e guerriero della Fianna figlio di Fionn mac Cumhail, and\u00f2 in Irlanda sul suo destriero Embarr per rapirlo.\nBench\u00e9 profondamente innamorato di Niamh, ed affezionato ai due figli avuti da lei, Oscar e Plor na mBan, dopo tre anni a T\u00edr na n\u00d3g Ois\u00edn inizi\u00f2 a sentire la mancanza della sua terra e decise di tornare a casa per rivedere i suoi cari. Niamh gli prest\u00f2 Embarr, che poteva galoppare senza toccare terra, e gli fece promettere di non toccare mail il suolo.\nI tre anni trascorsi a Tir na n\u00d3g risultarono 300 in Irlanda, e quando Ois\u00edn tocc\u00f2 terra dopo essere caduto di sella, gli piombarono addosso facendolo invecchiare rapidamente. Nel frattempo Niamh, che aveva messo alla luce sua figlia, torn\u00f2 in Irlanda a cercarlo, trovandolo morto.\nCuriosit\u00e0.\nNella Marina irlandese una nave \u00e8 stata chiamata L\u00c9 Niamh (P52) in suo onore."}
{"id": "303567", "revid": "123526678", "url": "https://it.wikipedia.org/wiki?curid=303567", "title": "Arsina", "text": "L'arsina o idruro arsenioso (AsH3) \u00e8 un gas infiammabile e altamente tossico composto d'arsenico e d'idrogeno. \nIndustrialmente l'arsina o idruro arsenioso viene utilizzata come agente per la deposizione di arsenico nella preparazione di semiconduttori, tuttavia questa sostanza \u00e8 stata anche valutata come arma chimica sin da prima della seconda guerra mondiale, essendo incolore, praticamente inodore, pi\u00f9 densa dell'aria di circa 2,5 volte e letale a concentrazioni inferiori a quelle richieste per percepirne il sottile odore, simile a quello dell'aglio. Essa tuttavia non \u00e8 stata mai ufficialmente utilizzata sul campo, apparentemente a causa della sua minore efficacia rispetto al fosgene e delle difficolt\u00e0 nella manipolazione dovute all'infiammabilit\u00e0 dell'arsina o idruro arsenioso.\nAl contrario, sostanze organiche basate sull'arsina o idruro arsenioso come la lewisite (\u03b2-clorovinildicloroarsina), l\"adamsite\" (difenilaminoarsina), \"Clark I\" (difenilcloroarsina) e \"Clark II\" (difenilcianoarsina) sono state sviluppate ed effettivamente utilizzate come armi chimiche.\nL'arsina o idruro arsenioso \u00e8 inoltre ben nota nel campo della scienza forense, in quanto la sua formazione e successiva decomposizione sono alla base del test di Marsh, una procedura ormai antiquata, ma molto sensibile, utilizzata per individuare la presenza di arsenico nelle vittime di sospetto avvelenamento. Sebbene il test di Marsh sia stato largamente utilizzato verso la fine del diciannovesimo secolo e l'inizio del ventesimo, oggigiorno analisi pi\u00f9 evolute basate sull'attivazione neutronica lo hanno sostituito nelle analisi forensi.\nTossicologia.\nLa tossicit\u00e0 dell'arsina o idruro arsenioso differisce da quella degli altri composti a base di arsenico. La principale via di esposizione a questa sostanza \u00e8 quella inalatoria, sebbene siano stati descritti casi di avvelenamento per contatto con la pelle. L'arsina tende a legarsi in modo stabile all'emoglobina dei globuli rossi, causando quindi un'accelerazione nella distruzione (emolisi) di queste cellule.\nI primi segni di un'esposizione possono avere luogo anche a diverse ore dal momento dell'esposizione e includono: mal di testa, vertigini e nausea, seguite dai sintomi di un'anemia emolitica come elevati livelli di bilirubina non-coniugata, emoglobinuria e nefropatia. Nei casi pi\u00f9 gravi i danni ai reni possono anche essere permanenti.\nL'esposizione a concentrazioni di arsina o idruro arsenioso di 250 ppm \u00e8 rapidamente fatale, cos\u00ec come circa 30 minuti a concentrazioni di 25-30 ppm o tempi pi\u00f9 prolungati con concentrazioni di circa 10 ppm. I sintomi dell'avvelenamento possono diventare apparenti dopo un'esposizione a concentrazioni di 0,5 ppm. Sebbene dati sulla tossicit\u00e0 cronica dell'arsina o idruro arsenioso non siano disponibili, \u00e8 presumibile che un'esposizione a lungo termine possa causare arsenicosi, cos\u00ec come gli altri composti dell'arsenico."}
{"id": "303568", "revid": "62221", "url": "https://it.wikipedia.org/wiki?curid=303568", "title": "Parassita", "text": ""}
{"id": "303569", "revid": "6923", "url": "https://it.wikipedia.org/wiki?curid=303569", "title": "Reggiane Re.2000", "text": "Il Reggiane Re.2000, noto anche, non ufficialmente, come \"Falco\", era un aereo da caccia monomotore, monoplano ad ala bassa e monoposto, sviluppato dall'azienda aeronautica italiana Officine Meccaniche Reggiane nei tardi anni trenta.\nPrimo progetto realizzato in proprio dall'azienda emiliana, controllata dalla Caproni SpA, trov\u00f2 impiego marginale nella Regia Aeronautica nella prima parte della seconda guerra mondiale. Il velivolo ebbe successo commerciale soprattutto all'estero: venduto in Svezia e Ungheria (in quest'ultimo paese venne anche costruito su licenza), venne utilizzato dalle relative aeronautiche militari che lo denominarono, rispettivamente, J 20 ed H\u00e9ja.\nStoria del progetto.\nIl progetto del Re.2000 nacque nel 1938 a cura degli ingegneri Roberto Longhi (di ritorno da un biennio di studi compiuto negli Stati Uniti d'America) e Antonio Alessio, in risposta alla richiesta per un caccia monoplano avanzata dalla Regia Aeronautica fra il 1935 e il 1936.\nPosteriore agli altri progetti (AUSA AUT 18, Caproni Vizzola F.5, Fiat G.50, Macchi M.C.200 e IMAM Ro.51) presentati a fronte della medesima richiesta, il disegno del Re.2000 si distaccava in modo sostanziale dai suoi concorrenti, incorporando soluzioni tecniche e costruttive d'avanguardia la cui paternit\u00e0 viene attribuita all'esperienza internazionale maturata dall'ingegner Longhi.\nTutte le fonti bibliografiche, tuttavia, evidenziano la notevole somiglianza esteriore tra il Re.2000 e lo statunitense Seversky P-35 (la fusoliera e le ali erano identiche, anche se la cabina di pilotaggio, il carrello d'atterraggio e il radiatore dell'olio vennero ridisegnati) e, anche in ragione della coincidenza di dati geometrici, indicano la possibilit\u00e0 che il progetto del caccia italiano non fosse del tutto originale. In realt\u00e0 nel corso del 1937 la Caproni e la Seversky si trovarono a trattare sulla possibile acquisizione della licenza di costruzione del P-35, senza tuttavia trovare un accordo definitivo. Risultano frutto di congetture non comprovate sia la possibilit\u00e0 che Longhi avesse acquisito i progetti del P-35 durante il suo viaggio negli Stati Uniti, sia la possibile conclusione di un accordo occulto tra le due societ\u00e0; tra l'altro quest'ultima ipotesi sarebbe una delle cause dell'estromissione di Alexander de Seversky dall'azienda di cui era stato fondatore, unitamente alla vendita di 20 esemplari di una variante biposto del P-35 alla Marina imperiale giapponese. In ogni caso il progetto venne definitivamente completato dall'ingegner Giuseppe Pambianchi, i cui disegni finali risultano datati 2 aprile 1938.\nDopo esperimenti nella galleria del vento del campo di aviazione di Taliedo, ai comandi di Mario de Bernardi, gi\u00e0 collaudatore della Caproni, il Re.2000 venne portato in volo per la prima volta a Reggio Emilia, sulla pista di prova dell'azienda, il 24 maggio 1939. La macchina diede riscontri positivi e furono necessarie solo modifiche minori agli scarichi del motore e alla presa d'aria del carburatore (allungata), oltre all'aggiunta di un'ogiva all'elica prima di inviare il prototipo MM.408 a Guidonia per successivi test, dove tornarono di nuovo in luce le buone caratteristiche complessive. In particolare, a differenza degli altri due caccia italiani all'epoca gi\u00e0 in fase di consegna ai reparti (il Macchi M.C.200 ed il Fiat G.50), il Re.2000 non tendeva a entrare in autorotazione. Un altro fattore di vantaggio del Re.2000 era determinato dall'utilizzo di tecniche costruttive altamente industrializzate, impiegate al fine di consentirne una pi\u00f9 agevole produzione in grande serie.\nDi contro, tra i difetti della macchina vennero evidenziati la presenza, fatto unico nel panorama nazionale dell'epoca, di serbatoi integrali disposti nelle ali (soluzione che gener\u00f2 preoccupazioni nelle autorit\u00e0 preposte alla valutazione del velivolo in considerazione anche del fatto che la perdita di alcuni rivetti aveva provocato fuoriuscite di carburante) e l'insoddisfacente affidabilit\u00e0 del motore radiale Piaggio P.XI RC.40, un 14 cilindri a doppia stella, derivato dal francese Gnome-Rh\u00f4ne 14K Mistral Major.\nL'esito finale delle prove valutative fu quindi avverso al caccia Reggiane, che venne impiegato solo marginalmente dalle forze armate del proprio paese d'origine. Al contrario la macchina suscit\u00f2 interesse al di fuori dei confini nazionali: il primo paese straniero a siglare un contratto d'acquisto fu l'Ungheria che, nel dicembre del 1939, ordin\u00f2 un lotto di 70 velivoli e acquis\u00ec la licenza per altri 200 esemplari. In seguito, nel novembre del 1940, anche la Svezia (colpita dall'embargo statunitense che, consentendo vendite di armamenti al solo Regno Unito, imped\u00ec la consegna di 60 Seversky P-35) stipul\u00f2 un contratto per 60 Re.2000.\nA tal proposito, risultano contraddittorie le notizie relative all'interessamento di altri paesi nei confronti del caccia della Reggiane: non vi sarebbe infatti alcun riscontro circa 300 (oppure 1\u00a0000) esemplari, la cui richiesta da parte del Regno Unito sarebbe stata oggetto di trattative protrattesi fino ai primi mesi del 1940. Un'altra fonte tuttavia scende pi\u00f9 in profondit\u00e0 nei dettagli e attribuisce al Regno Unito un ordine di 300 Re.2000 firmato nel 1940 e nato dall'interruzione dei contatti con gli statunitensi per l'acquisto del P-35 in seguito alla riorganizzazione della Seversky nella Republic Aviation Company; l'idea della Royal Air Force era di inviare i Re.2000 nel Medio Oriente, ma l'ingresso dell'Italia in guerra al fianco della Germania nazista interruppe ogni dialogo con la fabbrica italiana. Analogamente vengono citate richieste da parte delle autorit\u00e0 di Svizzera, Spagna, Regno di Jugoslavia (per 50 esemplari ciascuno) Finlandia (100 velivoli), Portogallo (produzione su licenza di 50 macchine) e Francia (generici \"contatti\"), ma sempre con l'uso del condizionale.\nSe dal punto di vista tecnico non vengono riportate differenze sostanziali rispetto al prototipo e ai pochi esemplari realizzati per la Regia Aeronautica, alcune modifiche vennero apportate agli esemplari ungheresi una volta giunti a destinazione: in particolare fu inserita una protezione corazzata alle spalle del pilota; questa modifica (non concordata con il costruttore), incidendo sul baricentro del velivolo, provoc\u00f2 cedimenti strutturali nella zona del ruotino d'appoggio posteriore e diede origine a fenomeni di autorotazione assenti all'origine.\nIl Re.2000 fu oggetto di ulteriori sviluppi in seguito alle sollecitazioni provenienti da alcuni comandanti dei reparti di volo italiani, al fine di sfruttare l'autonomia di cui era dotato (superiore a quella di tutti i velivoli di pari ruolo in servizio). Tre o quattro esemplari di una delle commesse estere furono modificati con l'adozione di serbatoi di carburante aggiuntivi in fusoliera e, sulla base di questa modifica, altri undici o dodici esemplari furono realizzati \"ex-novo\", dando cos\u00ec origine alla Serie II (nota anche come GA, \"Grande Autonomia\").\nDella stessa caratteristica venne fatto tesoro per realizzare una versione \"navalizzata\" del Re.2000: definita Serie III, o \"Catapultabile\", essa fu studiata per l'impiego sulle principali unit\u00e0 della flotta. Destinata a decollare mediante l'uso di catapulta (da cui la denominazione corrente), integrava irrobustimenti strutturali necessari a sopportare le sollecitazioni al momento del lancio ed era dotata degli opportuni ganci d'attacco alla catapulta. Non erano necessarie strutture aggiuntive per l'atterraggio, che avveniva, in ogni caso, presso basi sulla terraferma.\nIl Re.2000, infine, costitu\u00ec la base per lo sviluppo delle successive realizzazioni delle Reggiane: Longhi e Alessio nei mesi successivi realizzarono il Re.2001, il Re.2002 ed il Re.2003, facendo ampio ricorso alle esperienze maturate col \"Falco\"; i primi esemplari di tali modelli furono realizzati mediante la modifica di cellule di Re.2000.\nTecnica.\nStruttura.\nMonoplano, ad ala bassa, il Re.2000 era un velivolo dalla struttura interamente metallica, realizzata in lega di alluminio (della tipologia denominata \"superchitonal\") e rivestimento lavorante.\nLa fusoliera, rivettata, era di sezione circolare, caratterizzata dalla voluminosa cappottatura del motore al termine della quale iniziava il bordo d'entrata dell'ala. Nella parte superiore la cabina di pilotaggio era dotata di cupolino, con apertura a scorrimento, che nei primi esemplari era interamente vetrato mentre successivamente divenne metallico nella zona alle spalle del pilota. In ogni caso, la visibilit\u00e0 del pilota a 360\u00b0 era buona, limitata solo frontalmente dalle grandi dimensioni del motore. Nei velivoli delle Serie II, all'interno della fusoliera, alle spalle del pilota erano sistemati due serbatoi di carburante dalla capacit\u00e0 di 160 litri ciascuno.\nL'ala aveva pianta ellittica e struttura a cassone, realizzata con l'impiego di cinque longheroni, anch'essa in superchitonal e rivestimento lavorante; l'interno dello spessore alare, reso stagno mediante l'applicazione di gomma sigillante tramite un processo definito \"semapizzazione\", fungeva da serbatoio in grado di imbarcare 454,6 L di carburante nella parte centrale e 240,9 L nelle estremit\u00e0. Gli impennaggi erano di tipo classico, con gli stabilizzatori disposti alla base della deriva; anch'essi realizzati con la stessa struttura metallica delle altre parti del velivolo, avevano le parti mobili rivestite in tela.\nIl carrello d'atterraggio era di tipo triciclo posteriore; gli elementi principali monoruota si ritraevano all'indietro in un'apposita carenatura, con la ruota che (con una rotazione di 90\u00b0) alloggiava di piatto nello spessore dell'ala; questo schema di funzionamento \u00e8 da alcune fonti indicato come studio originale dell'ingegnere Virgilio Vardanega, mentre altri riportano che si tratti di una soluzione gi\u00e0 studiata dalla Curtiss Aeroplane and Motor Company. In coda il ruotino, orientabile, era retrattile.\nL'aereo era fornito di una radio Allocchio-Bacchini B.30 e di un impianto dell'ossigeno.\nMotore.\nL'unit\u00e0 motrice prescelta per la motorizzazione del Re.2000 era il Piaggio P.XI, nella versione RC.40 dotata di riduttore.\nMotore radiale a 14 cilindri, raffreddato ad aria e capace di erogare la potenza di 1\u00a0000 CV, esso era pi\u00f9 potente del Fiat A.74 che equipaggiava il Fiat G.50 e il Macchi M.C.200; esso rappresent\u00f2, malgrado le aspettative, uno dei punti deboli del caccia della Reggiane in quanto scarsamente affidabile. La presa d'aria del carburatore venne posizionata nella parte superiore della cappottatura NACA: tale espediente e diversi affinamenti aerodinamici garantirono al Re.2000, bench\u00e9 fornito di un motore meno potente, una velocit\u00e0 di 40\u00a0km/h superiore a quella del P-35.\nL'elica era anch'essa di costruzione Piaggio: tripala metallica, aveva passo variabile e diametro di 3,10 m.\nArmamento.\nIl Re.2000 era armato con due mitragliatrici Breda-SAFAT calibro 12,7 mm, spesso soggette a incepparsi, sistemate sopra il motore e sparanti attraverso il disco dell'elica mediante sistema di sincronizzazione. Le mitragliatrici erano azionabili anche singolarmente, e avevano ciascuna 300 colpi a disposizione. La Reggiane pens\u00f2 anche a un ipotetico inserimento di una mitragliatrice per ala, ma l'idea venne presto abbandonata.\nSotto le ali erano predisposti attacchi per il trasporto di bombe (fino a 200\u00a0kg) o quattro spezzoniere Nardi (due per ala) per missioni di attacco al suolo, ciascuna composta da ventidue ordigni da 2\u00a0kg l'uno.\nImpiego operativo.\nRegno d'Ungheria.\nA met\u00e0 del 1939 i vertici dell'aeronautica militare ungherese decisero di avviare una modernizzazione della loro forza aerea. Qualche giorno dopo un rapporto giunto dall'incaricato militare ungherese all'ambasciata di Roma consigli\u00f2 la visita in Italia di una commissione per valutare il Caproni Ca.135bis, il Savoia-Marchetti S.M.79 e il Reggiane Re.2000, con quest'ultimo che, a parere del diplomatico, rispettava tutti i requisiti imposti dall'aeronautica del suo paese. Il 27 dicembre di quell'anno venne siglato con la Reggiane un contratto per la fornitura di settanta Re.2000 armati e forniti della strumentazione di bordo, mentre le radio R-13 di produzione locale sarebbero state installate in Ungheria; il contratto prevedeva anche la costruzione su licenza in Ungheria dell'aereo propulso da un motore, anch'esso ungherese, Weiss Manfr\u00e9d WMK-14, azionante un'elica Fiat-Hamilton. Questa versione del caccia Reggiane prodotto localmente in circa 200 esemplari venne identificata come M\u00c1VAG H\u00e9ja II, mentre gli aerei inviati dalla fabbrica italiana presero la semplice denominazione di \"H\u00e9ja\" (\"astore\" in ungherese, traduzione indiretta del \"falco\" italiano). Le prime consegne erano previste per il 15 gennaio 1940, ma i continui ritardi obbligarono il ministero della difesa a inviare un proprio incaricato in Italia per verificare la situazione. Giunto a Reggio Emilia verso la met\u00e0 di aprile, l'ungherese scopr\u00ec che era stato completato, a causa della carenza di materiali, un solo aereo. Il primo Re.2000 decoll\u00f2 infatti per l'Ungheria solamente il 21 maggio 1940, seguito per la fine dell'anno solo da altri sei aerei. La Reggiane infatti aveva dirottato nove Re.2000 destinati al paese dell'Europa centro-orientale verso la Regia Marina.\nSubito iniziarono i test di volo e l'addestramento dei piloti. Al 21 giugno 1941 erano arrivati in Ungheria quarantotto H\u00e9ja, assemblati da meccanici ungheresi assistiti da colleghi italiani, cos\u00ec come era italiano il pilota inviato dalla Reggiane a supporto dei test di volo. Quasi tutti questi aerei soffrirono di problemi di aspirazione del motore che sfociarono in due atterraggi forzati e in un aereo coinvolto in un incendio. Tali difetti non vennero corretti prima della fine del 1941. Un altro difetto presente negli H\u00e9ja erano le mitragliatrici calibrate male e soggette a incepparsi; il parabrezza di un aereo si stacc\u00f2 durante una manovra acrobatica e quelli di altri tre aerei vennero danneggiati seriamente dal vento. Nonostante tutto l'aeronautica ungherese corresse questi difetti e riusc\u00ec a rendere operativi gli H\u00e9ja. Nel maggio 1942 inoltre fu pronto il primo H\u00e9ja con armatura posteriore per la difesa del pilota spessa 8\u00a0mm.\nI rimanenti ventidue Re.2000 arrivarono in Ungheria con estrema lentezza: l'ultimo giunse a Buda\u00f6rs solamente nel maggio 1943.\nI primi aerei giunti dall'Italia vennero inviati, nell'agosto 1940, a Debrecen, per rafforzare la componente da caccia dell'aeronautica ungherese in seguito alla cosiddetta \"crisi della Transilvania\" con la Romania, che sembrava dovesse sfociare, da un momento all'altro, in una vera e propria guerra. L'H\u00e9ja trov\u00f2 comunque un impiego effettivo al fronte orientale della seconda guerra mondiale contro l'Unione Sovietica: il 7 agosto 1941 sette di questi aerei, pilotati da uomini della 2\u00aa squadriglia del 1\u00ba stormo caccia guidati dal Sz\u00e1zados (capitano) L\u00e1szl\u00f3 Gyenes, toccarono terra all'aeroporto di Sutyska, 20\u00a0km a sud di Vinnycja, in Ucraina. Tre giorni dopo la squadriglia si spost\u00f2 a Pervomajs'kyj dove l'11 agosto inizi\u00f2 la prima missione di guerra degli H\u00e9ja: cinque di essi scortarono alcuni Caproni Ca.135 ungheresi durante un raid sopra Mykola\u00efv. Questo genere di missioni fu la principale attivit\u00e0 degli H\u00e9ja fino al 21 ottobre 1941, data in cui vennero richiamati in patria. Durante la permanenza al fronte vennero persi tre H\u00e9ja pi\u00f9 un altro danneggiato a fronte di tre Polikarpov I-16 abbattuti il 27 agosto sopra Dnipropetrovs'k da tre distinti piloti ungheresi.\nDopo una riorganizzazione delle sue forze l'aeronautica ungherese rimand\u00f2 al fronte dodici H\u00e9ja facenti parte della 1\u00aa squadriglia del 1\u00ba stormo caccia guidato dall'\u00d6rnagy (maggiore) K\u00e1lm\u00e1n Csuk\u00e1s. Partito il 1\u00ba luglio 1942 e arrivata al fronte tre giorni dopo, la squadriglia venne inquadrata nell'VIII. Fliegerkorps (VIII corpo aereo) della Luftwaffe, l'aeronautica militare tedesca, con cui vennero anche presi contatti per migliorare il riconoscimento da parte del personale di terra tedesco degli H\u00e9ja e dei Fiat C.R.42 (vi furono infatti episodi di fuoco amico per via della somiglianza dell'H\u00e9ja con il Polikarpov I-16). La 1\u00aa squadriglia venne dichiarata pronta al combattimento il 5 luglio e i tedeschi le assegnarono missioni di pattugliamento aereo e di scorta a ricognitori e bombardieri. Il 13 luglio l'unit\u00e0 ungherese cominci\u00f2 a riposizionarsi all'aeroporto di Staryj Oskol con l'attivit\u00e0 che riprese quattro giorni dopo con la copertura aerea di un reggimento corazzato in marcia a terra. Nei giorni seguenti gli H\u00e9ja funsero invece da scorta agli aerei da ricognizione.\nIl 30 luglio arrivarono al fronte altri undici H\u00e9ja facenti parte della 1\u00aa squadriglia del 2\u00ba stormo caccia comandata dal capitano B\u00e9la Keresztes che, assieme alla squadriglia di Csuk\u00e1s, si spost\u00f2 a Ilovskoye nei primissimi giorni di agosto. La squadriglia del 1\u00ba stormo, quella di Csuk\u00e1s, venne quindi assegnata alla scorta dei bombardieri, mentre quella del 2\u00ba stormo, di Keresztes, si occup\u00f2 della protezione dei ricognitori. In ogni caso, l'attivit\u00e0 venne pesantemente ostacolata dalla necessit\u00e0 di manutenzione continua dei mezzi, afflitti inoltre da svariati problemi tecnici che, all'8 agosto, avevano ridotto il numero complessivo di H\u00e9ja in grado di volare a quattro. Nello stesso mese poi quattro H\u00e9ja andarono distrutti per mano della caccia nemica o in seguito ad incidenti mentre altri sei risultarono danneggiati, seppur in maniera non grave. Di converso, i piloti ungheresi abbatterono nello stesso periodo cinque aerei sovietici segnando altre due vittorie certe pi\u00f9 un'altra probabile in settembre. Il mese seguente la squadriglia di Csuk\u00e1s inizi\u00f2 la conversione ai Messerschmitt Bf 109 tedeschi, seguita a novembre da quella di Keresztes. Gli H\u00e9ja andarono quindi ad equipaggiare la 2\u00aa squadriglia del 5\u00ba stormo caccia, che il 25 dicembre ne aveva in carico tredici, di cui per\u00f2 solo sei o sette operativi. Il 12 gennaio 1943 l'Armata Rossa sferr\u00f2 un'offensiva contro le truppe ungheresi appostate a nord-ovest di Stalingrado. Nel vano tentativo di contrastare l'offensiva due H\u00e9ja decollarono per scortare una formazione di bombardieri tedeschi che, tuttavia, li scambiarono per caccia sovietici intraprendendo quindi misure di fuga che li allontanarono dagli ungheresi, avvistati invece dai caccia sovietici ma comunque in grado di ritirarsi alla base senza danni. L'ultima missione degli H\u00e9ja al fronte orientale, una ricognizione, si verific\u00f2 il 15 gennaio. A partire da questa data tutti gli aerei furono immobilizzati dal gelo a Ilovskoye e, tra il 16 e il 19 gennaio, il personale di terra distrusse gli H\u00e9ja rimasti per evitarne la cattura da parte delle truppe sovietiche in avanzata.\nSvezia.\nNel 1939 l'aeronautica militare svedese (Svenska Flygvapnet) ordin\u00f2 il Seversky EP-106 dagli Stati Uniti, ma l'ordine, assieme a quello del Vultee P-66 Vanguard, venne cancellato dall'embargo adottato dagli USA verso la Svezia. Il governo svedese si interess\u00f2 quindi al Reggiane Re.2000, ordinato in sessanta esemplari il 28 novembre 1940. La commessa venne pagata parte in denaro e parte in nichel e cromo.\nI primi Re.2000 (MM.2303 e 2304) arrivarono smontati in Svezia nel 1941 e, dopo essere stati assemblati, vennero testati in volo il 18 settembre. Tutti i sessanta Re.2000 importati dalla Svezia, denominati J 20 (da \"Jaktplan\", \"aereo da caccia\" in svedese), vennero assegnati al 10\u00ba stormo caccia (abbreviato nella forma svedese in \"F 10\") diviso tra gli aeroporti di Bulltofta, vicino Malm\u00f6, e Rinkaby. Se i piloti accolsero favorevolmente il velivolo per la sua velocit\u00e0, il rateo di salita e la manovrabilit\u00e0, il personale di terra ebbe invece svariati problemi con le mitragliatrici, difficili da sincronizzare, e i motori, poich\u00e9 in Italia non si era pensato a nessun accorgimento per adattarli al rigido clima scandinavo.\nI J 20 vennero utilizzati per intercettare e scortare a terra gli aerei alleati e dell'Asse che sconfinavano nei cieli svedesi, territorio neutrale. L'unica perdita patita dall'aeronautica svedese in combattimento fu il J 20 che il 3 aprile 1945, durante un volo di pattuglia, intercett\u00f2 un Dornier Do 24 tedesco sopra Han\u00f6bukten. L'aereo della Luftwaffe apr\u00ec il fuoco e danneggi\u00f2 con il suo cannone da 20\u00a0mm il motore del caccia svedese, che esplose poco dopo causando la morte del pilota Erik Nordlund.\nDurante la guerra l'aeronautica svedese perse sedici J 20 a causa di errori dei piloti o di problemi meccanici, mentre altri diciotto vennero danneggiati. I J 20 rimasero in servizio fino al 1945 o 1946.\nRegno d'Italia.\nBench\u00e9 fosse stato escluso dal concorso, la Regia Aeronautica italiana mostr\u00f2 ugualmente interesse per il caccia Reggiane per un suo possibile uso come aereo imbarcato e pattugliatore marittimo per via della sua autonomia, pi\u00f9 ampia rispetto a quella di tutti gli altri caccia monoposto italiani. Tra la fine del 1941 e l'inizio del 1942 venne quindi sperimentata a Guidonia e a Reggio Emilia una versione catapultabile del Re.2000. I due prototipi costruiti (MM.471 e MM.485) andarono distrutti l'uno durante un rientro a Taranto, l'altro durante le procedure di imbarco nella nave; si scelse quindi di prelevare un esemplare (MM.8281) destinato alla Svezia con cui proseguire le prove. I problemi al sistema di lancio ritardarono la realizzazione del progetto, ostacolato anche dal fatto che la Regia Marina, per ragioni di sicurezza, era poco incline a far uscire dai porti le proprie navi per condurre dei test, tanto che dal maggio 1942 le prove continuarono a bordo della nave appoggio idrovolanti \"Giuseppe Miraglia\", soluzione economicamente pi\u00f9 vantaggiosa di un'eventuale conversione a scopo sperimentale di una nave da guerra. Il pilota collaudatore era l'asso tenente Giulio Reiner che, dopo prove di lancio con un cassone al posto dell'aereo per tarare la pressione della catapulta, decoll\u00f2 per la prima volta dal \"Giuseppe Miraglia\" il 9 maggio 1942.\nAlla fine si decise di assegnare questi Re.2000 parte alle navi da battaglia \"Vittorio Veneto\", \"Littorio\" e \"Roma\" e parte alla neocostituita Squadriglia di Riserva Aerea delle FF.NN.BB. (Forze Navali da Battaglia), che tuttavia non ebbe mai occasione di utilizzare il velivolo in combattimento ma solo in semplici ricognizioni. Nell'aprile 1943 la squadriglia conflu\u00ec nel Gruppo di Riserva Aerea delle FF.NN.BB. All'8 settembre, giorno in cui venne annunciato l'armistizio di Cassibile firmato cinque giorni prima, i Re.2000 del gruppo rimasti a terra erano solamente due, entrambi inservibili. Al 1\u00ba gennaio 1943 il \"Vittorio Veneto\" e il \"Littorio\" imbarcavano ciascuno un Re.2000. In seguito un altro esemplare and\u00f2 al \"Vittorio Veneto\" e due al \"Roma\", ma il 9 settembre, quando le tre navi salparono per la Sardegna, solo il \"Vittorio Veneto\" ospitava due Re.2000, mentre le altre due navi ne avevano uno solo, assieme a due IMAM Ro.43: l'aereo del \"Roma\" venne distrutto insieme alla nave, quello dell\"Italia\" (ex \"Littorio\") venne gettato in mare dall'equipaggio a causa del danneggiamento dell'aereo stesso e della catapulta quando la corazzata venne colpita, mentre dei due Reggiane rimasti sul \"Vittorio Veneto\" solo uno si alz\u00f2 in volo per contrastare i velivoli tedeschi ma, essendo al limite dell'autonomia, ricevette l'ordine di raggiungere Ajaccio, in Corsica; nell'atterare il velivolo si sfasci\u00f2 contro un cannone antiaereo causando il ferimento del pilota, tenente Carlo Parrozani. Conseguentemente soltanto un Re.2000 (MM.8287) rimase disponibile sul \"Vittorio Veneto\", e con esso arriv\u00f2 a Malta. Questo velivolo venne rimandato in Italia via mare e sbarcato nel porto di Augusta in data sconosciuta, venendo poi recuperato da Reiner agli inizi del 1944 e fatto trasformare in un biposto da collegamento. Nel complesso pare vi sia stata un'unica sortita operativa, una ricognizione armata, il 23 agosto 1943 dal \"Vittorio Veneto\"; al termine della missione l'aereo atterr\u00f2 indenne a Sarzana.\nIl caccia Reggiane venne in ogni caso inviato nella primavera 1941 anche al 23\u00ba Gruppo (il quale sarebbe divenuto in seguito un gruppo autonomo) di stanza a Catania, che lo inquadr\u00f2 nella propria 74\u00aa Squadriglia. Poco dopo alcuni piloti del 23\u00ba Gruppo formarono una nuova \"Sezione Sperimentale\" in cui confluirono tutti i sei Re.2000 Serie I della 74\u00aa Squadriglia che, operando dagli aeroporti di Trapani-Milo e Comiso, eseguirono missioni, anche notturne nonostante la completa mancanza di adeguati ausili alla navigazione, di scorta ai convogli navali e attacchi agli aeroporti maltesi. I piloti della sezione si lamentarono dei problemi che affliggevano il sistema di raffreddamento del motore Piaggio che ridussero notevolmente l'attivit\u00e0 di volo e, abituati a volare sui Fiat C.R.42, non furono entusiasti neanche della manovrabilit\u00e0 del Re.2000. Dopo la perdita di alcuni aerei per problemi tecnici, i Re.2000 rimasti vennero rimandati alle officine della Reggiane per la conversione alla versione \"Bis\" (transitoria) e quindi alla definitiva versione \"Grande Autonomia\".\nLa grande autonomia di cui godeva il caccia della Reggiane fece ipotizzare alla Regia Aeronautica un suo invio in Africa orientale, dove le forze italiane erano in difficolt\u00e0 contro i soldati britannici. A questo scopo vennero dirottati dalle forniture per Svezia e Ungheria alcuni esemplari, completati per\u00f2 troppo tardi e quindi assegnati alla 377\u00aa Squadriglia Caccia Terrestre (nuovo nome della vecchia Sezione Sperimentale) che nell'agosto 1941 era all'aeroporto di Palermo-Boccadifalco con un totale di dodici Re.2000 nella versione \"Grande Autonomia\", forniti di radio e con capacit\u00e0 di portare delle bombe. A settembre l'unit\u00e0 oper\u00f2 contro il naviglio avversario dalla Sardegna, mentre il mese successivo condusse degli attacchi su Malta decollando dall'aeroporto di Comiso, senza per\u00f2 ingaggiare nessun caccia alleato. Divenuta autonoma a dicembre, nel marzo 1942 la squadriglia ricevette dieci Re.2000 appena riparati per rimpiazzare le perdite e ritorn\u00f2 all'aeroporto di Palermo-Boccadifalco. Da qui l'unit\u00e0 entr\u00f2 in azione per contrastare l'operazione Harpoon britannica che intendeva rifornire l'isola di Malta, ma non provoc\u00f2 nessun danno al nemico e non perse nessun aereo. Il 24 giugno il Re.2000 ottenne la sua unica vittoria con le insegne della Regia Aeronautica abbattendo un Bristol Blenheim della RAF decollato per colpire Pantelleria. Giudicati dai piloti pi\u00f9 faticosi da pilotare rispetto ai C.R.42, e con pochi pezzi di ricambio a disposizione, nel settembre 1942 i Re.2000 rimasti in dotazione alla 377\u00aa Squadriglia fecero ritorno alle fabbriche Reggiane di Reggio Emilia e vennero rimpiazzati dai Macchi M.C.200. Secondo un'altra fonte invece i velivoli vennero passati al 1\u00ba Nucleo Addestramento Intercettori di Treviso, ove svolsero un'attivit\u00e0 di volo praticamente nulla. Colti dall'armistizio, gli aerei vennero requisiti dalla Luftwaffe che probabilmente ne fece dei rottami sparsi per gli aeroporti dell'Italia settentrionale.\nDopo l'armistizio rimasero solo due o tre Re.2000 ancora in grado di volare. Nel primo caso viene indicato che entrambi gli esemplari fossero in possesso dell'Aeronautica Cobelligerante Italiana (di cui uno radiato l'8 maggio del 1945 e l'altro trasformato come scritto sopra in biposto e utilizzato ancora per qualche tempo); nel secondo caso due esemplari vengono attribuiti in carico alla 1\u00aa Squadriglia Forze Navali, a Sarzana, e uno (pi\u00f9 genericamente) presso il Regno del Sud. In nessun caso vengono segnalate sortite operative.\nLa Reggiane costru\u00ec per la Regia Aeronautica un totale di ventotto Re.2000.\nVersioni.\nAnche sulla classificazione delle serie produttive esistono difformit\u00e0 tra le varie fonti: alcune confermano le denominazioni poco sopra indicate, mentre altre riportano, al contrario, la denominazione di \"Grande Autonomia\" per la Serie III; ulteriore elemento di incertezza \u00e8 determinato dalle indicazioni tra loro diametralmente opposte contenute in pagine diverse della medesima pubblicazione."}
{"id": "303573", "revid": "1632387", "url": "https://it.wikipedia.org/wiki?curid=303573", "title": "Eiaculazione", "text": "L'eiaculazione \u00e8 l'emissione, attraverso l'uretra, di liquido seminale (sperma) causata dalle contrazioni dei muscoli alla base del pene e dell'epididimo, in seguito al raggiungimento dell'orgasmo.\nFisiologia.\nL'eiaculazione dura, generalmente, alcuni secondi ed \u00e8 influenzata da fattori fisici (durata delle contrazioni, numero e forza), quantitativi (produttivit\u00e0 della ghiandola prostatica e delle vesciche spermatiche) nonch\u00e9 psicologici (percezione del piacere). \u00c8 solitamente associata a sensazione di estremo piacere in quanto nel corso dell'atto sessuale man mano che si avvicina il raggiungimento dell'orgasmo si genera nell'uomo una situazione di forte tensione, dovuta alla pressione esercitata dallo sperma alla base del pene.\nAl momento dell'orgasmo ripetuti spasmi involontari provocano l'emissione del liquido attraverso l'uretra in forti schizzi e la conseguente, immediata sensazione di cessazione improvvisa della tensione e appagamento. L'eiaculazione normalmente termina nella fase della detumescenza (anche se lo sperma pu\u00f2 continuare in piccole quantit\u00e0 a fuoriuscire), in cui i centri nervosi smettono di inviare impulsi all'apparato genitale e il sangue defluisce dai vasi cavernosi. \nPeriodo refrattario.\nSi chiama periodo refrattario il tempo necessario a un uomo prima di provare il desiderio sessuale e/o essere in grado di ripetere una nuova erezione ed eiaculazione. \nLa diminuzione post-eiaculatoria del desiderio \u00e8 determinata dalla quantit\u00e0 di ossitocina e prolattina, entrambi inibitori degli ormoni androgeni."}
{"id": "303577", "revid": "124123", "url": "https://it.wikipedia.org/wiki?curid=303577", "title": "Heimito von Doderer", "text": " I suoi romanzi, come \"La scalinata\" (1951) e \"Demoni\" (pubblicato nel 1956 dopo una gestazione trentennale), presentano contemporaneamente un panorama storico e un'analisi spettrale della societ\u00e0 austroungarica in declino, e mostrano come la profonda realt\u00e0 di un destino personale o nazionale si possa manifestare in avvenimenti discontinui e apparentemente insignificanti."}
{"id": "303579", "revid": "1543377", "url": "https://it.wikipedia.org/wiki?curid=303579", "title": "Cycas circinalis", "text": "Cycas circinalis \u00e8 una pianta della famiglia Cycadaceae, originaria dell'India meridionale. \u00c8 la specie tipo del genere \"Cycas\".\nL'epiteto specifico deriva dal latino \"circinus\", spirale, in riferimento alle foglioline arrotolate su s\u00e9 stesse, nelle foglie in sviluppo.\nDescrizione.\nHa fusto cilindrico e robusto che pu\u00f2 oltrepassare i 10\u00a0m di altezza e i 30\u201340\u00a0cm di diametro, con cicatrici delle foglie romboidali, rivestito dalle basi compatte e legnose dei piccioli.\nLa chioma \u00e8 una corona di foglie pennate, simili alle fronde delle felci, rigide, ma graziosamente ricurve.\nLe foglie persistenti, pennate, lunghe 2\u20133\u00a0m e larghe 30\u201340\u00a0cm, sono disposte in un ciuffo terminale composto da pi\u00f9 corone. Sono lungamente picciolate con corte spine vicino alla base, con nervatura centrale piuttosto grossolana e prominente in basso. Ogni foglia \u00e8 composta da segmenti lineari-lanceolati, coriacei, fragili, opposti ed alterni, poco distanziati, di colore verde lucente sopra, pallide sotto.\n\u00c8 una pianta dioica: i fiori maschili formano un grosso cono, eretto, brevemente peduncolato, lanoso e composto di squame (microsporofilli) che portano numerose sacche polliniche sulla superficie inferiore. I fiori femminili sono portati nel centro della corona delle foglie: sono formati da foglioline che portano gli ovuli, bruno-tormentose, regolarmente dentate e riunite in un ciuffo terminale.\nIl seme \u00e8 all'incirca delle dimensioni di una noce con un rivestimento sottile e carnoso.\nDistribuzione e habitat.\n\u00c8 originaria dell'India meridionale, ove d\u00e0 vita a foreste abbastanza dense in aree collinari.\nUsi.\nNell'isola di Guam, i semi di questa specie costituiscono un alimento importante per i nativi, nei periodi di carestia; la polpa seccata e ridotta in fecola serve per la preparazione di focacce che si dicono piuttosto nutrienti.\nTuttavia \u00e8 nota la tossicit\u00e0 di tale alimento, che necessita di trattamenti specifici (lavature) prima di poter essere consumato e comunque, se assunto regolarmente, provoca danni anche gravi all'organismo. Sono possibili anche danni neurologici (sindrome cosiddetta \"di Lytico-Bodig\"), ma non \u00e8 ancora scientificamente dimostrata la connessione fra il consumo della \"Cycas circinalis\" e l'effetto dannoso neurologico.\nIl midollo del tronco \u00e8 utilizzato per la preparazione del sago, una fecola di impiego alimentare, anch'essa moderatamente tossica."}
{"id": "303580", "revid": "21371", "url": "https://it.wikipedia.org/wiki?curid=303580", "title": "Reggiane RE 2000", "text": ""}
{"id": "303581", "revid": "110157", "url": "https://it.wikipedia.org/wiki?curid=303581", "title": "Mj\u00f8sa", "text": "Il Mj\u00f8sa \u00e8 il pi\u00f9 grande lago norvegese. \u00c8 situato nella parte meridionale della Norvegia, circa 100 km a nord di Oslo, nel distretto norvegese di Gudbrandsdalen. Il suo maggiore immissario \u00e8 il fiume Gudbrandsdalsl\u00e5gen da nord e il suo emissario \u00e8 il fiume Vorma verso sud.\nDescrizione.\nIl lago \u00e8 lungo da nord a sud circa 117 km e, vicino ad Hamar, nel suo punto pi\u00f9 largo misura 15 km. Copre un'area di 365 km\u00b2 e un volume di circa 56 km\u00b3. Normalmente la superficie si trova a 123 metri di altitudine e il suo punto pi\u00f9 profondo \u00e8 di 468 metri. La costa si sviluppa per 273 km. Negli anni 1858, 1911, 1947 e 1965 vennero costruite delle dighe sul fiume Vorma che ne aumentarono il livello di circa 3,6 metri. Inoltre negli ultimi 200 anni si sono verificate circa 20 alluvioni che ne hanno aumentato il livello di altri 7 metri. Molte di queste alluvioni hanno anche fatto inondare la citt\u00e0 di Hamar.\nSulle sue rive si sviluppano le citt\u00e0 di Hamar, Gj\u00f8vik e Lillehammer. Eccetto un piccolo numero di barche da diporto e il battello \"Skibladner\" non esiste traffico navale sul lago. L'isola pi\u00f9 grande del lago \u00e8 Helg\u00f8ya.\nNel 1975 sulle sue rive si \u00e8 tenuto il 14\u00ba Jamboree mondiale dello scautismo, al quale hanno partecipato oltre 17.000 scout da 91 paesi."}
{"id": "303582", "revid": "2163589", "url": "https://it.wikipedia.org/wiki?curid=303582", "title": "Tempo di uccidere (Flaiano)", "text": "Tempo di uccidere \u00e8 un romanzo scritto da Ennio Flaiano pubblicato dalla casa editrice Longanesi nell'aprile 1947 e vincitore nello stesso anno della prima edizione del premio Strega. La critica nei mesi successivi non risparmi\u00f2 recensioni severe e poco entusiaste al libro e al suo autore, ma in seguito il romanzo, relativamente lontano dai caratteri neorealisti tipici del periodo, venne paragonato alle opere esistenzialiste di Albert Camus e Jean-Paul Sartre. Per la sua originale inventiva onirica basata sull'assurdo, insieme ad alcune opere di Tommaso Landolfi, Dino Buzzati e Alberto Savinio, il romanzo \u00e8 considerato come una delle pi\u00f9 importanti opere italiane rappresentative di un filone letterario non oggettivo e rivolto agli aspetti surreali del narrare.\nScrittura del libro e temi.\nIl volume rappresenta un \"unicum\" nella carriera di Flaiano, il quale durante la sua attivit\u00e0 letteraria pubblicher\u00e0 diversi testi brevi, articoli e critiche letterarie, ma mai nessun altro romanzo.\nIl testo presentato a Leo Longanesi era stato originariamente intitolato \"Il coccodrillo\" ma per volere dell'editore Flaiano dovette cambiare rapidamente il titolo per mandare alla stampa il testo, la cui tiratura venne ultimata a fine aprile 1947, soddisfacendo il volere e le tempistiche di Longanesi, il quale aveva chiesto appena quattro mesi prima all'amico Flaiano di scrivere un romanzo da pubblicare in breve tempo. Fu inoltre Longanesi ad insistere particolarmente a che il romanzo partecipasse al premio Strega.\nAmbientato durante la guerra d'Etiopia, il romanzo narra la storia di un ufficiale del Regio Esercito il quale, dopo un incontro intimo con una ragazza indigena, la uccide in seguito ad un incidente e, dopo aver scoperto che il turbante indossato dalla ragazza \u00e8 il segno di distinzione dei lebbrosi, inizia una peregrinazione introspettiva piena di rimorsi e frustrazioni attraverso un'Etiopia che nella mente scossa del protagonista assume connotati fantasiosi, grotteschi e quasi mistici. Lo stesso Flaiano nell'autunno del 1935 era stato imbarcato per l'Etiopia con il grado di sottotenente; di questa esperienza egli lascer\u00e0 alcune lettere scritte all'amico Orfeo Tamburi e il diario \"Aethiopia\", che presenta caratteristiche letterarie e i toni ironici e distaccati che sarebbero stati pi\u00f9 tardi ritrovati in \"Tempo di uccidere\".\nTrama.\n\"Tempo di uccidere\" \u00e8 un romanzo dall'atmosfera a tratti surreale ambientato durante l'invasione italiana dell'Etiopia, che narra le vicissitudini di un ufficiale il quale, durante il suo vagabondare verso l'altopiano etiopico alla ricerca di un dentista che curi il suo dolore, si perde e per caso incontra una ragazza indigena con il turbante, con cui ha un rapporto intimo e che finir\u00e0 dapprima per ferire accidentalmente e quindi uccidere \"un po' per piet\u00e0 un po' per egoismo\", mentre i due si trovano in una zona isolata. Invaso dal rimorso, il protagonista torna al campo base sulla costa ed ottiene una licenza di quaranta giorni. Inizia un susseguirsi di vicissitudini che portano il protagonista sull'altipiano, dove vede alcune ragazze con un turbante analogo: gli viene spiegato da un collega che esse sono delle lebbrose, quindi intoccabili. Angosciato dal dubbio di essere stato contagiato, si reca da un medico, non per farsi visitare con il rischio di un lungo ricovero in un luogo cos\u00ec inospitale, bens\u00ec per aver informazioni sulla malattia. Trova poi un libro che descrive con esattezza le condizioni della sua mano, dacch\u00e9 si convince di aver contratto anche lui la lebbra.\nImpaurito, anche per via di una possibile denunzia da parte del medico, cerca di sparargli ma sbaglia mira e scappa convinto ormai che sar\u00e0 denunciato. Fugge cos\u00ec fino a Massaua, porto da cui le navi salpano per l'Italia, ma il terrore di essere fermato per quanto accaduto con il medico lo induce a nascondere la sua identit\u00e0 e a cercare un imbarco clandestino, per il quale per\u00f2 non ha abbastanza denaro.\nFa cos\u00ec la conoscenza di un maggiore arricchitosi con commerci illegali e lo segue durante uno spostamento su un camion da quegli guidato verso l'altipiano. Durante il tragitto per\u00f2 trova il modo di derubarlo e sceso a terra, prima di fuggire, svita il dado che regge una ruota del veicolo, in modo da liberarsi di lui senza possibilit\u00e0 di essere accusato. Il piano per\u00f2 sembra non riuscire e il camion continua la sua corsa, gettando il soldato nella disperazione: alla possibile denuncia da parte del medico si sarebbe assommata quella del maggiore per furto.\nResta cos\u00ec a vagare per la boscaglia, trovando rifugio in un piccolo villaggio dove vive solo un \u00e0scari, Johannes, ormai vecchio e stanco, rimasto per custodire i morti. L\u00ec - dopo un inizio difficile e scontroso - i due iniziano una convivenza di stentata sopportazione reciproca fino a che il vecchio non curer\u00e0 le piaghe del soldato e questi, ormai stanco, decider\u00e0 di tornare al comando per costituirsi. Arrivatovi, racconta la sua storia scoprendo che nessuno l'aveva denunciato e che, essendo la sua licenza scaduta solo da poco, non era neppure da considerarsi un disertore. Formalmente dunque non pagher\u00e0 per le sue azioni e con gli altri soldati prende mestamente la via del ritorno in Italia, tuttavia la sua coscienza continua ad essere tormentata per quelle denunce che egli sente di meritare.\nPare sopravvivere quindi alla lebbra ma resta dentro di lui il dubbio che possa averla davvero contratta, perch\u00e9 essa \u00abper manifestarsi, richiede a volte dieci o vent'anni\u00bb. &lt;br&gt;Al proposito cos\u00ec si espresse Flaiano: \u00abforse non si tratta pi\u00f9 di lebbra, si tratta di un male pi\u00f9 sottile e invincibile ancora, quello che ci procuriamo quando l'esperienza ci porta cio\u00e8 a scoprire quello che noi siamo veramente. Io credo che questo sia non soltanto drammatico, ma addirittura tragico\u00bb."}
{"id": "303587", "revid": "119846633", "url": "https://it.wikipedia.org/wiki?curid=303587", "title": "Province dell'Ungheria", "text": "Le province dell'Ungheria (in ungherese: \"megy\u00e9k\", sing. \"megye\") costituiscono la suddivisione territoriale di primo livello del Paese e ammontano a 19; ad esse sono equiordinate la capitale, Budapest, e 23 citt\u00e0 di rilevanza provinciale (\"megyei jog\u00fa v\u00e1ros\", lett. \"citt\u00e0 con status di provincia\"), dotate di funzioni analoghe alle province medesime.\nLa citt\u00e0 di Budapest costituisce una provincia autonoma e, al contempo, funge da capoluogo anche alla Provincia di Pest, della quale non fa parte.\nCiascuna provincia si ripartisce a sua volta in distretti (istituiti nel 2013, quando hanno preso il posto delle subregioni) e questi in comuni. Dal punto di vista puramente statistico, invece, le province sono raggruppate in regioni e suddivise in subregioni, prive tuttavia di funzioni amministrative.\nLe province derivano dagli antichi comitati (\"v\u00e1rmegye\") del Regno d'Ungheria."}
{"id": "303589", "revid": "118226438", "url": "https://it.wikipedia.org/wiki?curid=303589", "title": "Rapido (pesca)", "text": "Il rapido \u00e8 un attrezzo da pesca commerciale escogitato dai pescatori delle marinerie italiane, in particolare nel mare Adriatico, per aumentare l'efficienza della pesca dei pesci piatti (come sogliole e rombi, dei pectinidi e di altri molluschi. Si tratta di una rete a strascico a bocca rigida, utilizzata per la pesca demersale.\nTecnica.\nL'intelaiatura rigida anteriore, in metallo, monta tre elementi caratteristici: una tavola di legno superiore che funge da depressore e mantiene la bocca in stretto contatto con il fondale, una fila di denti arcuati in ferro che penetrano nel sedimento per circa 5\u20137\u00a0cm, una serie di slitte montate ad intervalli regolari che impediscono un eccessivo affondamento dell'attrezzo. Un foderone in neoprene, sotto la rete, ne evita l'usura meccanica.\nDurante la cala la velocit\u00e0 della barca pu\u00f2 arrivare a 5-6 nodi pur mantenendo una corretta interazione dell'attrezzo con il fondale, e da questo deriva il nome \"rapido\". I denti, penetrando nel sedimento, obbligano gli organismi che vi si acquattano a sollevarsi e ad entrare nella rete.\nI pescherecci strascicano solitamente 4 rapidi in contemporanea: uno per lato, scostato dal fianco per mezzo di un braccio metallico detto \"buttafuori\", e due a poppa, filati a distanze diverse per evitare che si sovrappongano tra loro (in gergo, \"incattivino\"). La flotta di pescherecci che usano il rapido in Adriatico supera di poco i 60 natanti, il 65% dei quali appartiene alla marineria di Chioggia.\nSpecie marine interessate.\nLa pesca con il rapido pu\u00f2 essere effettuata con due diversi bersagli. Se si hanno come bersaglio i pesci piatti (ordine Pleuronectiformes) le cale vanno effettuate sottocosta e consentono la pesca di sogliole (\"Solea\" spp.), passere (\"Platichthys flesus\") e rombi (\"Psetta maxima\"). Se invece si vuole bersagliare i pectinidi come capesante e canestrelli si opera in alto mare, in una zona tra le 6 e le 40 miglia dalla costa; questa attivit\u00e0 ha per\u00f2 visto ridurre il suo carattere redditizio a causa del collasso degli stock e le aree che rimangono ancora pescose sono vicine o all'interno di acque croate, dove la pesca col rapido \u00e8 ampiamente regolata.\nDopo la cala, il rapido viene salpato e il sacco di rete svuotato sulla coperta a poppavia del peschereccio, quindi inizia il processo di selezione (sorting). Il rapporto scarto/commerciale varia a seconda delle specie bersaglio ed \u00e8 di 2:1 per i pesci piatti, 9:1 per le capesante, 1:6 per i canestrelli. Questo significa un 66% di scarto nella pesca dei pleuronectidi, anche se questo valore variare notevolmente. Gli organismi non-bersaglio catturati, poi rigettati in mare, consistono principalmente di spugne e tunicati.\nLe catture accidentali costituiscono una parte importante del pescato per l'attivit\u00e0 con il rapido, tanto che spesso la biomassa delle specie commerciali accessorie supera quella delle specie bersaglio."}
{"id": "303590", "revid": "287204", "url": "https://it.wikipedia.org/wiki?curid=303590", "title": "Biomagnificazione", "text": "La biomagnificazione o bioamplificazione (o magnificazione ecologica) in ecologia e biologia \u00e8 il processo per cui l'accumulo di sostanze tossiche negli esseri viventi (\"bioaccumulo\") aumenta di concentrazione man mano che si sale al livello trofico successivo, ovvero procedendo dal basso verso l'alto nella piramide alimentare, all'interno della cosiddetta rete trofica.\nSchema di funzionamento.\nIl seguente esempio permette di comprendere lo schema di funzionamento della biomagnificazione.&lt;br&gt;\nUn microorganismo di fitoplancton ingloba in s\u00e9 un atomo di mercurio; un organismo di zooplancton mangia poi 10 organismi di fitoplancton e ingloba di conseguenza 10 atomi di mercurio; un piccolo pesce mangia 500 organismi di zooplancton e ingloba quindi 5.000 atomi di mercurio; un pesce di media taglia mangia 5 pesci di piccola taglia e ingloba 25.000 atomi di mercurio; un pesce di grossa taglia mangia 2 pesci di media taglia e siamo a 50.000 atomi; infine uno squalo mangia 5 pesci di grossa taglia e ingloba quindi 250.000 atomi di mercurio.\nI numeri sono inventati e casuali, e l'ordine della catena alimentare non sempre viene integralmente rispettato, ma questo esempio d\u00e0 una chiara idea su come funziona la biomagnificazione.\nEsempi pratici.\nUn esempio classico ne \u00e8 il metilmercurio, molto diffuso nel Mar Mediterraneo. Il mercurio proviene attraverso i fiumi dagli scarichi industriali e il metano dai giacimenti di gas naturale.\nUn altro esempio \u00e8 portato dalle numerose particelle di plastica e simili materie polimeriche disperse nell'oceano dall'inquinamento antropico le quali, una volta sminuzzate o macerate dall'azione delle onde, vengono ingerite dai microrganismi e, in uno schema analogo, da altri pesci via via pi\u00f9 grandi, che non potendole assorbire e assimilare al loro organismo finiscono per depositarle nelle zone dove il grasso \u00e8 pi\u00f9 sviluppato.\nPer effetto della biomagnificazione diviene potenzialmente pericoloso mangiare pesci di grossa taglia come tonni, pesci spada e squali, in quanto occupando i piani alti della piramide alimentare possono accumulare grandi quantit\u00e0 di metilmercurio, sostanza molto tossica.\nElenco sostanze soggette a biomagnificazione.\n- Radionuclidi (es. Cesio, iodio..) \n- Sostanze di sintesi (es. DDT, pesticidi..) \n- Metalli in traccia (piombo, mercurio..)"}
{"id": "303594", "revid": "125856253", "url": "https://it.wikipedia.org/wiki?curid=303594", "title": "L'uomo invisibile (film 1933)", "text": "L'uomo invisibile (\"The Invisible Man\") \u00e8 un film del 1933 diretto da James Whale, tratto dall'omonimo romanzo fantascientifico di H.G. Wells.\nProdotto dalla Universal Pictures, \u00e8 considerato uno dei grandi film del ciclo dei \"Mostri della Universal\" degli anni trenta; diede origine a vari seguiti e molti altri film trassero spunto dal personaggio.\nNarra di uno scienziato che, esaltato dalla scoperta dell'invisibilit\u00e0, viene colto da manie di onnipotenza e inizia a commettere vari omicidi.\nTrama.\nUn misterioso individuo dal volto nascosto da bende e da un paio di occhiali da sole alloggia nella locanda del villaggio di Imping, nel Sussex e chiede di essere lasciato solo senza disturbi. Nei giorni seguenti l'uomo si rinchiude nella stanza a condurre strani esperimenti ed \u00e8 molto scontroso con i locandieri quando gli portano i pasti o gli domandano di pagare l'affitto. La situazione presto degenera e l'uomo assale il locandiere quando prova a spostare le sue cose, quindi viene richiamato un poliziotto per cacciarlo via. Sotto gli sguardi increduli dei locandieri, dell'agente e di un gruppo di curiosi, l'uomo si rimuove gli occhiali e le bende rivelando di essere invisibile. L'uomo invisibile si sveste completamente e fugge nella campagna.\nL'individuo invisibile \u00e8 il dottor Jack Griffin, un chimico che ha scoperto il segreto dell'invisibilit\u00e0 mentre conduceva una serie di esperimenti facendo uso di una sostanza misteriosa chiamata \"Monocaina\". Flora, la fidanzata di Griffin e figlia del suo collega dottor Cranley, \u00e8 preoccupata dalla sua continua assenza prolungata. Cranley e il suo assistente Kemp ispezionano il laboratorio appartenuto a Griffin trovando solo una lista di elementi chimici e il dottore rimane scosso nel trovarci la Monocaina. Cranley spiega a Kemp che la Monocaina \u00e8 una sostanza ricavata da un fiore indiano che decolora completamente qualsiasi tessuto. Dopo essersi rivelata un pessimo candeggiante, gli scienziati sperimentarono la Monocaina iniettandola ad un cane, che divenne completamente bianco prima di impazzire del tutto.\nDi notte, Griffin ritorna dai suoi conoscenti e si intrufola nella casa di Kemp e, colto da manie di onnipotenza, lo costringe ad aiutarlo nel suo piano per conquistare il mondo sfruttando la sua invisibilit\u00e0 per uccidere persone importanti e innocenti per far strisciare la gente ai suoi piedi. Con l'aiuto di Kemp, Griffin ritorna alla locanda a Imping per recuperare gli appunti sui suoi ultimi esperimenti che aveva lasciato indietro quando era scappato. Prima di andarsene, Griffin nota una riunione dei carabinieri locali, condotta da un ufficiale convinto che la storia dell'uomo invisibile sia una frottola. Questo manda su tutte le furie Griffin, che fa scappare i presenti spaventandoli per poi assassinare l'ufficiale strangolandolo.\nTornato a casa, Kemp non ne pu\u00f2 pi\u00f9 e telefona a Cranley per aiutarlo, poi contatta la polizia. Quando Cranley decide di andare ad incontrare Griffin, Flora riesce a persuaderlo di venire con lui. Nella presenza di Flora, Griffin si calma e le promette di trovare una soluzione per tornare visibile. Purtroppo quando Griffin scopre che Kemp lo ha tradito chiamando la polizia, \u00e8 costretto a scappare e gli promette di ucciderlo la sera seguente alle dieci in punto. Griffin sfugge ai poliziotti e poi commette una serie di omicidi; spinge due volontari che lo stavano cercando in un burrone, causa un terribile disastro ferroviario manipolando le rotaie della stazione ferroviaria e rapina una banca per poi spargere i soldi per le vie della citt\u00e0.\nSul far della sera, la polizia escogita delle trappole alla casa di Kemp per riuscire ad individuare e catturare Griffin e consigliano a Kemp di allontanarsi dalla propria casa per stare al sicuro. Solo quando arriva fuori citt\u00e0, Griffin rivela a Kemp di essersi nascosto in macchina e dopo averlo legato, lo uccide brutalmente lasciando che l'auto precipiti in un dirupo e prenda fuoco dopo lo schianto. Non molto tempo dopo, per\u00f2, si scatena una fitta nevicata e Griffin \u00e8 costretto a nascondersi nel fienile di una fattoria. Il contadino ode il russare di Griffin e la paglia che si muove sotto il suo corpo invisibile, quindi contatta la polizia. Gli agenti circondano il fienile e lo incendiano, costringendo Griffin ad uscire. Non appena gli agenti vedono le impronte dei suoi piedi sulla neve, aprono il fuoco e lo colpiscono a morte.\nCondotto in un ospedale, Griffin si confida con Flora sul suo letto di morte, ammettendo di avere commesso l'errore di occuparsi di cose che l'uomo dovrebbe lasciare stare. Dopo essere spirato, il corpo di Griffin comincia a diventare visibile.\nProduzione.\nCast.\nClaude Rains impersona l'uomo invisibile (dott. Jack Griffin) e la sua faccia appare solo in una breve sequenza finale. Rains, attore teatrale britannico scovato da James Whale, pur recitando durante tutto il film senza mai far veder il suo volto, con le movenze e con la voce caratterizza alla perfezione il \"mad doctor\". Il film costitu\u00ec il trampolino per la carriera dell'attore. Per il ruolo principale era stato chiamato in precedenza Boris Karloff, che aveva rifiutato quando la Universal aveva gi\u00e0 pronte le locandine promozionali col suo nome.\nL'eroina \u00e8 Gloria Stuart, che 64 anni dopo sar\u00e0 candidata all'Oscar per \"Titanic\" (1997).\nNel cast figurano caratteristi di notevole spessore, tra cui Una O'Connor (la governante di Olivia de Havilland ne \"La leggenda di Robin Hood\" con Errol Flynn), Henry Travers (l'angelo custode di James Stewart ne \"La vita \u00e8 meravigliosa\") e due attori che avrebbero conosciuto una lunga e fortunata carriera, John Carradine e Walter Brennan (tre Oscar al miglior attore non protagonista).\nEffetti speciali.\nGli effetti dell'invisibilit\u00e0 sono stati ottenuti da John P. Fulton, John J. Mescall e Frank D. Williams. Il trucco cinematografico consisteva nel far indossare a Rains una tuta di velluto nero che ne copriva tutto il corpo, incluso il volto, e riprendere l'attore su uno sfondo nero. Dopo veniva ripreso il set senza Rains, quindi le due riprese venivano combinate grazie all'utilizzo del matte painting. Per coprire il volto (rendendo cieco l'attore) era utilizzato un particolare elmetto, che permetteva all'attore di respirare attraverso tubi infilati lungo le gambe, nascosti sotto i pantaloni. Rains, che soffriva di claustrofobia, faticava a respirare nella tuta utilizzata per le riprese e pertanto al suo posto venne spesso usato uno stuntman, che era un po' pi\u00f9 basso di lui. Il makeup \u00e8 di Jack Pierce.\nPer rendere l'effetto delle orme sulla neve provocate da piedi invisibili, invece, Fulton realizz\u00f2 delle porzioni del pavimento dello studio a forma di piedi e abbassabili a comando, di modo che l'impressione di un essere invisibile che camminasse nella neve fosse realmente perfetta.\nRiconoscimenti.\nNel 2008 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nAccoglienza.\nIl film and\u00f2 molto bene al botteghino, e divenne il film horror pi\u00f9 di successo della Universal dopo \"Frankenstein\".\nMordaunt Hall del \"The New York Times\" scrisse: \"La storia possiede tali superbe potenzialit\u00e0 cinematografiche da far chiedere come mai Hollywood non lo abbia realizzato prima. Ora che \u00e8 stato fatto, \u00e8 un risultato notevole\". Il film apparve inoltre nella lista del \"New York Times\" di fine anno relativa alle dieci migliori pellicole del 1933. \"Variety\" defin\u00ec il film \"qualcosa di nuovo e rinfrescante nel mondo del cinema\" che \"soddisfer\u00e0 appieno il pubblico\" ma sugger\u00ec anche che alcune situazioni comiche nel film che suscitavano l'ilarit\u00e0 del pubblico, non fossero intenzionali.\n\"Film Daily\" scrisse: \"Soddisfer\u00e0 tutti quelli che amano il bizzarro nell'intrattenimento filmico\". John Mosher del \"The New Yorker\" descrisse il film una \"piccola facezia brillante\" che \"non \u00e8 mai stata adeguatamente apprezzata\".\nNonostante le buone recensioni, H. G. Wells, l'autore del libro dal quale era stato tratto il film, disse a una cena in suo onore che \"sebbene il film gli fosse piaciuto, egli aveva trovato in esso un grosso difetto. Avevano preso il suo brillante scienziato e lo avevano reso un pazzo, una licenza che non poteva tollerare\". Whale rispose che il film era indirizzato a un pubblico razionale di fruitori di cinema perch\u00e9 \"nelle menti di persone razionali solo un pazzo avrebbe voluto rendersi invisibile\". (Nel romanzo originale, lo scienziato \u00e8 un amorale fin dall'inizio e non esita a derubare persino suo padre [che di conseguenza si suicida] per ottenere il denaro per i suoi esperimenti.) Nonostante le sue riserve, Wells elogi\u00f2 la performance di Una O'Connor nel ruolo di Mrs. Hall.\nJames Whale, che in precedenza aveva diretto \"Frankenstein\" e la prima versione di \"La donna che non si deve amare\", nel 1934 ricevette un premio speciale dalla Mostra internazionale del cinema di Venezia per il lavoro svolto in \"L'uomo invisibile\". La carriera di Rains decoll\u00f2 dopo \"L'uomo invisibile\", e in seguito l'attore partecip\u00f2 ad altre produzione di successo della Universal come \"L'uomo lupo\" (1941) e \"Il fantasma dell'Opera\" (1943). Il film \u00e8 stato inserito dall'American Film Institute nelle categorie AFI's 100 Years... 100 Thrills e AFI's 10 Top 10 (science fiction film), mentre il personaggio interpretato da Claude Rains \u00e8 stato inserito nella lista AFI's 100 Years... 100 Heroes and Villains.\nDifferenze con il romanzo.\nSebbene la trama della storia e i nomi dei personaggi siano sostanzialmente gli stessi del romanzo dal quale il film \u00e8 tratto, sussistono comunque delle differenze importanti. Il romanzo \u00e8 ambientato negli anni novanta del XIX secolo, mentre il film si svolge nel 1933. Nel romanzo, Griffin (l'uomo invisibile) \u00e8 un emarginato del quale non viene specificata la professione, senza fidanzata o amici; invece nel film \u00e8 uno scienziato ed \u00e8 legato ad una bellissima donna. Nel romanzo, Griffin \u00e8 gi\u00e0 praticamente pazzo anche prima di rendersi invisibile ed \u00e8 motivato da una inesauribile sete di potere. Nel film, Griffin diventa pazzo a causa del siero che si inietta per diventare invisibile. Il Dr. Kemp sopravvive nel romanzo, mentre nel film viene ucciso da Griffin che si vendica del suo tradimento.\nEdizioni home video.\nNegli Stati Uniti \"The Invisible Man\" venne pubblicato in formato VHS nel 1992 come parte della \"Classic Monster Collection\" della Universal Studios. \nEdizione italiana.\nNell'edizione in DVD della Universal il doppiaggio italiano \u00e8 completamente rifatto, cos\u00ec come nel Blu-ray Disc della stessa casa. Il doppiaggio italiano originale del 1935 non \u00e8 stato ancora recuperato."}
{"id": "303600", "revid": "729019", "url": "https://it.wikipedia.org/wiki?curid=303600", "title": "Adriano Visconti", "text": "Durante la seconda guerra mondiale fu un asso dell'aviazione italiana, dapprima come pilota della Regia Aeronautica e, dopo l'armistizio dell'8 settembre 1943, della Aviazione Nazionale Repubblicana, divenendo il comandante del 1\u00ba Gruppo caccia della stessa A.N.R. Ha conseguito dieci vittorie accertate.\nBiografia.\nAdriano Visconti di Lampugnano nacque a Tripoli, figlio di Galeazzo Visconti di Lampugnano e Cecilia Dall'Aglio, emigrati in Libia in seguito alla colonizzazione italiana del 1911. Si arruol\u00f2 nella Regia Aeronautica come allievo del Corso REX dell'Accademia Aeronautica il 21 ottobre 1936 e consegu\u00ec il brevetto di pilota militare presso la scuola d'aviazione di Caserta. Prosegu\u00ec il suo addestramento sul Breda Ba.25 e sull'IMAM Ro.41 e, nel 1939, fu assegnato alla 159\u00aa Squadriglia del 50\u00ba Stormo d'Assalto (reparto specializzato nell'attacco al suolo).\nNel giugno del 1940, allo scoppio della guerra, Visconti fu trasferito con il suo reparto in Africa settentrionale, presso l'Aeroporto di Tobruch, dove combatt\u00e9 volando sui Breda Ba.65 e sui Caproni Ca.310. Nel periodo giugno-dicembre 1940 fu decorato con due Medaglie di Argento al Valor Militare ed una Medaglia di Bronzo.\nNel gennaio 1941 Visconti fu trasferito alla 76\u00aa Squadriglia Caccia del 54\u00ba Stormo Caccia Terrestre dove venne addestrato al volo sul caccia Macchi M.C.200, svolgendo poi servizio operativo sull'isola di Malta e nei cieli africani con il Macchi M.C.202.\nIl 29 aprile 1943, nel corso dell'ultimo grande scontro aereo prima della caduta della Tunisia, l'allora tenente Visconti guid\u00f2 dodici Macchi M.C.202 del 7\u00ba Gruppo Autonomo Caccia Terrestre all'attacco di sessanta tra Supermarine Spitfire e Curtiss P-40. Visconti abbatt\u00e9 uno Spitfire V, mentre altri quattro furono accreditati ad altri piloti del 54\u00ba Stormo.\nAd Adriano Visconti furono concesse in totale quattro Medaglie d'Argento e due Medaglie di Bronzo al valor militare\nIn seguito, promosso al grado di capitano, divenne comandante della 310\u00aa Squadriglia Caccia Aerofotografica, specializzata nell'aero-ricognizione ed equipaggiata con Macchi C.205 in una speciale versione modificata a Guidonia. I velivoli erano dei C.205 appositamente modificati con la eliminazione della radio di bordo e l\u2019installazione di una fotocamera nella parte bassa della fusoliera in posizione centrale. A met\u00e0 luglio quattro di questi Veltro arrivarono a Guidonia per la 310 sq. i cui piloti, oltre all\u2019addestramento all\u2019uso del velivolo ebbero pure modo di partecipare alla difesa aerea di Roma fino al 25 di agosto, quando tre 205 e tre piloti del reparto, fra cui il comandante, vennero dislocati sul campo di Decimannu per ricognizioni da effettuare sulle coste algerine e tunisine. Dopo aver effettuato diverse di tali missioni sino al 7.9.1943, l\u2019improvvisa ed inattesa comunicazione via radio della firma dell\u2019armistizio colse la sera dell\u20198.9.1943 in piena sorpresa gli uomini del capitano Visconti che come tantissimi altri comandanti italiani quel giorno cerc\u00f2 inutilmente di mettersi in contatto con i propri superiori, che nel caso della 310 sq. erano a Roma\u2026 Invece di rientrare in continente da soli e con i tre velivoli, lasciando cos\u00ec i nove specialisti del reparto in Sardegna (e quasi certi di essere catturati dagli ex-alleati tedeschi), i piloti del reparto ritennero di ripetere quanto fatto alcuni mesi prima in Tunisia; svuotando le fusoliere dei ricognitori da alcune componenti di bordo, otto degli specialisti (il nono era il maresciallo fotografo che volle rimanere a terra per tentare di salvare le preziose macchine fotografiche) presero posto all\u2019interno dei tre C.205 ed il 9.9.1943 gli stessi velivoli con ben undici persone trasportate raggiunsero indenni Guidonia.\nDopo l'armistizio dell'8 settembre 1943 Visconti ader\u00ec alla Repubblica Sociale Italiana e,dopo il \"bando Botto\", partecip\u00f2 attivamente alla costituzione del 1\u00b0 gr. ct. dell'Aeronautica Nazionale Repubblicana venendo nominato comandante della 1\u00aa Squadriglia del medesimo del 1\u00ba Gruppo caccia formato da tre squadriglie, inizialmente tutte dotate di caccia Macchi C.205. Nell'estate del 1944 venne aggregata al gruppo la Sq. Aut. \"Montefusco.Bonet\" con i suoi FIAT G.55 ; altri FIAT G.55 vennero trasferiti alla 1\u00aa sq. del 1\u00b0 gr. ct. dal 2\u00b0 gr. ct. della A.N.R. quando lo stesso 2\u00b0 gr. si dot\u00f2 dei Messerschmitt Bf.109 G-6. Il 15.4.1944 Adriano Visconti fu promosso al grado di Maggiore e assunse il giorno dopo definitivamente il comando del 1\u00b0 gr. ct. (che gi\u00e0 aveva ad interim dalla fine del febbraio 1944). Tutti i velivoli del reparto, furono distrutti il 25.8.1944 dal personale italiano che rifiut\u00f2 di sottostare alla richiesta tedesca di essere arruolati nella Luftwaffe (Operazione Phoenix) \nAdriano Visconti combatt\u00e9 difendendo l'Italia settentrionale dagli attacchi dei bombardieri anglo-americani utilizzando dal gennaio 1944 all'agosto 1944 il Macchi C.205V e, nel febbraio-marzo 1945, il Messerschmitt Bf 109G-10, di una particolare sotto versione prodotta dalla Erla - Werke di Leipzig. Questo tipo di Bf.109 G-10 (scoperto per la prima volta dai ricercatori del Club Modellismo Plastico di Ravenna nel 1979) venne fornito a fine febbraio 1945 direttamente dalla fabbrica, oltre che alla 4\u00aa sq. \"Gigi tre Osei\" del 2\u00b0 gr. ct., anche al 1\u00b0 gr. ct. della A.N.R. insieme a dei Messerschmitt B.109 G.14 e a a tre K-4. Il primo combattimento sul Bf.109 G.10 ebbe luogo il 14 marzo quando il Magg. Visconti, comandante del 1\u00ba Gruppo, con altri 16 Messerschmitt, intercett\u00f2, sul lago di Garda, una formazione di B-25 Mitchell del 321th Bomber Group, che rientrava dopo il bombardamento del ponte ferroviario di Vipiteno. I P-47 Thunderbolt di scorta (del 350th Fighter Group) attaccarono a loro volta i Messerschmitt italiani. Nel corso del combattimento, Visconti attacc\u00f2 frontalmente il \"Thunderbolt\" del \"1/Lt.\" Charles C. Eddy, rivendicandone l'abbattimento, ma lo stesso comandante del 1\u00ba Gruppo fu colpito e ferito al volto dalle schegge del proprio parabrezza e costretto a lanciarsi. Il 15 marzo l'ANR attribu\u00ec a Visconti la vittoria e la segreteria inoltr\u00f2 la pratica per richiedere il \"Premio del Duce\", le 5.000 lire che spettavano all'abbattitore di un monomotore. In realt\u00e0 il P-47 dell'americano Eddy rientr\u00f2 alla base di Pisa con il velivolo danneggiato ed era di nuovo operativo il 2 aprile successivo in un'altra missione. Il Messerschmitt Bf 109 di Visconti cadde nei pressi di Tignale, in provincia di Brescia. I resti del velivolo saranno ritrovati e identificati nel 2019.\nLa resa del 1\u00ba gruppo e l'assassinio di Adriano Visconti.\nIl 29 aprile 1945, a Gallarate, Adriano Visconti firm\u00f2 la resa del suo reparto, il 1\u00ba Gruppo caccia controfirmata da rappresentanti della Regia Aeronautica, del Comitato di Liberazione Nazionale Alta Italia (CLNAI), del Comitato di Liberazione Nazionale (CNL) e da 4 capi partigiani. L'accordo garantiva la libert\u00e0 ai sottufficiali ed agli avieri del Gruppo, e l'incolumit\u00e0 personale di tutti gli ufficiali, nonch\u00e9 l'impegno di consegnare questi ultimi alle autorit\u00e0 militari italiane o alleate, come prigionieri di guerra.\nI 60 ufficiali e le 2 ausiliarie del 1\u00b0 gr. ct. vennero quindi condotti a Milano, nella caserma del Rgt. \"Savoia Cavalleria\" (3\u00b0), gi\u00e0 sede dell'Intendenza della Guardia Nazionale Repubblicana allora occupata dalle brigate garibaldine \"Redi\" e \"Rocco\" sotto il comando del partigiano \"Iso\" alias Aldo Aniasi. Non appena i prigionieri furono sistemati in un primo stanzone, e solo dopo aver convinto tutti gli ufficiali a lasciare per terra le loro armi di ordinanza, un partigiano ordin\u00f2 a Visconti di seguirlo. Il sottotenente Valerio Stefanini, aiutante maggiore di Visconti, ritenne suo dovere accompagnare in questa occasione il suo Comandante, ritenendo che il medesimo si stesse avviando ad un interrogatorio. Intorno alle 14:00 per\u00f2, mentre gli ufficiali del 1\u00b0gr. ct. venivano condotti in un altro stanzone dove erano state approntate delle brande, furono udite due raffiche improvvise. Secondo l'attach\u00e9 della Luftwaffe al Ministero dell'Aeronautica Repubblicana, colonnello von Ysemburg, allora presente, i due, Visconti e Stefanini, furono colpiti alle spalle da raffiche di mitra esplose da un russo. Visconti fu finito con due colpi di pistola alla nuca.\nAi restanti prigionieri venne successivamente comunicata la notizia dell'avvenuta esecuzione. e gli stessi vennero salvati da ulteriori assassinii all'ultimo momento, solo dall\u2019arrivo di truppe inglesi, di ufficiali del Regio Esercito e dei Carabinieri che riuscirono a farli spostare dalla Montebello. Le vere cause dell'assassinio di Adriano Visconti e di Valerio Stefanini, perpetrato in spregio delle clausole di resa del 29.4.1945, ad oggi non sono ancora note.\nVisconti fu sepolto nel Cimitero di Musocco a Milano nel campo 10 insieme a centinaia di aderenti alla Repubblica Sociale Italiana caduti di quei giorni, .\nRiconoscimenti.\nNel National Air and Space Museum di Washington (USA) \u00e8 stata sistemata, su segnalazione dell'Ufficio Storico dell'USAF, una foto di Visconti come \"asso\" dell'Aeronautica italiana.\nPresso il \"Museo Storico Aeronautico Scientifico e Tecnologico Forze Armate\" a Fiume Veneto \u00e8 presente un monumento dedicato ad Adriano Visconti di Lampugnano e agli uomini che servirono sotto il suo comando nell'ANR.\nAll'interno del Museo Storico Aeronautico del FVG \u00e8 conservata la divisa originale del Maggiore Adriano Visconti.\nUna fotografia di Visconti, definito asso della caccia italiana, \u00e8 inoltre sistemata nel museo di Ellis Island (NY) Usa.\nCompare come personaggio, assieme ad altri celebri aviatori Italiani quali Francesco Baracca e Arturo Ferrarin, nel film d'animazione giapponese Porco Rosso, del 1992, opera di Hayao Miyazaki.\nAbbattimenti.\nAlla fine degli anni cinquanta, su una pubblicazione settimanale inerente alla seconda guerra mondiale e stampata a Roma, venne scritto da un anonimo autore che il maggiore Adriano Visconti aveva conseguito 26 abbattimenti. Sebbene questa pubblicazione non riportasse alcun riferimento documentale a sostegno di questa notizia, pi\u00f9 agiografica che altro, successivamente, in modo acritico, questa venne pedissequamente ripresa per anni, anche da scrittori stranieri. In realt\u00e0 le vittorie accreditate sono dieci di cui sei nella Regia Aeronautica (1940-1943),; il numero \u00e8 riportato da Visconti stesso nel suo libretto di volo, rivenuto da Giovanni Massimello e Giuseppe Pesce, autori del volume Adriano Visconti: asso di guerra (Parma : Albertelli, 1997) ovvero:\nin servizio con la R.A.\n16/06/1942 Bristol Blenheim con C.202\n13/08/1942 Spitfire V con C.202\n13/08/1942 Spitfire V con C.202\n08/04/1943 P.40 con C.202\n29/04/1943 Spitfire V con C.202\n06/05/1943 Spitfire V con C.202\nin servizio con la A.N.R.\n01/03/1944 P.38 con C.205\n11/03/1944 P.47 con C.205\n30/05/1944 P.38 con C.205\n25/04/1944 P.38 con C.205"}
{"id": "303601", "revid": "767487", "url": "https://it.wikipedia.org/wiki?curid=303601", "title": "Andromeda (film)", "text": "Andromeda (\"The Andromeda Strain\") \u00e8 un film di fantascienza del 1971 diretto da Robert Wise, tratto dall'omonimo romanzo di Michael Crichton del 1969. Tratta di un gruppo di scienziati che investigano su un letale microrganismo di origine extraterrestre.\nNe \u00e8 stato realizzato un remake per la televisione nel 2008 con la miniserie televisiva \"The Andromeda Strain\".\nTrama.\nUna squadra di due militari si aggira di notte nei dintorni di uno sperduto villaggio del Nuovo Messico con l'incarico di recuperare un satellite atterrato nella zona. Le comunicazioni radio con la base aerea di Vandenberg si interrompono per la morte improvvisa della squadra.\nViene immediatamente attivata la procedura di emergenza e una \u00e9quipe di scienziati viene tradotta in un impianto di ricerca biologica \"top secret\" nel deserto del Nevada. Nel frattempo una ricognizione aerea rileva qualcosa di sconcertante: gli abitanti del villaggio sono tutti morti per cause misteriose, in concomitanza con l'atterraggio del satellite.\nDue membri dell'\u00e9quipe, il dottor Mark Hall e il dottor Jeremy Stone, opportunamente equipaggiati con scafandri pressurizzati, vengono portati in elicottero nel paesino per recuperare il satellite, per trovarlo aperto nello studio del medico condotto, dando probabile inizio alla strage per qualche organismo patogeno. Durante il recupero scoprono che vi sono due superstiti, un vecchio in stato confusionale e un neonato che piange ininterrottamente.\nRientrati nel centro di ricerca, l'\u00e9quipe si mette al lavoro. Un misterioso organismo - cui sar\u00e0 dato il nome di \"Andromeda\" - causa la totale coagulazione sanguigna e la morte praticamente istantanea del soggetto venuto a contatto per via aerea.\nDue eventi incombono sul lavoro degli scienziati: la celata epilessia della dottoressa Leavitt, soggetta a perdite temporanee di conoscenza, e un banale guasto alla telescrivente. Alla ricercatrice sfugge l'assenza di crescita dell'organismo quando sottoposto a determinate condizioni ambientali e mancano delle comunicazioni dall'esterno su informazioni importanti. L'organismo \u00e8 mutato e tende a disgregare i polimeri plastici. A farne le spese il pilota di un ricognitore militare, le cui parti in plastica si disgregano facendo precipitare il velivolo. L'\u00e9quipe scopre inoltre che Andromeda \u00e8 un organismo perfetto per vivere nello spazio poich\u00e9 trasforma la materia in energia direttamente, senza lasciare residui (\"Consuma tutto, non spreca niente\", cit. Stone).\nDall'anamnesi del paziente anziano con il sangue particolarmente acido - causato da un mix di aspirina e metanolo assunti per attenuare il dolore da ulcera gastrica - e, viceversa, all'eccessiva alcalinit\u00e0 del neonato per la continua ventilazione dal pianto protratto, il dottor Hall giunge alla conclusione che l'organismo alieno riesce a vivere solo in ristrette condizioni di pH. Nel frattempo Andromeda, mutata in una forma non pi\u00f9 letale, attacca e distrugge le guarnizioni plastiche delle porte che sigillano i vari livelli della struttura, spargendosi dappertutto. Scatta l'allarme contaminazione e l'innesco di un sistema di autodistruzione per mezzo di un ordigno nucleare. Il dottor Hall, l'unico in grado di farlo, deve disinnescarla anche e soprattutto per evitare che, a causa dell'elevatissima energia rilasciata, l'organismo anzich\u00e9 essere distrutto, venga enormemente favorito nella crescita. Hall riesce a fermare l'autodistruzione, seppure a pochi secondi dalla fine e riportando diverse ferite.\nL'organismo fuoriesce dall'impianto ma le correnti e le precipitazioni atmosferiche lo faranno ricadere sull'oceano, dove la salinit\u00e0 lo neutralizzer\u00e0. Si chiude cos\u00ec l'audizione del dottor Stone da parte della commissione governativa d'inchiesta. Il pericolo di una pandemia sembra scongiurato, ma il dottor Stone rivela che una piccola colonia dell'organismo viene conservata nel laboratorio per essere studiata.\nProduzione.\nLe riprese si sono svolte a Shafter, Texas, al Red Rock Canyon State Park in California e nello studio numero 12 degli Universal Studios californiani.\n250.000 dollari dei 6,5 milioni totali di budget furono spesi per gli effetti speciali. La dettagliata mappa digitale rotante del laboratorio Wildfire \u00e8 considerata come il primo utilizzo di computer rendering nel cinema.\nLe sequenze in cui vengono testati gli effetti di Andromeda sugli animali furono realizzate con il consenso e la supervisione dell'ASPCA, l'American Society for the Prevention of Cruelty to Animals. Sul set gli animali vennero resi incoscienti per alcuni secondi tramite l'inalazione di anidride carbonica, quindi prontamente l'operatore James Fargo li rianimava dandogli ossigeno.\nIn un'intervista Jon Bloom, assistente al regista, ha dichiarato che le scene della morte degli animali e il pianto continuo del neonato erano necessari per dare al pubblico l'idea di un'entit\u00e0 \"mostruosa\" e invisibile.\nAccoglienza.\nIncassi.\nLa pellicola ebbe un successo moderato di incassi. Con un budget di 6,5 milioni di dollari, incass\u00f2 12.376.563 dollari in Nord America, con 8,2 milioni solo negli Stati Uniti.\nCritica.\nIl film ha ricevuto da parte dei critici opinioni miste: positive per la fedelt\u00e0 al romanzo originale e negative per la narrazione prolissa \"(\"dello stesso difetto fu accusato il successivo film di Wise \"Star Trek: The Motion Picture\"). Su Rotten Tomatoes il film registra un punteggio di recensioni positive al 67%, basato su 24 recensioni.\nRiconoscimenti.\n\"Andromeda\" \u00e8 stato candidato a due Oscar:\nHa anche ricevuto una candidatura per la migliore colonna sonora dall'Hollywood Foreign Press Association nel 1971.\n\u00c8 inoltre stato candidato in tre classifiche dell'American Film Institute: \"AFI's 100 Years...100 Thrills\", \"AFI's 100 Years of Film Scores\" e \"AFI's 10 Top 10 nella sezione sui film di fantascienza.\nRemake.\nNel 2008 i fratelli Ridley Scott e Tony Scott hanno prodotto un remake, \"The Andromeda Strain\" una miniserie di due puntate (negli Stati Uniti \u00e8 stato trasmesso in quattro), per la regia di Mikael Salomon. Tra gli interpreti, Benjamin Bratt, Christa Miller e Ricky Schroder."}
{"id": "303605", "revid": "287204", "url": "https://it.wikipedia.org/wiki?curid=303605", "title": "Julie Pezzini", "text": ""}
{"id": "303606", "revid": "287204", "url": "https://it.wikipedia.org/wiki?curid=303606", "title": "Aznar", "text": ""}
{"id": "303609", "revid": "767487", "url": "https://it.wikipedia.org/wiki?curid=303609", "title": "Caccia a Ottobre Rosso", "text": "Caccia a Ottobre Rosso (\"The Hunt for Red October\") \u00e8 un film statunitense del 1990 diretto da John McTiernan, tratto dal romanzo \"La grande fuga dell'Ottobre Rosso\" di Tom Clancy, vagamente ispirato all'ammutinamento della Storo\u017eevoj del novembre 1975. Prodotto appena dopo la caduta del muro di Berlino, \u00e8 la prima pellicola a portare sul grande schermo il personaggio di Jack Ryan.\nIn Italia \u00e8 uscito al cinema venerd\u00ec 14 settembre 1990 distribuito dalla UIP United International Pictures.\nTrama.\nLa vicenda \u00e8 ambientata nel 1984 in piena Guerra fredda, principalmente nell'Oceano Atlantico settentrionale.\nIl capitano sovietico Marko Ramius, chiamato \"Vilnius Nastavnik\" (traduzione errata de \"Il maestro di Vilnius\") in riferimento alla sua origine lituana e alle sue funzioni di addestratore dei comandanti dei sottomarini sovietici, \u00e8 al comando di un nuovo tipo di unit\u00e0 navale sovietica, il sottomarino nucleare della classe Typhoon \"Ottobre Rosso\". Esso \u00e8 dotato di un dispositivo di propulsione magnetoidrodinamica di nuova concezione, chiamato anche \"Caterpillar\", che consente all'unit\u00e0 di muoversi silenziosamente, senza l'ausilio di eliche o altre parti in movimento.\nL\"Ottobre Rosso\" viene fatto salpare con lo scopo di verificare l'efficienza del nuovo metodo di propulsione, con l'assistenza del sottomarino classe Alpha \"Konovalov\", comandato da un allievo di Ramius, il cap. Tupolev. Tutto l'equipaggio dell\"Ottobre Rosso\" \u00e8 convinto di dover portare a termine tale obiettivo ma in realt\u00e0 il cap. Ramius, insieme con un gruppo di ufficiali, \u00e8 segretamente in rotta verso le coste degli Stati Uniti d'America, con lo scopo di disertare e consegnare il sottomarino nelle mani del nemico.\nRamius uccide l'ufficiale politico, ten. Putin, nella sua cabina rompendogli il collo contro il bordo del tavolo e buttando del t\u00e8 sul pavimento per simulare un incidente, e brucia i documenti sui quali erano scritti gli obiettivi della missione. Quando arriva il momento di comunicare all'equipaggio lo scopo della missione, questi attivano il Caterpillar (la macchina utilizzata per l'utilizzo della \"propulsione silenziosa\") e cantano l'inno nazionale. Il sommergibile USS \"Dallas\", della classe Los Angeles, pedina il sommergibile sovietico, ma ne perde le tracce quando questo attiva il Caterpillar.\nSuccessivamente, durante il pranzo, Ramius d\u00e0 altre direttive ai suoi ufficiali complici. Le motivazioni che lo spingono a tale gesto sono sia di natura politica, sia relative a una crisi personale in seguito alla morte della moglie.\nI movimenti dell'unit\u00e0 sovietica vengono tenuti strettamente d'occhio dal governo statunitense, che nutre l'ovvio timore che il sottomarino si stia avvicinando alle coste americane allo scopo di sferrare un attacco nucleare contro la nazione. La commissione di sicurezza che si riunisce per valutare la situazione inizialmente ritiene che la decisione provenga direttamente da Mosca; successive intercettazioni confermano per\u00f2 che, prima di salpare, il cap. Ramius aveva inviato una lettera all'ammiraglio Juri Padorin, capo di stato maggiore della Marina sovietica, comunicando la propria intenzione di disertare. In seguito a questo fatto, l'intera flotta del Nord \u00e8 salpata da Murmansk con l'ordine di scovare l\"Ottobre Rosso\" e di affondarlo. L'Unione Sovietica vuole a tutti i costi evitare che i propri segreti tecnologici cadano in mani nemiche, ma questa motivazione non viene compresa dalla commissione di sicurezza americana, che invece ritiene che il capitano sia in preda alla follia e Mosca stia semplicemente tentando di evitare che egli possa lanciare i propri missili balistici contro la nazione.\nUn primo tentativo di distruggere l\"Ottobre Rosso\" da parte dei russi avviene quando questo sta seguendo una rotta attraverso dei canyon sottomarini, conosciuta come \"Rotta Rossa Uno\", che termina in prossimit\u00e0 di una formazione rocciosa chiama \"I Gemelli di Thor\", verso le coste dell'Islanda. Un bombardiere pesante sovietico Tupolev Tu-95 sgancia in mare un siluro che grazie all'audacia di Ramius va, seguendo le eliche del sottomarino, a sbattere contro una delle pareti del canyon. Il capitano fa poi passare l'incidente come un'esercitazione. Il siluro era stato in grado di seguire le eliche funzionanti del sottomarino a causa di una precedente avaria al Caterpillar, che aveva obbligato il sommergibile a muoversi con i motori convenzionali. Il \"Dallas\", nel frattempo, era riuscito a rintracciare con vari contatti sonar l\"Ottobre Rosso\" grazie all'ufficiale sonar Ronald Jones: quando il Caterpillar fu attivato per la prima volta, il sonar aveva segnalato un suono corrispondente ad \"attivit\u00e0 sismica\", che poi per\u00f2 fu registrato e accelerato per dieci volte, e il rumore risult\u00f2 uguale a quello prodotto da macchine. Con questo metodo il \"Dallas\" resta in coda all\"Ottobre Rosso\", e quando questo utilizza le sue eliche, riesce a restargli alle spalle per non entrare nella portata acustica del sonar sovietico, nonostante le manovre del sommergibile di Ramius.\nAll'interno della commissione americana, composta prevalentemente da alti ufficiali della marina, solamente un analista della CIA, Jack Ryan, ritiene che Ramius e il suo equipaggio vogliano in realt\u00e0 disertare. Il governo degli Stati Uniti decide di inviare Ryan nel teatro delle operazioni, a bordo della portaerei \"Enterprise\", dicendogli chiaramente che ha a disposizione meno di tre giorni per provare la realt\u00e0 delle proprie ipotesi, prima che anche la flotta americana si impegni per la distruzione del sottomarino. In accordo con il capitano Davenport e con l'amm. Painter (rispettivamente ufficiali comandanti della \"Enterprise\" e del di questa gruppo di battaglia al seguito), Ryan sale a bordo del sottomarino americano classe Los Angeles \"USS Dallas\" e da qui, grazie all'esperienza di Jones e del comandante del sottomarino Bart Mancuso, riesce a stabilire un contatto con l\"Ottobre Rosso\" e a guadagnarsi la fiducia di Ramius. Nel frattempo, il Caterpillar riprende a funzionare, con gli ufficiali a conoscenza del fatto che l'avaria fosse dovuta ad un sabotaggio.\nA questo punto viene simulata un'avaria al reattore nucleare all'interno dell\"Ottobre Rosso\" in modo da convincere l'intero equipaggio, meno gli ufficiali pi\u00f9 fidati, ad abbandonare il vascello per rifugiarsi sulle zattere di salvataggio. Il capitano dichiara ai propri marinai l'intenzione di immergersi nuovamente e affondare il sottomarino per non farlo cadere in mani nemiche, ma in realt\u00e0 consente a Ryan e ad altri ufficiali del \"Dallas\" di salire segretamente a bordo, chiedendo poi asilo politico per s\u00e9 e per i propri ufficiali in cambio della consegna della nave.\nDopo una serie di attacchi sovietici, sventati grazie all'abilit\u00e0 tattica congiunta di Marko Ramius e di Bart Mancuso, e dell'intervento di Ryan che riesce a neutralizzare un cuoco dissidente (che \u00e8 in realt\u00e0 un \"agente politico\" del KGB sotto copertura incaricato del controllo del sottomarino) intenzionato a far esplodere il sottomarino, la vicenda si concluder\u00e0 negli Stati Uniti, alla foce di un fiume al riparo dallo sguardo dei satelliti spia sovietici.\nL'equipaggio del sottomarino russo viene salvato dalle navi di soccorso americane convinto dell'affondamento, in modo che i sovietici non possano sospettare che il loro segreto militare sia stato trafugato.\nColonna sonora.\nTutta la colonna sonora \u00e8 stata curata dal compositore statunitense Basil Poledouris, ed \u00e8 ripartita in dieci diversi brani:\nOpere derivate.\nDue videogiochi, entrambi usciti nel 1990 ma tra loro non collegati, sono basati sul film: \"The Hunt for Red October\" per home computer e \"The Hunt for Red October\" per console.\nEvento a cui \u00e8 ispirato il film.\nIl film, cos\u00ec come il romanzo, \u00e8 ispirato all'ammutinamento della Storo\u017eevoj del novembre 1975, una fregata anti-sottomarino della Marina militare dell'URSS. Questa vicenda \u00e8 comunque molto diversa da quella riportata nella finzione: il tenente comandante e commissario politico, Valerij Sablin, si rivolta contro il governo sovietico, allora guidato da Leonid Il'i\u010d Bre\u017enev, accusandolo di aver abbandonato il leninismo e gli ideali comunisti. Sablin non vuole, come nella finzione, consegnare la nave agli Stati Uniti d'America, ma vuole recarsi a Leningrado e ormeggiare accanto alla nave museo Aurora, il vecchio incrociatore simbolo della rivoluzione russa, e trasmettere da l\u00ec un appello nazionale al popolo per denunciare che il socialismo e la madrepatria erano in pericolo; che le autorit\u00e0 al potere erano corrotte, menzognere, e che stavano portando il paese nell'abisso. La Storo\u017eevoj fu abbordata dai commando della marina sovietica, gli ammutinati furono disonorati e allontanati dalle forze armate, mentre Valerij Sablin verr\u00e0 giustiziato il 3 agosto 1976."}
{"id": "303610", "revid": "757396", "url": "https://it.wikipedia.org/wiki?curid=303610", "title": "Tyus Edney", "text": "Carriera.\nInizi\u00f2 la carriera cestistica nella NCAA, con UCLA, dove gioc\u00f2 dal 1991 al 1995.\nNel Draft NBA 1995 fu scelto dai Sacramento Kings, per cui gioc\u00f2 due stagioni. Nel 1998 approd\u00f2 in Europa con lo Zalgiris Kaunas, dove vinse l'Eurolega.\nL'anno successivo pass\u00f2 alla Benetton Basket, con la quale milit\u00f2 fino al 2004, salvo una parentesi, nel 2000-01, agli Indiana Pacers, conquistando due scudetti e tre coppe Italia. Ha dichiarato che per lui Treviso \u00e8 come una seconda casa.\nLa sua avventura italiana non fin\u00ec a Treviso, poich\u00e9, nel 2004-05, fu ingaggiato dalla Virtus Roma. Con la squadra capitolina disput\u00f2 una stagione piuttosto deludente, quindi emigr\u00f2 in Grecia, salvo poi rientrare in Italia nell'estate 2006 approdando a Bologna, sponda biancoblu, nella Fortitudo Bologna.\nNel 2007 ha giocato all'Azvomash di Mariupol' in Ucraina, squadra con la quale ha vinto lo scudetto.\nIl 30 luglio 2008 \u00e8 tornato in Italia firmando un contratto annuale con l'Orlandina Basket. In seguito all'esclusione dal campionato dei siciliani passa nel novembre dello stesso anno in Spagna al Siviglia.\n\u00c8 sposato con Ahinoa, brasiliana, dalla quale ha avuto un figlio."}
{"id": "303630", "revid": "174925", "url": "https://it.wikipedia.org/wiki?curid=303630", "title": "Yidam", "text": "Un Yidam (contrazione del tibetano: \"yid-kyi-dam-tshig\", Impegno della Mente e Yi-dam Mente Sacra) o in sanscrito: Ishtadevata (cinese: \u795e\u9ad4 \"essere spirituale\") \u00e8 l'oggetto di meditazione nel Buddhismo Vajray\u0101na. \nTra gli yidam pi\u00f9 venerati in Tibet:\nHayagriva, Vajrakilaya, Samputa, Guhyasamaja, Yamantaka, Hevajra, Cakrasamvara, Vajrayogini, Kalacakra, Vajravarahi e le varie \u1e0c\u0101kin\u012b.\nPossono avere la stessa funzione degli yidam nella meditazione anche le varie forme dei Buddha e dei Bodhisattva (spesso le varie forme di Avalokite\u015bvara e di Tara), oltre che maestri come Padmasambhava o divinit\u00e0 di origine tibetana o scivaitica come Kurukulle o Dharmapala, sia da soli che uniti in Yab-yum con i propri (o le proprie) partner. \nIl praticante in meditazione deve visualizzare la forma di yidam propostagli dal maestro fino a raggiungere una completa unione col suo yidam. In genere questo tipo di meditazione dura dall'alba alla notte.\nIn questo modo ci si serve degli yidam per ottenere una trasformazione dello stato mentale dell'allievo."}
{"id": "303632", "revid": "809148", "url": "https://it.wikipedia.org/wiki?curid=303632", "title": "GPGPU", "text": "GPGPU (acronimo di general-purpose computing on graphics processing units, letteralmente in italiano \"calcolo a scopo generale su unit\u00e0 di elaborazione grafica\") indica nell'informatica l'uso di un'unit\u00e0 di elaborazione grafica (GPU) per scopi diversi dal tradizionale utilizzo nella grafica computerizzata. \nCaratteristiche.\nIl GPGPU viene impiegato per elaborazioni estremamente esigenti in termini di potenza di elaborazione, e per le quali le tradizionali architetture di CPU non hanno una capacit\u00e0 di elaborazione sufficiente. Per loro natura tali elaborazioni sono di tipo altamente parallelo e in grado quindi di beneficiare ampiamente dell'architettura tipica delle GPU. A tale caratteristica intrinseca a partire dal 2007 si \u00e8 aggiunta l'estrema programmabilit\u00e0 offerta da varie soluzioni commerciali, che al succedersi delle generazioni ha aumentato non solo la propria potenza elaborativa ma anche la propria versatilit\u00e0. Tale evoluzione delle architetture video si \u00e8 gradualmente attuata anche perch\u00e9 la stessa grafica 3D dei videogiochi si \u00e8 enormemente trasformata nel tempo; un tempo essi erano basati su un insieme di istruzioni fisse e predefinite, ma progressivamente si \u00e8 sviluppato un approccio nel quale le GPU vengono completamente programmate utilizzando gli shader, caratteristica che ha aperto di conseguenza anche nuovi scenari di utilizzo a questo tipo di soluzioni hardware. Tale programmabilit\u00e0 ha preso appunto il nome di Shader model.\nScenari tipici di elaborazione GPGPU.\nLe applicazioni che sono in grado di avvantaggiarsi significativamente della potenza di calcolo delle moderne GPU sono solo una ristretta parte dell'intero panorama software, in quanto per sfruttare le caratteristiche di tali architetture \u00e8 necessaria un'elevata parallelizzazione del codice, una caratteristica tipica di alcuni problemi scientifici ma non tutti; tra questi si possono citare innanzitutto l'elaborazione di immagini in genere, come per esempio quelle mediche, o di ricerca geologica tra cui la ricerca di giacimenti petroliferi e di fonti naturali, oltre che l'analisi di modelli di rischio finanziari.\nAltre categorie di applicazioni sono invece caratterizzate dalla necessit\u00e0 di un'elevata logica di controllo del processo di calcolo e tale funzione \u00e8 svolta egregiamente dalle tradizionali CPU ma in maniera altamente inefficiente dalle architetture delle GPU. Tra queste tipologie di applicazioni si possono ricordare i database, la compressione dei dati e i generici algoritmi ricorsivi.\nAlcuni settori scientifici che beneficiano del GPGPU sono:\nDiversi programmi fanno uso del GPGPU, tra cui: Adobe Photoshop, Autodesk Maya, GIMP, Autodesk Autocad, Blender, SolidWorks, Matlab, CHARMM (dinamica molecolare), AMBER (chimica computazionale), FFMpeg, X264, LibreOffice, OpenMM (simulazioni molecolari).\nPrincipali benefici dell'elaborazione GPGPU.\nI benefici dell'utilizzo di una GPU per svolgere elaborazioni di tipo diverso dall'ambito grafico sono molteplici e tra questi si possono ricordare i seguenti:\nVantaggi prestazionali.\nLa caratteristica pi\u00f9 eclatante di questo tipo di utilizzo delle GPU \u00e8, come detto, l'enorme potenza teorica offerta da tali soluzioni, e di conseguenza il ridotto tempo di elaborazione, quando confrontato con analoghe elaborazioni svolte dalle CPU. Va detto comunque che il passaggio dell'elaborazione del codice verso la GPU richiede l'ottimizzazione delle applicazioni stesse al fine di integrare il supporto alle caratteristiche peculiari di tali architetture; si tratta spesso di una riscrittura totale di intere parti di codice e ovviamente gli sviluppatori devono tenere conto di tali fattori in fase di sviluppo per ovvie politiche commerciali, ma dal punto di vista puramente prestazionale si possono ottenere incrementi anche di 100 volte rispetto a quanto offerto dalle tradizionali CPU. Non si tratta quindi di incrementi del 20 o 30%, e nemmeno di un raddoppio della potenza, ma addirittura di una \"centuplicazione\" della potenza elaborativa, e di conseguenza i tempi di calcolo si riducono di 100 volte.\nCosto d'acquisto.\nIl costo di una qualunque GPU \u00e8 allineato a quello di una CPU appartenente alla stessa fascia di mercato, quindi una GPU di fascia alta pu\u00f2 venire a costare circa 600 euro, al pari di una CPU di pari fascia. Considerando che, allo stesso prezzo, una GPU \u00e8 in grado di offrire prestazioni teoriche di gran lunga superiori, appare chiaro come ottimizzare i software per il corretto sfruttamento di queste architetture consenta di contenere efficacemente i costi migliorando notevolmente le cosiddette \"prestazioni per watt\" e di conseguenza l'efficienza dell'elaborazione.\nTasso di aggiornamento tecnologico.\nIl susseguirsi delle generazioni delle architetture di GPU \u00e8 decisamente pi\u00f9 veloce rispetto alle evoluzioni disponibili nel campo delle CPU. Le architetture delle CPU, spesso durano quasi immutate per anni (l'architettura NetBurst di Intel \u00e8 durata ben 6 anni) e solo dal 2005 la tendenza sta diventando quella di presentare nuove architetture ogni due anni (cfr. Intel Tick-Tock), mentre le architetture relative alle GPU in genere durano dai 12 ai 18 mesi massimo (in passato si sono avuti aggiornamenti di tali architetture anche in soli 6-8 mesi). Inoltre, mentre le nuove architetture di processore in genere aumentano le prestazioni, a parit\u00e0 di clock, del 20-30% massimo, per quanto riguarda le GPU, da anni si assiste al raddoppio puro della potenza elaborativa ad ogni nuova generazione.\nConsumo/prestazioni.\nSebbene i produttori di CPU si siano impegnati molto sul fronte dell'efficienza energetica e del contenimento dei consumi massimi, i produttori di GPU sembrano aver finora ignorato tale aspetto nella progettazione delle nuove soluzioni. Tuttavia, l'enorme potenza elaborativa teorica delle GPU, compensa grandemente l'elevato livello di consumo energetico e di conseguenza il rapporto consumo/prestazioni delle diverse soluzioni \u00e8 nettamente a vantaggio delle GPU rispetto alle CPU.\nGenerazione di un'immagine tridimensionale, attraverso una GPU.\nIl processo di creazione di un'immagine tridimensionale consta dei seguenti punti:\nGrazie agli \"shaders\" \u00e8 possibile istruire la GPU (Graphics Processing Unit) su come comportarsi nella fase di trasformazione dei punti (Vertex shader) e nella fase di colorazione dei pixel (Pixel shader).\nPrincipi di un'elaborazione GPGPU.\nPer poter implementare un motore GPGPU bisogna astrarre una macchina di Turing equivalente dall'architettura della GPU.\nInnanzitutto bisogna fare in modo che gli Shaders possano leggere dei dati in input.\nPer risolvere questo problema si pu\u00f2 pensare di scrivere i dati in input in alcune texture e farle campionare dagli shaders.\nOvviamente bisogner\u00e0 creare delle buone funzioni di indirizzamento in grado di tradurre le coordinate di indirizzamento (solitamente degli interi) nelle coordinate di campionamento delle texture (due valori decimali compresi tra 0 e 1).\nBisogner\u00e0 poi scrivere un programma che giri sulla scheda grafica in grado di elaborare i dati letti e produrre i risultati desiderati.\nPer questa fase si hanno diverse scelte di codifica:\nInfine bisogner\u00e0 eseguire il \"rendering\" dei dati per produrre i risultati desiderati con l'accortezza di salvare tale output su una texture reperibile in seguito.\nPer realizzare un motore GPGPU attualmente bisogna utilizzare delle librerie grafiche che supportino lo shader model (DirectX, OpenGL).\nSono comunque attivi diversi progetti per permettere al programmatore di usare il GPGPU senza dover conoscere tali librerie.\nI progetti pi\u00f9 attivi possono essere trovati su siti come www.gpgpu.org o hgpu\nSupporto Hardware.\nI principali produttori di schede video, AMD, nVidia ed Intel, stanno investendo per migliorare la resa delle loro architetture nei calcoli General Purpose:\nLe schede dedicate (FirePro, Tesla e Phi) non sono a tutti gli effetti schede video, in quanto spesso sono sprovviste di uscite video per potervi collegare un monitor, ma sono equiparabili a dei coprocessori matematici molto potenti, basati sulle architetture GPU dedicate; queste schede sono utilizzate all'interno di sistemi HPC espressamente dedicati, in modalit\u00e0 di calcolo ibrida CPU/GPU.\nPrincipali linguaggi di programmazione GPGPU.\nDifferenze tra l'approccio ATI/AMD e quello nVidia.\nL'approccio di nVidia con CUDA \u00e8 certamente pi\u00f9 semplice da acquisire da parte dei programmatori rispetto al CTM di ATI. Malgrado quest'ultimo consenta l'interazione con la GPU ad un livello pi\u00f9 potente rispetto a quanto offerto da CUDA, rimane per\u00f2 anche pi\u00f9 difficile da implementare dato che viene richiesta la conoscenza di un linguaggio di tipo assembly, in luogo del tradizionale C++ previsto dalla soluzione di casa nVidia. CTM inoltre, proprio perch\u00e9 basato su un linguaggio di programmazione di pi\u00f9 basso livello, \u00e8 specifico per una precisa famiglia di GPU, mentre CUDA ha dalla sua la flessibilit\u00e0 di poter spostare applicazioni sviluppate in qualsiasi momento, anche su future generazioni di GPU nVidia.\nCon il passaggio di ATI/AMD alle soluzioni OpenCl, il problema del legame di CTM con l'hardware \u00e8 stato superato, offrendo il linguaggio Opencl (basato su C++) un accesso di alto livello ai pi\u00f9 diversi dispositivi hw, molto pi\u00f9 di quelli accessibili dalle librerie CUDA."}
{"id": "303633", "revid": "1442080", "url": "https://it.wikipedia.org/wiki?curid=303633", "title": "Alexi Lalas", "text": "\u00c8 stato il primo statunitense a militare in Serie A. Ricordato anche per il \"look\" sfoggiato in campo (capelli lunghi color carota e barba caprina), ha partecipato con gli ai Mondiali di e .\nBiografia.\nNato da padre greco, Demetrios Lalas, e madre statunitense, Anne Harding Woodworth, parallelamente alla carriera agonistica suonava la chitarra e incideva dischi con la sua band, i Ginger, con la quale nel 1998 ha partecipato a un \"tour\" europeo di supporto ai connazionali Hootie &amp; the Blowfish. Nel maggio 2014 si laurea alla Rutgers University, in New Jersey.\nCome musicista ha composto cinque album: \"Woodland\", composto e prodotto nel 1994 a cui fa seguito \"Far From Close\", 1996, in cui compaiono tra l'altro come musicisti in tutte le canzoni Antonio \"Rigo\" Righetti e Robby Pellati, conosciuti per aver suonato con Luciano Ligabue. Nel 1998 produce \"Ginger\" e successivamente \"So It Goes\", 2010, e \"Infinity Spaces\" nel 2014.\nCarriera.\nGiocatore.\nHa iniziato la sua carriera nel ruolo di difensore nella squadra del college di Rutgers (New Brunswick, New Jersey), ed \u00e8 stato quindi convocato dalla nazionale statunitense per il in patria dove ben figura, segnando anche un gol alla che l'arbitro annulla per un inesistente fuorigioco.\nAl termine della Coppa del Mondo viene ingaggiato dagli italiani del per 400 milioni di lire. Coi biancoscudati gioca per due stagioni, segnando il suo primo gol contro gli allora campioni d'Italia e d'Europa del , quello del vantaggio patavino nella vittoria casalinga 2-0 della sesta giornata di campionato, e diventando cos\u00ec il terzo calciatore statunitense (ma primo non italo-americano) a calcare i campi della Serie A. Si aggiudica il titolo di miglior giocatore americano del 1995.\nL'anno seguente retrocede in Serie B con la squadra biancoscudata. Lalas ritorna quindi negli Stati Uniti, dove gioca nella Major League Soccer con i New England Revolution (1996 e 1997), i MetroStars (1998), i Kansas City Wizards (1999) e i Los Angeles Galaxy (2001-2003). Si ritira dopo 96 presenze e 9 gol per la nazionale statunitense.\nDirigente.\nHa ricoperto le cariche di \"general manager\" e presidente dei Los Angeles Galaxy, dimettendosi in contemporanea all'allenatore Ruud Gullit il 12 agosto 2008. Inoltre ha ricoperto la carica di dirigente anche nei San Jose Earthquakes nel 2003, e New York Red Bulls nel 2004."}
{"id": "303634", "revid": "3535", "url": "https://it.wikipedia.org/wiki?curid=303634", "title": "Brugo", "text": ""}
{"id": "303636", "revid": "767487", "url": "https://it.wikipedia.org/wiki?curid=303636", "title": "Gabriele Ganeto", "text": "Carriera.\nGioca nel ruolo di guardia, anche se talvolta pu\u00f2 portare la palla oltre la met\u00e0 campo, in sostituzione del playmaker. Cresce nelle giovanili del Venaria, ma viene \"adottato\" dalla Pallacanestro Biella e fatto trasferire in citt\u00e0: esordisce in Serie A il 9 novembre 2003 contro il Basket Napoli. Dal 25/01/2007 ha militato in A2 nella Junior Casale Monferrato. Per la stagione 2007-08 ha firmato un accordo con la neonata Pallacanestro Lago Maggiore di serie B1.\nNel 2008 firma per l'Orlandina Basket. Successivamente, dopo l'esclusione della squadra dalla serie A, ha militato, da dicembre 2008, in serie A Dilettanti, nella Pallacanestro Vigevano, sponsorizzata Miro Radici Finance, contribuendo in maniera decisiva alla vittoria dello Scudetto Dilettanti ed alla conseguente promozione in Lega Due della squadra ducale.\nNella stagione seguente, la squadra vigevanese si erge a rivelazione del campionato terminando la stagione regolare al sesto posto venendo eliminata, nei quarti di finale dei play off per la promozione in Serie A, soltanto dopo cinque partite.\nGaneto \u00e8 protagonista con la maglia gialloblu di una stagione positiva a livello personale terminata con 11,4 punti e 4,4 rimbalzi di media in regular season e 11,6 punti e 5,4 rimbalzi di media nei play off.\nNell'estate 2010 firma un contratto pluriennale con l'Armani Jeans Milano, per la quale gioca solo una stagione prima della rescissione consensuale del contratto disputando 17 partite con 31 punti in 81 minuti totali.\nNella stagione seguente si aggrega alla Cimberio Varese. Nel luglio 2012 Ganeto firma un contratto con la Tezenis Verona in LegaDue. A gennaio 2014 passa alla Sigma Basket Barcellona, squadra siciliana militante in Legadue.\nIl 14 luglio 2014 firma un contratto con l'Azzurro Basket Napoli disputando 22 partite ad una media di 10 punti 6.5 rimbalzi e 1.5 assist. Nell'estate del 2015 si trasferisce in Sicilia nella Pallacanestro Trapani. Dopo tre anni si trasferisce a Tortona, per cambiare a met\u00e0 campionato trasferendosi a Ferrara."}
{"id": "303637", "revid": "579331", "url": "https://it.wikipedia.org/wiki?curid=303637", "title": "Beatrix Schuba", "text": "Biografia.\nNel 1968, non ancora diciassettenne, vinse la medaglia di bronzo ai campionati europei di pattinaggio di figura, e si classific\u00f2 quinta alle Olimpiadi di Grenoble. L'anno dopo conferm\u00f2 il terzo posto agli europei, ma miglior\u00f2 il piazzamento ai campionati mondiali dove arriv\u00f2 seconda. Nel 1970 vinse l'argento sia agli europei sia ai mondiali dietro alla tedesca orientale Gabriele Seyfert.\nI suoi due anni migliori furono il 1971 e il 1972. Vinse per due edizioni consecutive sia il titolo europeo sia quello mondiale, nonch\u00e9 la medaglia d'oro alle Olimpiadi di Sapporo.\nRitiratasi dalla competizioni al termine della stagione 1972, \u00e8 rimasta attiva nel mondo del pattinaggio di figura. Attualmente \u00e8 la presidentessa della \u00d6sterreichischer Eiskunstlauf Verband, la federazione austriaca del pattinaggio di figura."}
{"id": "303638", "revid": "834", "url": "https://it.wikipedia.org/wiki?curid=303638", "title": "Trixi Schuba", "text": ""}
{"id": "303639", "revid": "579331", "url": "https://it.wikipedia.org/wiki?curid=303639", "title": "Lily Kronberger", "text": "Biografia.\nNel 1906 Lily Kronberger partecip\u00f2 alla prima edizione del campionato mondiale femminile, organizzato a Davos dalla International Skating Union con la denominazione di \"Campionato ISU\". Si classific\u00f2 al terzo posto, dietro all'austriaca Jenny Herz (seconda) e alla britannica Madge Syers (prima). Lo stesso podio si ripet\u00e9 l'anno dopo al Campionato ISU di Vienna.\nDopo il ritiro della Syers, la Kronberger vinse il titolo mondiale nel 1908 a Troppau. Mantenne il titolo iridato per quattro edizioni consecutive fino al 1911, quando si ritir\u00f2 imbattuta dalle competizioni. Nell'albo d'oro mondiale le successe la connazionale Opika von M\u00e9ray Horv\u00e1th, che mantenne la scuola ungherese ai vertici del pattinaggio femminile fino allo scoppio della Prima guerra mondiale.\nLa Kronberger non partecip\u00f2 alle Olimpiadi di Londra del 1908, dove erano in programma anche gare di pattinaggio su ghiaccio. In assenza della forte pattinatrice ungherese, non ci furono avversarie in grado di impensierire Magde Syers, tornata appositamente alle gare dopo oltre un anno di pausa, che divent\u00f2 cos\u00ec la prima campionessa olimpica del pattinaggio femminile.\nLily Kronberger fu la prima a presentare un intero programma libero con accompagnamento musicale, in occasione del campionato mondiale del 1911.\nNel 1983 fu inserita nella \"International Jewish Sports Hall of Fame\", la hall of fame internazionale degli sportivi ebrei, e nel 1997 nella \"World Figure Skating Hall of Fame\", la hall of fame mondiale del pattinaggio di figura."}
{"id": "303640", "revid": "102932768", "url": "https://it.wikipedia.org/wiki?curid=303640", "title": "Famiglia (matematica)", "text": "In matematica, una famiglia \u00e8 una collezione di elementi. Essa consiste in un insieme, detto insieme di indici, e in una mappa che ad ogni indice associa un unico elemento della famiglia. Per ogni elemento della famiglia esiste almeno un indice al quale esso \u00e8 associato tramite la mappa. Poich\u00e9 a indici diversi pu\u00f2 essere associato lo stesso elemento, una famiglia, a differenza di quanto accade per gli insiemi, pu\u00f2 contenere lo stesso elemento un numero arbitrario di volte. Inoltre qualsiasi struttura aggiuntiva assegnata all'insieme di indici, si estende alla famiglia. A titolo di esempio, una famiglia ordinata \u00e8 una famiglia definita su un insieme di indici ordinato.\nAltri usi.\nA volte inoltre, quando si parla di un insieme che ha per elementi a sua volta degli insiemi (come ad esempio l'insieme delle parti), invece del cacofonico \"insieme di insiemi\" si usa \"famiglia di insiemi\"(o classe o collezione), non necessariamente intendendolo nel senso di famiglia \"indicata\" in questo articolo.\nFormalmente, una famiglia \u00e8 una tripletta (\"X\", \"I\", \"\u03b9\") di insiemi \"X\" e \"I\" e una funzione suriettiva \"\u03b9\": \"I\" \u2192 \"X\".\nNotazione.\nUna famiglia \u00e8 usualmente indicata con (\"A\"\"i\")\"i\"\u2208\"I\". In tal caso \"I\" \u00e8 l'insieme di indici, \"\u03b9\"(\"i\")=\"A\"\"i\" \u00e8 la mappa e \"A\"\"i\" \u00e8 l'elemento associato a \"i\", talvolta detto l\"'i\"-esimo elemento della famiglia.\nIn alternativa, si utilizza anche la simbologia {\"A\"\"i\"}\"i\"\u2208\"I\", con parentesi graffe anzich\u00e9 tonde, sebbene sia facile confonderla con la notazione {\"A\"\"i\" | \"i\"\u2208\"I\"}, che indica invece un insieme \"non strutturato\".\nUso implicito.\nSpesso si utilizza una famiglia senza menzionarla esplicitamente e ci\u00f2, in certi casi, pu\u00f2 condurre a equivoci o ad errori molto difficili da rintracciare. \nEsempi.\nNotazione indicizzata.\nOgni volta che si ricorre ad una notazione indicizzata, gli oggetti indicizzati formano una famiglia.\n(\"v\"\"i\")\"i\" \u2208 {1, \u2026, \"n\"} \u00e8 una famiglia di vettori. L'espressione \"i\"-esimo vettore \"v\"\"i\" ha senso solo se riferita ad una famiglia, perch\u00e9, non essendo gli elementi di un insieme indicizzati, non vi \u00e8 alcun \"i\"-esimo vettore in un insieme. La distinzione tra famiglia e insieme ha importanti ricadute sulla propriet\u00e0 di indipendenza lineare, come risulta chiaro dal seguente esempio. \nConsiderando \"n\"=2 e \"v\"1 = \"v\"2 = (1, 0), l\"'insieme\" risultante comprende un solo elemento e, pertanto, \u00e8 linearmente indipendente, mentre la famiglia corrispondente contiene lo stesso elemento due volte ed \u00e8 perci\u00f2 linearmente dipendente.\nMatrici.\nAnche in questo caso \u00e8 importante precisare se le righe di \"A\" sono linearmente indipendenti come famiglia o come insieme. \nSe consideriamo la matrice:\nl\"'insieme\" delle sue righe comprende il solo elemento (1, 1), perci\u00f2 \u00e8 linearmente indipendente, ma la matrice non \u00e8 invertibile. La \"famiglia\" di righe contiene invece due elementi identici ed \u00e8 pertanto linearmente dipendente. \nLa proposizione \u00e8 quindi corretta se riferita alla famiglia di righe, ma \u00e8 falsa se riferita all'insieme delle righe. \nFunzioni, insiemi e famiglie.\nEsiste una corrispondenza biunivoca tra le funzioni suriettive e le famiglie, in quanto ogni funzione \"f\" con dominio \"I\" determina una famiglia (\"f\"(\"i\"))\"i\"\u2208\"I\". Diversamente dalle funzioni, una famiglia \u00e8 concepita come una collezione ed essere un suo elemento equivale ad appartenere al codominio della corrispondente funzione. Una famiglia contiene un qualsiasi elemento esattamente una volta sola se e solo se la corrispondente funzione \u00e8 iniettiva. \nCome avviene per gli insiemi, una famiglia \u00e8 un contenitore e ogni insieme \"X\" determina una famiglia (\"x\")\"x\"\u2208\"X\". In altri termini, ogni insieme \u00e8 naturalmente interpretabile come una famiglia. Per ogni famiglia (\"A\"\"i\")\"i\"\u2208\"I\", esiste l'insieme di tutti gli elementi {\"A\"\"i\" | \"i\"\u2208\"I\"}, ma quest'ultimo non fornisce alcuna informazione su eventuali appartenenze ripetute di un elemento o sulla struttura di \"I\". In definitiva, il ricorso a un insieme implica la possibile perdita di alcune informazioni. \nOperazioni su famiglie.\nGli insiemi di indici sono spesso utilizzati nelle somme e in altre operazioni di natura simile. Per esempio, se (\"a\"\"i\")\"i\"\u2208\"I\" \u00e8 una famiglia di numeri, la loro somma \u00e8 usualmente indicata con:\nQuando (\"A\"\"i\")\"i\"\u2208\"I\" \u00e8 una famiglia di insiemi, la loro unione si indica con:\nNotazioni analoghe valgono per l'intersezione e il prodotto cartesiano.\nSottofamiglie.\nUna famiglia (\"B\"\"i\")\"i\"\u2208\"J\" \u00e8 una \"sottofamiglia\" di una famiglia (\"A\"\"i\")\"i\"\u2208\"I\", se e solo se \"J\" \u00e8 un sottoinsieme di \"I\" e per ogni \"i\" in \"J\" vale:\nUso nella teoria delle categorie.\nIn generale, un funtore determina una famiglia indicizzata di oggetti in una categoria D, indicizzata su un'altra categoria C tramite un morfismo dipendente da due indici."}
{"id": "303641", "revid": "834", "url": "https://it.wikipedia.org/wiki?curid=303641", "title": "Lili Kronberger", "text": ""}
{"id": "303644", "revid": "1573940", "url": "https://it.wikipedia.org/wiki?curid=303644", "title": "Gaio Terenzio Varrone", "text": "Biografia.\nSecondo una tradizione riportata anche da Tito Livio, Varrone era figlio di un macellaio ed egli stesso era stato un fattore nei primi anni di vita e di aver raggiunto una posizione di rilievo nella vita pubblica romana battendosi per le cause delle classi inferiori contro il parere dei benpensanti . Se queste storie siano vere o esagerate non \u00e8 dato sapere, ma quello che \u00e8 certo che Varrone proveniva dalle classi pi\u00f9 umili della societ\u00e0 e divenne uno dei principali leader del partito popolare. Non pu\u00f2 essere stato una persona cos\u00ec spregevole come viene rappresentato da Livio, dato che il Senato Romano altrimenti non gli avrebbe permesso di tornare a Roma dopo la battaglia di Canne, n\u00e9 avrebbe potuto essere impiegato durante il resto della guerra in importanti comandi militari.\nVarrone viene menzionato per la prima volta nel 217 a.C. quando fu uno dei pi\u00f9 accesi sostenitori affinch\u00e9 a Marco Minucio Rufo, \"magister equitum\" del dittatore Quinto Fabio Massimo, fossero affidati poteri equivalenti, cos\u00ec da superare la tecnica \"temporeggiatrice\" e passare all'offensiva nella guerra. In ogni caso Varrone era stato pretore l'anno precedente ed in precedenza aveva ricoperto gli uffici di questore, di edile plebeo e curule.\nConsole nel 216 a.C., venne sconfitto da Annibale nella battaglia di Canne, una delle pi\u00f9 pesanti disfatte dell'esercito romano, che cost\u00f2 la vita al collega Emilio Paolo. Tornato a Roma, nomin\u00f2 come nuovo dittatore, Marco Fabio Buteone. L'anno seguente fu proconsole nel Picenum dal 215 al 213 a.C., mentre nel 208\u2013207 a.C. fu inviato come propretore in Etruria contro il fratello di Annibale, Asdrubale Barca. Nel 200 a.C. fu invece mandato come ambasciatore in Africa, alla corte di Massinissa."}
{"id": "303645", "revid": "834", "url": "https://it.wikipedia.org/wiki?curid=303645", "title": "Opika von Meray-Horvath", "text": ""}
{"id": "303646", "revid": "579331", "url": "https://it.wikipedia.org/wiki?curid=303646", "title": "Opika von M\u00e9ray Horv\u00e1th", "text": "Ottenne il suo primo risultato di prestigio ai campionati mondiali di pattinaggio di figura del 1911 a Vienna, dove fu seconda dietro alla connazionale Lily Kronberger, che vinse in quell'occasione il suo quarto titolo mondiale consecutivo. La Kronberger si ritir\u00f2 dalle competizioni al termine della stagione, e l'anno dopo Opika von M\u00e9ray Horv\u00e1th le successe nell'albo d'oro mondiale. Vinse poi le due edizioni successive dei mondiali, mantenendo la scuola ungherese ai vertici del pattinaggio femminile fino allo scoppio della Prima guerra mondiale.\nIl conflitto fece sospendere le competizioni internazionali, e di fatto mise fine alla carriera agonistica della campionessa ungherese."}
{"id": "303647", "revid": "30610", "url": "https://it.wikipedia.org/wiki?curid=303647", "title": "Calluna", "text": ""}
{"id": "303650", "revid": "17351", "url": "https://it.wikipedia.org/wiki?curid=303650", "title": "Reggiane Re. 2000", "text": ""}
{"id": "303653", "revid": "6199", "url": "https://it.wikipedia.org/wiki?curid=303653", "title": "Arabetta comune", "text": ""}
{"id": "303654", "revid": "114646143", "url": "https://it.wikipedia.org/wiki?curid=303654", "title": "Lenticchia di Castelluccio di Norcia", "text": "Lenticchia di Castelluccio di Norcia (IGP) \u00e8 un prodotto ortofrutticolo italiano ad Indicazione geografica protetta, tipico dei piani di Castelluccio, frazione di Norcia. La zona di produzione dell'IGP comprende anche le aree marchigiane limitrofe, nel Parco Nazionale dei Monti Sibillini."}
{"id": "303656", "revid": "599013", "url": "https://it.wikipedia.org/wiki?curid=303656", "title": "Luca Garri", "text": "Carriera.\nLa sua migliore stagione \u00e8 stata quella del 2005-06 a Biella dove ha avuto una media di 10,9 punti 6,1 rimbalzi e 2 recuperi con 27,2 minuti a partita. Il suo record di punti in serie A \u00e8 stato di 23 alla Angelico Biella. Lungo di grande dinamismo ed ottimo gioco dentro l'area, \u00e8 anche un buon tiratore dalla media e dalla lunga distanza; il suo gioco, fatto di una pericolosit\u00e0 offensiva da ogni lato del campo, e coadiuvato da grande capacit\u00e0 difensiva, lo ha fatto ruotare per discreto tempo intorno al giro della nazionale italiana di pallacanestro, di cui ha vestito la maglia anche nel 2004, anno in cui l'Italia ha vinto l'argento alle Olimpiadi di Atene.\nPer gli Europei del 2007 Garri era stato inizialmente inserito nel gruppo come \"riserva a casa\" e non ha pertanto preso parte alla prima parte del raduno, ma si \u00e8 aggregato solo in un secondo momento a causa del grave infortunio di Richard Mason Rocca e di altri problemi occorsi ai compagni di squadra.\nIl 28 luglio del 2010 trova l'accordo con la Juve Caserta. Colleziona 30 presenze realizzando 6,7 punti e 3,8 rimbalzi per incontro.\nNel 2011 firma un contratto che lo legher\u00e0 alla Pallacanestro Varese.\nIl 11 agosto 2012 firma per l'Aquila Basket Trento. Dopo un girovagare nelle due stagioni successive fra Ferentino e Barcellona, esperienze non particolarmente brillanti, nell'estate 2015 torna a giocare in Piemonte, accasandosi alla societ\u00e0 alessandrina del Derthona Basket, squadra di serie A2 di cui \u00e8 capitano e con cui realizza 1197 punti.\nNel 2019 Luca Garri saluta il Derthona per accasarsi al Janus Basket Fabriano con cui continua a giocare.\nVita privata.\n\u00c8 sposato dal 2009 con Elena, una ragazza di Biella."}
{"id": "303658", "revid": "729019", "url": "https://it.wikipedia.org/wiki?curid=303658", "title": "Archivio storico di Eduardo De Filippo", "text": "L'archivio storico di Eduardo De Filippo documenta la vita della compagnia del Teatro Umoristico I De Filippo, delle compagnie che negli anni cre\u00f2 il grande attore e drammaturgo napoletano, la storia del Teatro San Ferdinando a partire dal 1954, anno di inaugurazione della gestione di Eduardo De Filippo, e lo straordinario percorso umano ed artistico del drammaturgo fin dai primi decenni del Novecento. \u00c8 costituito da:\nall'attivit\u00e0 teatrale di Eduardo, a quella cinematografica, alla breve stagione della Scarpettiana,\nall'esperienza del Teatro San Ferdinando, nonch\u00e9 gli articoli a firma dello stesso Eduardo e numerosi saggi dedicati alla sua drammaturgia.\nNel fondo De Filippo sono inoltre conservati: dischi di Eduardo Scarpetta, disegni di Eduardo De Filippo e una ricca corrispondenza con attori e personaggi del teatro e della cultura italiana del Novecento (da Pirandello a Bontempelli, da Paolo Grassi a Erminio Macario).\nCuratrice dell'archivio fu per molti anni Isabella Quarantotti De Filippo terza moglie di Eduardo e madre dell'attrice Angelica Ippolito. \nLa Fondazione Eduardo De Filippo conserva centinaia di fondali dipinti, oggetti di scena e numerosi costumi. Gli autografi delle commedie e l'epistolario sono conservati presso l'archivio contemporaneo del Gabinetto Vieusseux di Firenze, mentre una completa documentazione video \u00e8 conservata presso il Centro Teatro Ateneo dell'Universit\u00e0 La Sapienza di Roma.\nDue pubblicazioni edite dall'Associazione Voluptaria, curatrice dell'Archivio, sono state dedicate ai copioni e alla rassegna stampa. \nIn particolare l'archivio fotografico conserva oltre cinquemila foto relative all'attivit\u00e0 teatrale ed alla vita di Eduardo De Filippo.\nLe foto sono divise in quattro sezioni interrogabili separatamente:\nTrasferito nel 1997 nella biblioteca della Societ\u00e0 napoletana di storia patria, dal febbraio 2014 l'Archivio \u00e8 depositato presso la Biblioteca Lucchesi Palli, sezione della Biblioteca Nazionale di Napoli dedicata alle arti dello spettacolo"}
{"id": "303685", "revid": "125873069", "url": "https://it.wikipedia.org/wiki?curid=303685", "title": "Henry Hudson", "text": "A lui sono intitolati la Baia di Hudson in Canada e il fiume Hudson negli Stati Uniti, che scorre nello stato di New York.\nBiografia.\nPrimi viaggi.\nDell\u2019infanzia di Hudson, non si sa nulla fino al primo viaggio che fece. Si sa per certo che in viaggio del 1585 guidata dal navigatore inglese John Davis verso l'Artico nel tentativo di trovare un Passaggio a Nord-Ovest, fu preparato e organizzato a casa di un tale Thomas Hudson a Limehouse, Henry Hudson potrebbe essere stato presente in quell'occasione e quindi affascinato dall\u2019Artico potrebbe sviluppato un interesse permanente per l'esplorazione di quella zona del mondo tanto da suscitare l\u2019interesse di due facoltose compagnie di esplorazioni per la sua competenza di navigatore al comando di pericolose esplorazioni.\nCon la Compagnia di Mosca, facente parte di un piccolo numero di compagnie commerciali in possesso di una concessione reale, salp\u00f2 nella primavera del 1607 assieme a suo figlio John e altri 10 compagni a bordo della nave \"Hopewell\" nella missione di scovare un passaggio dall\u2019Oceano Artico arrivasse a quello Pacifico. In giugno raggiunse le coste orientali della Groenlandia e inizi\u00f2 l'esplorazione dirigendosi ancora pi\u00f9 a nord, cartografando al contempo i territori che incontrava. Arriv\u00f2 alle Isole Svalbard e tocc\u00f2 il punto pi\u00f9 settentrionale dell'arcipelago il 14 luglio, la nave si trovava a sole 577 miglia dal Polo nord. Prosegu\u00ec oltre le\u2019Arcipelago delle Spitsbergen ma dopo poco fu chiaro che non c'era una via per andare oltre a causa del ghiaccio e decise di ritornare in Inghilterra il 31 luglio. Durante il viaggio di ritorno, Hudson scopr\u00ec quella che ora \u00e8 conosciuta come l'Isola Jan Mayen, prima di ritornare a casa in settembre.\nIl 22 aprile 1608 Hudson fece un secondo viaggio anche questo finanziato dalla Compagnia di Mosca verso le Svalbard e le isole di Novaya Zemlya, a est del Mare di Barents. Trovandosi nuovamente sbarrata dai campi di ghiaccio, torn\u00f2 in Inghilterra in agosto.\nAl servizio olandese.\nLe compagnie inglesi iniziarono ad essere riluttanti nel sostenerlo dopo due viaggi falliti ma Hudson fu attirato ad Amsterdam per intraprendere un terzo viaggio a nord-est commissionato dalla Compagnia olandese delle Indie orientaliper guidare una terza spedizione nel 1609. Mentre si trovava nei Paesi Bassi, sent\u00ec che sembravano esserci due possibili canali verso il Pacifico attraverso il Nord America di cui uno si diceva essere a circa 62\u00b0 di latitudine N, descritto nei diari di un viaggio del 1602 di un esploratore inglese, il capitano George Weymouth. L'altro, sembrava essere circa 40\u00b0 N di latitudine, ed era stato recentemente segnalato dal soldato, esploratore e colono inglese Capt. John Smith.\nHudson il 6 aprile 1609 salp\u00f2 dai Paesi Bassi (Repubblica delle Province Unite) a bordo dell\"'Halve Maen\", diretto a nord, \"purtroppo\" a maggio i venti contrari e le tempeste lo costrinsero ad ritirare l\u2019idea di un viaggio a nord-est prima ancora di raggiungere la Novaja Zemlja, cos\u00ec decise di ignorare il suo accordo e decise di cercare invece il passaggio a nord-ovest. Durante il viaggio lungo la costa atlantica, dopo essere sbarcati in luglio a Terranova, Canada, impiegarono i successivi 4 mesi ad esplorare la costa orientale del America del Nord, compresi Manhattan, il Maine e Capo Cod, poi imboccarono il fiume gi\u00e0 incontrato dal navigatore fiorentino Giovanni da Verrazzano nel 1524, che da allora fu nominato come Hudson. Lo risal\u00ec per circa 240\u00a0km fino alle vicinanze di quella che oggi \u00e8 Albany, Hudson concluse che il fiume non ha portasse al Pacifico. Pi\u00f9 tardi i Paesi Bassi avrebbero rivendicato il possesso di quell'area insediandovi una colonia chiamata New Amsterdam, anche se pare che Hudson stesso abbia chiamato Staten Island (in olandese \"Staaten Eylandt\") quella parte che ora si chiama New York, in onore degli Stati Generali (parlamento) dei Paesi Bassi. Durante la sua esplorazione della regione, Hudson pass\u00f2 vicinissimo a un gruppo comandato dall'esploratore francese Samuel de Champlain, il quale era in missione a sud dalla sua base nel Quebec, anche se i due non erano a conoscenza l'uno dell'altro. Durante il ritorno, attracc\u00f2 a Dartmouth, in Inghilterra, dove le autorit\u00e0 inglesi si impegnarono affinch\u00e9 lui e agli altri membri dell'equipaggio inglese non effettuassero viaggi per conto di altre nazioni. Questo era un vero e proprio reato, in quanto gli Atti di Navigazione, un insieme di leggi mercantili per proteggere le rotte commerciali inglesi dalla Repubblica delle Province Unite, non erano stati ancora introdotti. Fu rilasciato poco dopo. Il registro e le registrazioni della nave furono inviati in nei Paesi Bassi e le notizie delle scoperte si diffusero rapidamente.\nL\u2019ultimo viaggio.\nHudson dopo l\u2019ultimo viaggio si era messo subito a preparare un viaggio in America per seguire il suggerimento di Gerorge Weymouth, il quale aveva descritto un'insenatura, lo Stretto di Hudson, dove uno strano fenomeno rilevato suggeriva che al di l\u00e0 dello stretto si trovasse un grande specchio d'acqua. Hudson era sicuro che fosse l'Oceano Pacifico.\nNel 1610 Hudson prepar\u00f2 un altro viaggio da compiere sotto la bandiera inglese; stavolta i finanziamenti vennero dalla Compagnia della Virginia e dalla Compagnia britannica delle Indie orientali la quale contribu\u00ec con 300 sterline, la Compagnia di Mosca sembra abbia fornito un importo simile e altri finanziatori privati includevano 5 nobili e 13 mercanti. Salp\u00f2 da Londra il 17 aprile 1610 al\u00a0timone della sua nuova nave, la \"Discovery\", raggiunse l\u2019Islanda l\u201911 maggio e vi rimase qualche tempo, poi tocc\u00f2 l'estremit\u00e0 meridionale della Groenlandia il 4 giugno e riusc\u00ec a doppiarne la punta sud per continuare verso ovest.\nEntrando nella Baia di Hudson all'inizio di agosto, segu\u00ec poi la costa orientale verso sud, trovandosi poi nella Baia di James all'estremit\u00e0 meridionale, ovviamente senza sbocco sul Pacifico da trovare, Hudson girovag\u00f2 senza meta finch\u00e9 l'inverno non lo colse. Sorsero alcuni litigi tra membri dell'equipaggio che sospettavano che Hudson stesse di nascosto lasciando pi\u00f9 cibo ai suoi preferiti; Robert Juet un ufficiale, era stato retrocesso e cospirando con Henry Green, un altro graduato infuriato con il capitano, e con altri membri dell\u2019equipaggio per ammutinamento.\nQuando il ghiaccio si sciolse nella primavera del 1611, Hudson avrebbe voluto continuare l'esplorazione, ma l'equipaggio voleva tornare a casa, cos\u00ec una volta iniziato il viaggio di ritorno, gli ammutinati catturarono Hudson, suo figlio e altri sette marinai ammalati di scorbuto, gettandoli alla deriva nella Baia di Hudson in una piccola barca aperta il 22 giugno 1611, non furono pi\u00f9 visti, sebbene alcuni affermino che siano riusciti a dirigersi a sud fino a raggiungere il fiume Ottawa, anche se nel 1631-1632 un altro esploratore trov\u00f2 le rovine di un rifugio, forse eretto dai naufraghi e ipotizz\u00f2 fosse del capitano scomparso tempo prima. Sebbene il \"Discovery\" salp\u00f2 verso casa in Inghilterra, nessuno degli ufficiali ritorn\u00f2 con lei, dopo essere uccisi, insieme a molti altri, in uno scontro con gli eschimesi.\nI rapporti di Hudson, sul suo viaggio per conto degli olandesi, sono andati persi, ma un resoconto fu fatto da Johannes de Laet nel suo libro \"Nieuwe Wereldt ofte beschrijvinghe van West-Indien\" (\"Il Nuovo Mondo o la descrizione dell'India Occidentale\") del 1625. La stessa cosa accadde al viaggio di Adriaen Block.\nCultura di massa.\nHenry Hudson e il suo equipaggio appaiono come fantasmi nel racconto di Washington Irving \"Rip Van Winkle\". Negli albi a fumetti \"Storie da Altrove\" \"La cosa che attende nella nebbia\" e \"L'ombra che sfid\u00f2 Sherlock Holmes\" un temibile demone si manifesta con le sembianze dell'esploratore inglese per combattere contro il celebre investigatore di Baker Street."}
{"id": "303686", "revid": "767487", "url": "https://it.wikipedia.org/wiki?curid=303686", "title": "La Bella della Daunia", "text": " \nLa Bella della Daunia DOP \u00e8 un prodotto ortofrutticolo italiano a Denominazione di origine protetta. \u00c8 un'oliva da mensa ottenuta dalla trasformazione, con lavorazione in verde o in nero di olive della variet\u00e0 Bella di Cerignola raccolte in un ristretto areale della Daunia, con la maggiore concentrazione nel territorio di Cerignola.\nProduzione.\nLe olive vengono raccolte non prima del primo ottobre. Nella lavorazione in verde, eseguita con il metodo Sivigliano, sono trattate con soda (per ridurne l'amaro) la cui concentrazione varia da un minimo del 1,7% sino ad un massimo del 4%. In seguito vengono risciacquate con acqua e poste in appositi contenitori. Infine viene aggiunto il sale da cucina.\nTerritorio.\nL'oliva viene coltivata in pianura in presenza di temperature che non scendono quasi mai al di sotto di 0\u00a0\u00b0C, negli appezzamenti dei comuni di: Cerignola, Stornara, Stornarella, Orta Nova, S. Ferdinando di Puglia e Trinitapoli.\nI terreni che pi\u00f9 si prestano alla coltivazione di questa variet\u00e0 sono di tipo calcareo, siliceo e argilloso."}
{"id": "303688", "revid": "599013", "url": "https://it.wikipedia.org/wiki?curid=303688", "title": "Fungo di Borgotaro", "text": "Il fungo di Borgotaro (IGP) \u00e8 un prodotto ortofrutticolo italiano a Indicazione geografica protetta.\nStoria.\nLa commercializzazione del fungo di Borgotaro \u00e8 menzionata per la prima volta nel XVII secolo nella \"\"Istoria di Borgo Val di Taro\" scritta da Alberto Clemente Cassio, nativo di Borgotaro e canonico presso la corte del papa. In un passo del testo infatti, il Cassio narra come in autunno si facesse ampia raccolta e vendita degli \"inodorati boleti\" che, messi sotto sale, venivano \"trasmessi ad altri paesi\"\".\nIl Cassio dice anche che la produzione e raccolta del fungo avveniva nei boschi di faggi, abeti e, a quote inferiori, castagni, all'interno di una foresta che cresceva senza interruzioni sino ai confini del ducato di Parma con la repubblica di Genova. Questi boschi di castagno e faggio (le abetine purtroppo sono andate perdute) si possono facilmente riconoscere nella zona che va dalla valle del torrente Cogena sino alla localit\u00e0 di Montegroppo, nella valle del torrente Gotra.\nIntorno al 1833, Lorenzo Molossi nel suo \"Vocabolario topografico del ducato di Parma, Piacenza e Guastalla\" alla voce \"Albareto\" menziona il fiorente commercio dei funghi in salamoia, mentre, poco pi\u00f9 che mezzo secolo dopo, il Grilli definir\u00e0 la raccolta dei funghi come un\"industria locale.\"\nNel 1928 venne istituito ad Albareto un mercato specifico per la vendita del fungo fissato in due giorni infrasettimanali. Per regolamentare e proteggere dallo sfruttamento sconsiderato una risorsa cos\u00ec preziosa e pregiata, venne costituita nel 1964 dal Consorzio delle Comunalie Parmense una prima riserva per la raccolta sostenibile dei funghi: la Comunalia di Boschetto di Albareto; nel giro di alcuni anni anche gli altri comuni limitrofi istituirono analoghe riserve, per tutelare il fungo e razionalizzarne la raccolta.\nIl riconoscimento di indicazione geografica protetta avvenne nel 1996.\nArea di produzione.\nL'individuazione della zona I.G.P venne fatta utilizzando le indicazioni contenute nei registri della camera di commercio, industria e agricoltura di Parma, in particolare venne presa come riferimento l'edizione del 1934.\nL'area emiliana della zona di produzione e raccolta \u00e8 delimitata a nord dal torrente Cogena, lungo tutto il suo corso a partire dal crinale spartiacque sino alla sua confluenza con il Taro che avviene presso Ostia Parmense; l'area segue quindi ad est, il crinale di confine provinciale e regionale sino al monte Gottero, nel comune di Albareto.\nA sud il territorio \u00e8 delimitato dallo spartiacque che va dal Gottero sino al Lago Secco, seguendo poi in direzione ovest l'omonimo rio sino alla confluenza con il torrente Gotra che segna a sua volta il confine sino alla sua confluenza con il Taro. Il confine nord-nord ovest dell'areale \u00e8 marcato dal Taro stesso sino alla confluenza del gi\u00e0 menzionato Cogena.\nL'areale toscano della zona di produzione \u00e8 rappresentato da una porzione di Lunigiana inclusa nel comune di Pontremoli delimitata dal torrente Civasola ad est, dal corso del fiume Magra sino alla confluenza con il Magriola, dal corso del Magriola sino al torrente Betigna e dal confine del comune di Zeri sino al passo dei Due Santi.\nIn totale sono poco pi\u00f9 di 33000 ettari dei quali 18000 circa suddivisi fra i comuni di Borgo Val di Taro e Albareto in provincia di Parma e 15000 circa nel comune di Pontremoli in Lunigiana.\nI boleti denominati \"Fungo di Borgotaro\".\nIl disciplinare individua quattro specie di boleti che possono raccolti nell'areale di produzione e possono essere denominati fungo di Borgotaro:\nNorme per la raccolta.\nLa raccolta del fungo di Borgotaro \u00e8 subordinata ad una serie di norme che differiscono sia per l'ambito regionale che per quello locale della zona di raccolta. Tali norme, come nel caso di quelle della comunit\u00e0 montana di Borgo Val di Taro, si applicano anche alle zone limitrofe non incluse nell'areale del fungo di Borgotaro IGP.\nIn generale le norme definiscono i giorni di raccolta, le quantit\u00e0 massime che possono essere prelevate differenziando fra i residenti e i non residenti, le modalit\u00e0 di trasporto dei funghi raccolti al fine di favorirne la diffusione delle spore, vengono anche definite in alcuni casi dimensioni minime dei funghi e un tetto al numero giornaliero di tesserini rilasciati.\nManifestazioni.\nOgni anno, a met\u00e0 settembre, si svolge a Borgo Val di Taro la Sagra del Fungo, mentre il primo week-end di ottobre si svolge ad Albareto la importante Fiera Nazionale del Fungo Porcino di Albareto, entrambe dedicate al fungo porcino di Borgotaro IGP."}
{"id": "303694", "revid": "767487", "url": "https://it.wikipedia.org/wiki?curid=303694", "title": "Farro della Garfagnana", "text": " \nIl Farro della Garfagnana (IGP) \u00e8 un prodotto ortofrutticolo italiano a Indicazione geografica protetta, prodotto nell'omonima regione, in provincia di Lucca.\nIl farro della Garfagnana \u00e8 tradizionalmente utilizzato per la preparazione di zuppe o di torte salate; inoltre, pu\u00f2 trovare impiego, da solo o in miscela con altri cereali, per la preparazione di paste o di prodotti da forno (biscotti, pane e altri).\nStoria.\nIl farro (\"Triticum dicoccum\") \u00e8 il cereale pi\u00f9 antico fra tutti quelli pervenuti fino all'et\u00e0 contemporanea, risultando coltivato fin dal 7.000 a.C. nelle sue aree di origine (Mesopotamia, Siria, Egitto e Palestina).\nIn epoca romana era ampiamente diffuso anche in Italia; con l'avvento delle nuove specie di frumento nudo (nelle quali cio\u00e8\nla granella perde i rivestimenti glumeali con la trebbiatura), il farro \u00e8 stato progressivamente confinato in areali sempre pi\u00f9 ridotti e poveri.\nIn Toscana, la Garfagnana \u00e8 l'unica zona dove, grazie ad una consolidata tradizione agricola e alimentare e ad un ambiente\nnaturale particolarmente vocato, il farro \u00e8 sempre stato prodotto e commercializzato, come testimoniano numerosi documenti storici.. Peraltro, a partire dal secondo dopoguerra, si \u00e8 assistito ad una forte riduzione della\nproduzione di farro, in concomitanza con il generale mutamento delle abitudini alimentari della popolazione che si sono indirizzate verso cibi pi\u00f9 \"ricchi\".\nAlla fine degli anni 1970 la riscoperta di cibi sani e genuini, legati alla dieta mediterranea, ha portato alla riscoperta del farro e ad una nuova espansione delle coltivazioni toscane.\nNel 1996, anno di presentazione della domanda di riconoscimento IGP alla Commissione Europea, vi erano in Garfagnana circa 80-90 aziende agricole produttrici di farro, con una superficie complessiva di circa 100-110 ettari e una produzione media di 200 tonnellate annue di farro \"vestito\".\nColtivazione.\nIl farro della Garfagnana \u00e8 prodotto dalla popolazione locale utilizzando la specie \"Triticum dicoccum\" variet\u00e0 Schubler (detta anche \"grano vestito\").\nIl farro della Garfagnana \u00e8 coltivato su terreni poveri di elementi nutritivi, in una fascia altimetrica fra i 300 e i 1.000 m slm. La semina avviene in autunno, nel rispetto delle tradizionali rotazioni (in genere dopo un prato), su terreno precedentemente preparato, utilizzando seme vestito derivante dalla popolazione locale di \"Triticum dicoccum\". La produzione del farro della Garfagnana deve avvenire senza l'impiego di concimi chimici, fitofarmaci e diserbanti: data l'elevata rusticit\u00e0 della pianta, il farro coltivato con la tecnica tradizionale risulta di fatto un prodotto biologico.\nLa raccolta del farro avviene in estate, con le normali mietitrebbiatrici da grano; durante la trebbiatura, le spighette si distaccano interamente dal rachide, senza far uscire le cariossidi dalle glume e glumelle (per questo viene denominato \"grano vestito\"). La produzione massima consentita per ettaro \u00e8 di 25 quintali di farro vestito.\nPrima della vendita, la granella di farro deve essere brillata, cio\u00e8 privata dei rivestimenti glumeali e di\nuna parte del pericarpo: dopo tale processo, la cui resa \u00e8 del 60-70% rispetto al raccolto iniziale, la granella presenta una superficie con striature biancastre, tipiche della struttura prevalentemente farinosa dell'endosperma. La brillatura del farro veniva tradizionalmente effettuata con particolari mulini a macine, mentre attualmente vengono utilizzati anche macchinari moderni, anche semplici.\nZona di produzione.\nLa zona di produzione comprende i seguenti comuni della provincia di Lucca, posti nell'areale della Garfagnana: Camporgiano, Careggine, Castelnuovo di Garfagnana, Castiglione di Garfagnana, Fosciandora, Gallicano, Guncugnano, Minucciano, Molazzana Piazza al Serchio, Pieve Fosciana, San Romano Garfagnana, Sillano, Villa Collemandina, , Vagli di Sotto e Vergemoli."}
{"id": "303695", "revid": "125414751", "url": "https://it.wikipedia.org/wiki?curid=303695", "title": "Binario ferroviario", "text": "Il binario ferroviario \u00e8 l'infrastruttura basilare nella costruzione di linee ferroviarie e tranviarie.\nSi tratta di una struttura composta da due profilati metallici in acciaio, detti \"rotaie\", la cui sezione \u00e8 una trave a doppia T asimmetrica, montati parallelamente su una struttura portante detta traversa per mezzo di sistemi di fissaggio differenti a seconda dell'epoca e della tipologia costruttiva della linea ferrata.\nStruttura.\nLe rotaie sono fissate, affiancate a coppia e parallele, sulle traverse, con un'inclinazione di 1/20 sul piano orizzontale, tramite chiavarde e caviglie; le traverse (in legno, acciaio o cemento) sono annegate nella massicciata, una struttura a sezione trapezoidale di altezza massima di circa 50\u00a0cm, composta da brecciame selezionato all'uopo, di dimensione in ogni direzione compresa tra i 25 e 60\u00a0mm per le linee ferroviarie e tra i 15 e 30\u00a0mm per le linee tranviarie o leggere. Lo scopo della massicciata \u00e8 quello di ripartire uniformemente i carichi di esercizio dovuti anche al passaggio del treno sulla fondazione stradale in maniera tale da evitare i cedimenti strutturali e di garantire una base non cedevole al binario, grazie alle brecce (a spigoli vivi), le quali, a differenza dei ciottoli, incastrandosi tra loro, si assestano in modo stabile. Il fatto che il brecciame non sia vincolato, ma solo appoggiato, garantisce anche il drenaggio dell'acqua piovana.\nIl complesso delle due rotaie e delle traversine viene definito \"binario\", mentre l'intero insieme binario + traversine + strutture di ancoraggio viene definito \"armamento\". Si definisce scartamento la distanza fra le tangenti dei bordi interni dei funghi delle rotaie, presa 14\u00a0mm al disotto del piano di rotolamento. Lo scartamento non \u00e8 universale: nazioni diverse e sistemi ferroviari possono avere scartamenti diversi. In Italia lo scartamento dell'intera rete dello Stato \u00e8 di 1435\u00a0mm, definito in sede internazionale come \"Scartamento Normale\" o \"Standard\", ed \u00e8 direttamente derivato dallo scartamento usato da George Stephenson (4' 8 1/2\") per presentare al mondo la prima locomotiva.\nLe rotaie.\nLe rotaie sono l'elemento fondamentale di un binario. Di norma sono montate a coppie; tuttavia, in caso di tratte ferroviarie a doppio scartamento, possono essere montate in numero di 3 o 4 per binario. In qualche raro caso, come nella stazione di Volos in Grecia, sono state addirittura montate 4 rotaie per realizzare un binario a triplo scartamento di 600, 1000 e 1435\u00a0mm. Nella \"ferrovia leggera\" di guerra che collegava Romano d'Ezzelino (VI) con Valle Santa Felicita, le rotaie erano cinque: due per lo scartamento 750 mm per le locomotive a cremagliera, due con lo scartamento 600 mm, per i carri, oltre al binario della cremagliera.\nLe rotaie odierne sono costruite di acciaio di buona qualit\u00e0, e vengono spesso controllate con gli ultrasuoni per verificarne l'integrit\u00e0. Prende il nome di Terza rotaia anche il profilato, non adibito alla circolazione ma alla fornitura di energia, montato a fianco dei binari in caso di trazione elettrica. In Italia la produzione di rotaie \u00e8 effettuata nello stabilimento siderurgico di Piombino. \nStoria.\nNel mondo anglosassone si diffusero inizialmente dei binari in legno con una sottile copertura superiore in metallo, noti come \"strap-iron rails\". La fragilit\u00e0, la manutenzione necessaria e le scarse prestazioni li rendevano tuttavia preferibili solo nel caso in cui fosse necessario costruire rapidamente ed economicamente delle nuove tratte.\nLe prime rotaie interamente metalliche erano in ghisa, cortissime (una iarda) e montate su grossi dadi di pietra annegati nel terreno. Poich\u00e9 a causa della fragilit\u00e0 intrinseca della ghisa erano soggette a frequente rottura, vennero presto prodotte in ferro, meno facile a rompersi ma pi\u00f9 soggetto ad usura. Con tale metodologia furono costruite anche la Ferrovia Napoli-Portici e la Milano-Monza. In seguito, allo scopo di limitare le frequenti spese di sostituzione, si inizi\u00f2 a produrre barre di \"rotaia a doppio fungo\" montate per mezzo di cunei di legno duro entro apposite piastre di fissaggio a loro volta fissate su traversine di legno. Quando si usurava il fungo superiore venivano ribaltate e rimontate.\nIn Italia le Officine Ferroviarie di Pontassieve nacquero proprio per produrre tali cunei di legno duro, dato che la Societ\u00e0 per le strade ferrate romane usava binari a doppio fungo. Il sistema a doppio fungo, tuttavia, si rivel\u00f2 solo apparentemente pi\u00f9 economico, in quanto in realt\u00e0 era macchinoso nel montaggio e richiedeva frequenti riaggiustamenti dei cunei di fissaggio: presto entrarono cos\u00ec in circolazione e si affermarono le nuove rotaie a profilo \"Vignoles\". Fino agli inizi del Novecento le rotaie, in ferro, si deformavano con relativa facilit\u00e0, e difficilmente potevano reggere velocit\u00e0 superiori ai 100\u00a0km/h. Oggi, con l'utilizzo di acciai sempre migliori, si possono realizzare binari speciali in grado di reggere anche velocit\u00e0 di oltre 500\u00a0km/h con treni pesanti. A seconda della destinazione d'uso dei binari cambiano i tipi di acciaio di cui sono fatte le rotaie che lo compongono, le loro dimensioni e di conseguenza il peso e la velocit\u00e0 massima ammissibile dei mezzi in passaggio.\nCaratteristiche.\nLe rotaie riportano l'indicazione delle proprie caratteristiche. Il primo numero che precede la dicitura \"UNI\" indica il peso a metro della rotaia. A tale numero e la successiva sigla di norma UNI corrisponde la forma del profilo della rotaia e le caratteristiche del materiale; tale norma soddisfa le condizioni del sistema di classificazione UIC. La rotaia ha impressa nello stelo, o riportata con linea di saldatura, l'indicazione del nome o la sigla del produttore, l'anno di produzione, la classificazione UIC e, con una freccia o con due tratti longitudinali di diversa lunghezza, la direzione di laminazione, dove la sporgenza della pi\u00f9 lunga indica la direzione.\nIn Italia le rotaie sono fabbricate in lunghezze diverse a seconda del tipo UNI. Si hanno perci\u00f2 le seguenti lunghezze:\nNegli Stati Uniti le norme sono differenti, per cui si possono trovare (ad esempio) rotaie da 57\u00a0kg/m, 66\u00a0kg/m, 67\u00a0kg/m, 69\u00a0kg/m; si tenga presente che in questo caso le masse sono espresse secondo il sistema imperiale, quindi i pesi precedenti possono essere indicati come 115, 133, 136 o 140 libbre per iarda.\nMentre il sistema normativo UIC-UNI segue una ristretta successione dimensionale normale (serie di R\u00e9nard), secondo una \"ragione logica\" per le caratteristiche di peso, e quindi geometriche e meccaniche, il sistema americano codifica lo stato di fatto dei produttori (in questo caso di rotaie); a loro volta i tipi di rotaie sono raccolte in \"Classi\", le classi prevedono diversi tipi di utilizzo, legate alle tecnologie gestionali delle linee.\nCollegamento delle rotaie.\nI metodi di giunzione delle rotaie hanno subito una lunga evoluzione. Il metodo pi\u00f9 semplice, molto usato in passato, prevede l'uso di piastre metalliche con 4 fori dette \"stecche di giunzione\", poste a coppie lateralmente sul gambo delle 2 rotaie da unire e imbullonate mediante chiavarde di giunzione. Nella costruzione dei binari si lascia volontariamente qualche millimetro tra un elemento e l'altro, per permettere al metallo di espandersi quando riscaldato dal sole senza generare sforzi interni o deformare la traccia. Le piastre di fissaggio sono per questo dotate di fori leggermente ovali, per permettere l'adattamento a queste variazioni termiche. La giuntatura avveniva in passato nello stesso punto per ambedue i binari seguendo il modello inglese. In seguito si \u00e8 passati al metodo americano di giuntarli sfalsati. Il primo metodo aveva la caratteristica di indurre un certo \"galoppamento\" dei rotabili in transito, dato che il punto di giunzione tendeva ad abbassarsi, il secondo invece rendeva pi\u00f9 stabile al transito tale punto critico (essendocene uno per volta), ma induceva in cambio un vero e proprio \"ondeggiamento\" lungo la marcia.\nCon questi tipi di fissaggio sui punti di giunzione si creano comunque fastidiose vibrazioni e scossoni e rappresentano un punto di debolezza meccanica della rotaia. Oggi questo metodo viene utilizzato solo per costruzioni di linee e raccordi in grande economia, o mantenuto per forza maggiore su linee di vecchia costruzione.\nAttualmente il metodo preferito \u00e8 quello della saldatura alluminotermica che forma un sistema complesso definito \"lunga rotaia saldata\".\nLe lunghe rotaie saldate sono rotaie di lunghezza tale che la loro parte centrale non subisce movimenti per dilatazione o ritiro dovuti alle escursioni di temperatura giornaliere o stagionali; ci\u00f2 \u00e8 ottenuto con un forte serraggio degli organi di attacco delle rotaie alle traverse e per l'attrito delle traverse sulla massicciata. Sulle linee di RFI S.p.A. lunghezze di 150\u00a0m, per rotaie 50 UNI, e di 200\u00a0m, per rotaie 60 UNI, sono le minime per le quali si pu\u00f2 ritenere che la parte centrale non risenta dell'effetto delle escursioni termiche. Di conseguenza si considerano lunghe rotaie saldate quelle superiori a tale misura. Le lunghe rotaie saldate in uso sulla rete nazionale sono costituite da un certo numero di sezioni contigue, lunghe ognuna 864\u00a0m, composte rispettivamente da 24 o 36 rotaie da 36\u00a0m o 24\u00a0m, saldate alluminotermicamente. Le sezioni di 864\u00a0m vengono saldate tra loro e serrate definitivamente alle traverse alla \"temperatura di regolazione delle tensioni interne\", che per la rete nazionale \u00e8 di 30 \u00b0C e corrisponde alla temperatura media fra una massima sul piano del ferro (piano immaginario che passa per le tangenti dei funghi delle rotaie) di 60 \u00b0C e una minima di \u221210\u00a0\u00b0C, alla qual media si aggiungono 5 \u00b0C. Le lunghe rotaie saldate sulla rete nazionale hanno sviluppi anche di alcuni chilometri; alle loro estremit\u00e0 si montano particolari giunti di dilatazione che hanno lo scopo di compensare senza soluzione di continuit\u00e0 la dilatazione delle rotaie contigue.\nQuesto tipo di binari, seppur pi\u00f9 costoso, \u00e8 notevolmente pi\u00f9 semplice da manutenere grazie anche alle traversine in cemento e all'abbondante uso di pietrisco. Quando \u00e8 necessario sostituire una parte di binario, tagliandola e saldandone una nuova, i due monconi adiacenti vengono riscaldati e bloccati alle traversine per fare in modo che con le variazioni climatiche non ci siano deformazioni.\nLe traverse.\nLe traverse o traversine sono il secondo elemento essenziale del binario: hanno infatti sia la funzione di mantenere preciso lo scartamento che quella di scaricare sulla loro pi\u00f9 ampia superficie di contatto con il suolo il peso dei rotabili che vi transitano sopra.\nSistemi di fissaggio alle traverse.\nCi sono diversi modi per fissare la rotaia alle traversine ed in parte vengono determinati dal tipo di rotaia.\nIl metodo tradizionale inglese, nella prima met\u00e0 del XIX secolo quando era diffuso un tipo di \"rotaia a doppio fungo\" (con profili sostanzialmente simmetrici spessi sopra e sotto), prevedeva il fissaggio della rotaia con cunei di legno in appositi alloggiamenti sulla traversina. Questo tipo di rotaia, a \"testa di toro\", una volta consumata sul lato superiore poteva essere smontata e rimontata invertita, allungandone la vita e rendendo pi\u00f9 semplici le riparazioni. Per contro la stabilit\u00e0 era minore in virt\u00f9 della base ridotta e richiedeva una frequente messa in sesto dei blocchi di legno.\nOggi questo tipo di tecnica \u00e8 stata abbandonata in favore del binario a base piatta, introdotto negli Stati Uniti e diventato standard mondiale: la parte inferiore \u00e8 pi\u00f9 sottile e pi\u00f9 larga e d\u00e0 pi\u00f9 stabilit\u00e0 al binario rendendo al contempo pi\u00f9 facile il fissaggio. Le rotaie agli inizi vennero fissate per mezzo di grossi chiodi, direttamente sul legno. In seguito, data l'instabilit\u00e0 di tale fissaggio, si pass\u00f2 all'uso di grosse viti con testa quadrata che venivano avvitate direttamente alla traversina previa interposizione di una piastra di ferro con due fori. Il passo evolutivo successivo port\u00f2 al perfezionamento sdoppiando la funzione di fissaggio della piastra sul legno da quella di fissaggio mediante bulloni e dadi della rotaia alla piastra.\nIl sistema ha subito un ulteriore perfezionamento volto a dare una certa elasticit\u00e0 all'attacco e una semplificazione per l'uso con metodi meccanizzati di assemblaggio o manutenzione dei binari. Al 2014, usato pi\u00f9 frequentemente, \u00e8 il sistema Pandrol, che si presenta come una specie di grossa graffetta metallica, ritorta e sagomata, composta da una barra d'acciaio cilindrica da 10\u00a0mm di diametro piegata su se stessa per agganciare la base della rotaia alla piastra di fissaggio gi\u00e0 montata sulla traversina.\nOggi le traversine, realizzate in cemento armato, sono assemblate con inserti in gomma per smorzare le vibrazioni tra la rotaia, la piastra di attacco ed il suolo.\nMateriali alternativi.\nNel 2015, la start-up palermitana \"Greenrail\" ha presentato all'esposizione Ecomondo di Rimini una nuova tipologia di traversine ferroviarie realizzate in calcestruzzo armato precompresso rivestito con plastica riciclata e polverino di pneumatici fuori uso (PFU), e testate per la prima volta a Settembre 2018 lungo la Ferrovia Reggio-Emilia-Sassuolo.\nL'azienda dichiara che 1.670 traversine permettono di costruire 1\u00a0km di strada ferrata, con una vita utile di 50 anni (contro i 30-40 delle tradizionali traverse in calcestruzzo), di abbattere i costi di manutenzione di 2-2.5 volte, di abbattere vibrazioni e rumorosit\u00e0, recuperare di 35 ton di pneumatici fuori uso e 35 ton di plastica, capace di sviluppare annualmente fino a 35 MWh a chilometro di energia elettrica rinnovabile, \"mediante sistemi piezoelettrici o moduli fotovoltaici polimerici\" che sfruttano la compressione e le vibrazioni generate al passaggio del treno. I binari integrano un modulo per la trasmissione dati per la diagnostica in tempo reale, manutenzione predittiva, sicurezza e telecomunicazioni (modulo \"LinkBox\").\nL'azienda \u00e8 risultata tra i vincitori del premio SeedLab 2015.\nCostruzione.\nFino a tempi relativamente recenti il montaggio di un binario era un'operazione essenzialmente manuale, faticosa e impegnativa. Le traversine venivano poste sullo strato di pietrisco livellato una dietro l'altra a distanze prefissate tra 60 e 80\u00a0cm. Su di esse veniva posata la barra di rotaia e una squadra di operai provvedeva ad avvitare i sistemi di fissaggio il lavoro si ripeteva barra per barra fino a raggiungere la lunghezza voluta. Le barre venivano poi giuntate, allineate e ancorate col pietrisco. A partire dal secondo dopoguerra sono state costruite macchine per il controllo meccanizzato dell'allineamento e della geometria del binario appena montato correggendone l'assetto e il livello. In seguito sono stati sviluppati veri e propri \"treni\" di macchine operatrici che provvedono ad effettuare tutte le operazioni in maniera veloce ed interamente automatica.\nManutenzione e controllo.\nLa manutenzione della linea oggi \u00e8 un'operazione altamente automatizzata e deve essere pi\u00f9 frequente con l'aumentare delle velocit\u00e0 di passaggio. La posa e la manutenzione dei binari non viene pi\u00f9 realizzata a mano da squadre di operai ma si usano macchine speciali, in grado di preparare il terreno, posare le rotaie, o rimuoverle in modo semiautomatico.\nLavori di manutenzione ordinaria includono la reintegrazione della massicciata, lo spargimento di diserbanti o il controllo della linea. Tutte queste operazioni sono oggi svolte da attrezzature e mezzi speciali o addirittura da appositi convogli ferroviari.\nPresso la rete ferroviaria italiana esistono diverse vetture o treni diagnostici. Quelli attualmente in uso sono: Treno Misure Archimede (treno diagnostico realizzato dalla collaborazione tra RFI e MER MEC che \u00e8 in grado di misurare oltre 200 parametri infrastrutturali, quali geometria, correnti codificate, tensione e spessore della linea di contatto), la vettura Talete (specializzata per parametri d'armamento: geometria e profilo delle rotaie), la vettura Aldebaran (per i rilievi della linea di contatto) e il treno Galileo (per i rilievi ad ultrasuoni delle rotaie). Ancora molto utilizzate nelle linee secondarie o a traffico meno intenso i carrelli PV6 e PV7 con i quali Rfi pu\u00f2 disporre ulteriori controlli dei parametri di geometria del binario (scartamento, allineamento, liv. longitudinale, sghembo e sopraelevazione)\nClassificazioni.\nUIC.\nIn Europa le dimensioni e i requisiti dei binari sono classificati da normative della UIC. In Italia esiste un'apposita normativa UNI, la UNI3141, che codifica il profilo della sezione trasversale della rotaia, l'area relativa, i momenti d'inerzia e i moduli di resistenza rispetto all'asse di simmetria ed all'asse neutro ad esso perpendicolare, che non si discosta molto da quella europea, e si considera con questa integrabile. La codifica UNI distingue 7 tipi principali:\nI tipi pi\u00f9 usati sono il 36 UNI ed il 50 UNI per linee tranviarie e metropolitane e il 60 UNI per linee ferroviarie principali. Oggi, su tutte le nuove linee e per il rinnovo di quelle esistenti, si utilizzano le (UNI) UIC-60. Il profilo delle rotaie presenti sull'intera rete nazionale \u00e8 definito Vignoles.\nEsistono altri tipi di rotaia utilizzati all'interno di stabilimenti industriali e porti per i carro-ponte (rotaia Burbach), definite in sede internazionale dalla norma DIN 536, o nelle ferrovie da cantiere o da miniera (ferrovie Decauville) definite in sede internazionale dalla norma DIN 5901.\nClassificazione statunitense.\nNegli Stati Uniti la Federal Railroad Administration ha sviluppato un sistema di classificazione delle tratte, per l'applicazione di limiti di velocit\u00e0 o di servizio.\nQuesti ultimi due tipi di binario sono prevalentemente nell'area nord-est degli USA, dove presta servizio l'Acela Express.\nLa Classe 9, con limite a 200 miglia/h, \u00e8 prevista ma non ancora esistente."}
{"id": "303696", "revid": "124477234", "url": "https://it.wikipedia.org/wiki?curid=303696", "title": "Epossidi", "text": "Un epossido, detto anche ossirano, \u00e8 un etere ciclico in cui l'ossigeno \u00e8 uno degli atomi di un anello a tre termini. La molecola di un epossido \u00e8 del tipo R1R2C(O)CR3R4 con gli R radicali alchilici o arilici. Pur essendo degli eteri, essi presentano una reattivit\u00e0 del tutto eccezionale e degli schemi di sintesi alquanto differenti. In generale, gli epossidi a basso peso molecolare sono gas o liquidi volatili molto infiammabili, incolori e poco polari, solubili anche in acqua (con la quale per\u00f2 lentamente reagiscono), oltre che nei comuni solventi organici eterei, idrocarburici o alogenati.\nTale reattivit\u00e0 degli epossidi che va ben oltre quella degli eteri alifatici o ciclici ad almeno 5 termini \u00e8 causata dalla tensione d'anello, nelle sue componenti angolare e torsionale; la prima \u00e8 dovuta alla notevole riduzione degli angoli di legame a circa 60\u00b0, valore molto distante dall'angolo tetraedrico (109,5\u00b0) ideale per l'ibridazione sp3 (tensione angolare); la seconda (tensione torsionale, dovuta all'eclissamento degli idrogeni dell'anello) \u00e8 un poco inferiore a quella nel ciclopropano, perch\u00e9 rispetto ad esso qui mancano due idrogeni e quindi i loro eclissamenti, ma resta comunque notevole. Tutto questo porta ad una facile apertura dell'anello e questa pu\u00f2 avvenire in molti modi che comprendono sia attacchi nucleofili, che elettrofili.\nNomenclatura.\nIl pi\u00f9 comune fra questi composti \u00e8 detto comunemente ossido di etilene (IUPAC: 1,2-epossietano. IUPAC PREFERITO: ossirano).\nAbbiamo almeno tre metodi per nominarli: \nEcco i primi eteri ciclici derivati dagli alcani che comprendono gli epossidi pi\u00f9 semplici:\nLe righe colorate in azzurro indicano l'alcano, mentre quelle in bianco gli isomeri di struttura derivati.\nSe l'epossido fa parte di un altro sistema ciclico si utilizza sempre il prefisso \"epossi-\". Facciamo qualche esempio:\nSintesi.\nGli epossidi dominanti nell'industria sono l'ossido di etilene e l'ossido di propilene, le produzioni sono rispettivamente circa 15 e 3 milioni tonnellate/anno.\n CH2=CH2 + \u00bd O2 formula_1 CH2-O-CH2\nSi utilizzano acidi perossicarbossilici, di formula -COOOH anzich\u00e9 -COOH. \u00c8 il metodo di maggior impiego nelle sintesi fatte in laboratorio. Il reagente pi\u00f9 comunemente impiegato \u00e8 l'acido meta-cloroperossibenzoico.\n R-CH=CH2 formula_2 R-CH\u2014CH2\n O\nL'epossidazione di Sharpless permette di formare un epossido con alta enantioselettivit\u00e0 partendo da un alcool allilico.\n X\n R-CH-CH2 + NaOH \u2192 R-CH\u2014CH2 + NaX + H2O\n OH O\nIn questa reazione X pu\u00f2 essere un atomo di cloro o un atomo di bromo; in alternativa ad NaOH \u00e8 anche possibile utilizzare K2CO3\n 2CH2=CH2 + O2 formula_3 2 CH2-CH2\n O\nQuesta sintesi non funziona con altri alcheni, per\u00f2 \u00e8 l'unica ad essere stata portata su scala industriale.\nReazioni di ilidi dello zolfo con composti carbonilici.\nReazioni.\n H+\n CH2-CHR + H2O --&gt; HO-CHR-CH2-OH\n O\n H2C-CH2 + NH3 --&gt; HO-CH2-CH2-NH2\n O\n R-CH-CH2 + CH3O-Na+ --&gt; R-CH-CH2-OCH3\n O O-Na+\n\u00c8 una reazione di sostituzione nucleofila SN2 con apertura d'anello che \u00e8 praticamente impossibile con eteri non in tensione.\n H+\n CH2-CH2 + H2O --&gt; HO-CH2-CH2-OH\n O\nIl prodotto dell'apertura dell'anello mediante catalisi acida per l'ossido di etilene \u00e8 il glicole etilenico, prodotto interessante per utilizzi di vario genere.\n R R\n R'-C-CH2 + LiAlH4 --&gt; R'-C-CH3\n O OH\nLa riduzione di un epossido con tetraidroalluminato di litio o idruro di alluminio produce l'alcool corrispondente. L'attacco nucleofilo dell'idruro (H\u2212) avviene sul C meno ingombrato dell'epossido.\n H3O+\n CH2-CH2 + R-Mg-X --&gt; R-CH2-CH2-O-MgX+ ---&gt; R-CH2-CH2-OH \n O\nApplicazioni.\nMostriamo alcuni epossidi utilizzati nell'industria chimica o presenti in natura:\nL'ossido di etilene viene utilizzato per produrre detergenti e tensioattivi tramite etossilazione. La sua idrolisi forma il glicol etilenico. Viene anche utilizzato per la sterilizzazione di strumenti medici e materiali.\nLa reazione degli epossidi con ammine sta alla base per formare le resine epossidiche come colle e materiali strutturali. Una tipica ammina-indurente \u00e8 la trietilenetetramina (TETA).\nSicurezza.\nGli epossidi sono agenti alchilanti, rendendone molti altamente tossici."}
{"id": "303698", "revid": "123928731", "url": "https://it.wikipedia.org/wiki?curid=303698", "title": "Brenda Song", "text": "Brenda Song \u00e8 conosciuta per aver interpretato il ruolo protagonista nel film Disney per la televisione \"\", l'ottavo film per la tv di Disney Channel pi\u00f9 visto, con 5,7 milioni di telespettatori durante la prima messa in onda. \u00c8 stata anche co-produttrice del film. \u00c8 inoltre nota per aver interpretato il ruolo di London Tipton, nelle serie televisive Disney \"Zack e Cody al Grand Hotel\" e \"Zack e Cody sul ponte di comando\". \nHa vinto uno Young Artist Award per la sua partecipazione al film \"Il pi\u00f9 bel regalo di Natale\".\nBiografia.\nNata il 27 marzo 1988 a Carmichael da genitori Hmong e Thai, \u00e8 cintura nera di Taekwondo ed \u00e8 stata nominata \"All-American Scholar\" al primo anno delle scuole superiori. A soli sei anni inizi\u00f2 a recitare e a fare la modella; la sua prima apparizione televisiva fu in una pubblicit\u00e0 per una catena di fast food. A ci\u00f2 ha fatto seguito l'apparizione in singoli episodi di moltissime serie TV di successo come \"E.R - Medici in prima linea\", \"Giudice Amy\" e \"Settimo Cielo\", nonch\u00e9 in alcuni film televisivi come \"Il pi\u00f9 bel regalo di Natale\".\nDivenne nota presso un pubblico molto giovane grazie ai ruoli avuti in alcune produzioni della Disney, in particolare il ruolo di Tia nella serie televisiva \"Phil dal futuro\", e quello di Natasha nel film \"Una star in periferia\". Ha inoltre recitato nel film Disney per la televisione \"Lexi e il professore scomparso\", insieme a Lindsay Lohan. Il suo ruolo pi\u00f9 famoso \u00e8 stato quello di London Tipton nel telefilm di Disney Channel \"Zack e Cody al Grand Hotel\", dove interpretava la figlia del proprietario dell'albergo, una sorta di parodia di Paris Hilton. \u00c8 stata anche la protagonista del film TV \"\" (2006).\nBrenda Song ha partecipato, insieme ad altre protagoniste della rete Disney Channel, alla realizzazione di una nuova versione della canzone \"A Dream is a wish your heart makes\", pubblicata nel nuovo DVD di \"Cenerentola\".\nBrenda Song partecipa anche alla prima edizione dei \"Disney Channel Games\", come capitano della squadra blu; della sua squadra facevano parte Corbin Bleu, Vanessa Hudgens, Cole Sprouse, Monique Coleman e Jason Earles. Nella seconda edizione dei \"Disney Channel Games\", Brenda ha partecipato come capitano della squadra rossa; della sua squadra facevano parte Ashley Tisdale, Jason Earles, Mitchel Musso, Mois\u00e9s Arias, Adrienne Bailon, e tre componenti stranieri: Sydney White dall'Inghilterra, Francois Civil dalla Francia, Sergio Martin dalla Spagna. Nel 2008 ha partecipato al film \"College Road Trip\" insieme a Raven-Symon\u00e9. Assieme a Shin Koyamada doveva apparire nel sequel di \"Wendy Wu\", di cui era prevista l'uscita per il 2012: \"Wendy Wu: Golden Soul\" ma poi fu annullato tutto. Nel 2010 partecipa al celebre film, vincitore di 3 Premi Oscar, basato sulla nascita di Facebook, \"The Social Network\", nel ruolo di un'amica del protagonista.\nDopo essere apparsa anche in altre serie di Disney Channel in qualit\u00e0 di guest star, nel 2011 Song appare per l'ultima volta in un prodotto del franchise di Zack e Cody, ossia il film televisivo che fa da finale alla storia. Negli anni successivi, Song interpreta ruoli ricorrenti nelle serie TV \"New Girl\", \"Scandal\" e \"Dads\" e appare come guest star in altri lavori televisivi. Al cinema, Song appare nel cortometraggio \"First Kiss\" (2012) e nel film \"Boogie Town\" (2013). Tra 2016 e 2017 l'attrice interpreta un ruolo in 13 episodi della serie \"Pure Genius\", per poi lavorare come attrice protagonista in due serie TV ancora in corso: \"Station 19\" e \"Dollface\". Nel 2019 ritorna al cinema dopo 5 anni di assenza, recitando come protagonista nel film di Netflix \"Secret Obsession\". Dal 2019 presta la voce ad Anne Boonchuy, protagonista della serie animata Disney Anfibia (\"Amphibia\" in lingua originale). Nel 2020 lavora come doppiatrice al film d'animazione \"\".\nVita privata.\nDal 2011 al 2013 ha avuto una relazione con Trace Cyrus, chitarrista e vocalist del gruppo pop rock Metro Station. \nDall'ottobre 2017 \u00e8 legata sentimentalmente all'attore Macaulay Culkin dal quale, il 5 aprile 2021, ha avuto il suo primo figlio Dakota Song Culkin.\nDoppiatrici italiane.\nNelle versioni in italiano dei suoi lavori, Brenda Song \u00e8 stata doppiata da:\nDa doppiatrice \u00e8 sostituita da:"}
{"id": "303701", "revid": "1543377", "url": "https://it.wikipedia.org/wiki?curid=303701", "title": "Liv Grete Poir\u00e9e", "text": "\u00c8 sorella di Ann Elen Skjelbreid ed ex moglie del francese Rapha\u00ebl Poir\u00e9e, a loro volta biatleti di alto livello.\nBiografia.\nOriginaria di Eikelandsosen, ha iniziato a praticare biathlon a livello agonistico nel 1986. In Coppa del Mondo ha esordito nel 1993 nella sprint di Lillehammer (42\u00aa), ha conquistato il primo podio il 19 gennaio 1997 nella staffetta di Anterselva (2\u00aa) e la prima vittoria l'8 gennaio 1999 nell'inseguimento di Oberhof.\nIn carriera ha preso parte a tre edizioni dei Giochi olimpici invernali, (15\u00aa in individuale, 23\u00aa in sprint, 3\u00aa in staffetta), (2\u00aa in individuale, 4\u00aa in sprint, 4\u00aa in inseguimento, 2\u00aa in staffetta) e (9\u00aa in individuale, 12\u00aa in sprint, 6\u00aa in inseguimento, 18\u00aa in partenza in linea, 5\u00aa in staffetta), e a otto dei Mondiali, Ruhpolding 1996 (42\u00aa in individuale, 7\u00aa in sprint, 4\u00aa in staffetta), Osrblie 1997 (39\u00aa in individuale, 39\u00aa in sprint, 42\u00aa in inseguimento, 2\u00aa in staffetta, 1\u00aa nella gara a squadre), Pokljuka/Hochfilzen 1998 (10\u00aa in inseguimento), Kontiolahti/Oslo 1999 (28\u00aa in individuale, 11\u00aa in sprint, 10\u00aa in inseguimento, 14\u00aa in partenza in linea, 4\u00aa in staffetta), Oslo/Lahti 2000 (32\u00aa in individuale, 1\u00aa in sprint, 7\u00aa in inseguimento, 1\u00aa in partenza in linea, 5\u00aa in staffetta), Pokljuka 2001 (2\u00aa in individuale, 3\u00aa in sprint, 1\u00aa in inseguimento, 3\u00aa in partenza in linea, 4\u00aa in staffetta), Oberhof 2004 (8\u00aa in individuale, 1\u00aa in sprint, 1\u00aa in inseguimento, 1\u00aa in partenza in linea, 1\u00aa in staffetta) e Hochfilzen 2005 (37\u00aa in sprint).\nNel 2006 si \u00e8 ritirata dall'attivit\u00e0 agonistica.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale\nSP = sprint\nPU = inseguimento\nMS = partenza in linea\nRL = staffetta"}
{"id": "303705", "revid": "6923", "url": "https://it.wikipedia.org/wiki?curid=303705", "title": "Coalizione multinazionale in Iraq", "text": "\"Coalizione multinazionale in Iraq\" (in inglese \"Multi-National Force \u2013 Iraq\", acronimo: \"MNF-I\") \u00e8 il termine con cui ci si riferisce comunemente al gruppo di paesi raccolto dagli Stati Uniti dapprima per abbattere il regime iracheno di Saddam Hussein durante la Guerra d'Iraq della primavera 2003, e poi per partecipare alla stabilizzazione dell'Iraq occupato. \nQuesta coalizione \u00e8 a volte indicata con l'espressione coalizione dei volenterosi (dall'inglese \"coalition of the willing\"), che riprende un termine usato dall'amministrazione Bush nel periodo dell'invasione per lodare i Paesi che la appoggiavano o vi stavano prendendo parte.\nOrigini e scopi della coalizione.\nLe origini della coalizione risalgono alla decisione americana presa nel corso del 2002 di non tollerare ulteriormente il regime del partito Ba'th di Saddam Hussein in Iraq, o perlomeno di richiedere una sua stretta osservanza delle numerose risoluzioni del Consiglio di Sicurezza delle Nazioni Unite che concernevano l'Iraq.\nIl presidente Bush ed i suoi alleati pi\u00f9 stretti (primo fra tutti il premier britannico Tony Blair) cominciarono quindi a raccogliere una vasta coalizione di stati favorevoli ad una linea dura nei confronti dell'Iraq ed eventualmente anche ad un intervento armato.\nLo scopo dichiarato fu inizialmente di ottenere il rispetto di tutte le risoluzioni ONU, anche se appare estremamente probabile che questo fosse soprattutto un pretesto per ottenere dall'ONU stessa l'autorizzazione ad un intervento militare in Iraq. Tuttavia dopo una prima risoluzione unanime del Consiglio di Sicurezza (n. 1441 dell'8 novembre 2002), che concedeva all'Iraq \"un'ultima possibilit\u00e0 per rispettare i propri impegni di disarmo\" presi al termine della Prima Guerra del Golfo (1990-1991), l'Iraq riusc\u00ec a dividere il fronte dei propri avversari grazie ad un grado di collaborazione (ad es. nel campo delle ispezioni da parte del personale ONU) molto superiore a quello che molti si attendevano, tanto che diversi membri del Consiglio di Sicurezza (fra cui la Francia, che ha potere di veto) si opposero ad una seconda risoluzione che autorizzasse esplicitamente un'invasione.\nLa coalizione divent\u00f2 allora soprattutto un modo per ottenere una certa copertura politica alle azioni di Stati Uniti e Regno Unito. Poich\u00e9 l'obiettivo di rinforzare militarmente la coalizione era del tutto secondario (nessuno dei Paesi che si sperava di coinvolgere disponeva di forze paragonabili a quelle USA), Bush e Blair puntarono soprattutto sul \"numero\" di Stati che partecipavano alla coalizione, piuttosto che sull'entit\u00e0 del loro contributo. Va infatti ricordato che oltre l'80% delle truppe che parteciparono all'invasione vera e propria erano americane (ed il resto in era in larga maggioranza britannico); anche pi\u00f9 tardi la \"quota\" americana non scese mai sotto il 75% delle truppe di occupazione.\nComposizione iniziale.\nBush trov\u00f2 terreno fertile fra i governi di centro-destra dell'Europa occidentale (specialmente la Spagna, che sedeva nel Consiglio di Sicurezza; la defezione francese fu per\u00f2 un colpo fatale per gli sforzi americani all'ONU), nell'Europa orientale, fra le repubbliche ex-sovietiche e nell'America centrale ed in Oceania. A questi si devono aggiungere alcuni stati dell'Africa e dell'Asia orientale (fra cui il Giappone). L'unico paese arabo che appoggi\u00f2 l'invasione (fungendo da base per il suo lancio) fu il Kuwait. Inoltre la Turchia assunse una posizione anomala, dichiarando di appoggiare l'invasione ma rifiutando di inviare truppe o di concedere l'uso del proprio territorio alle forze di terra americane.\nPer quanto l'invasione fosse stata condotta dalle sole forze di USA, Regno Unito, Australia e Polonia (alcuni piccoli contingenti, come quello ceco erano presenti in Kuwait durante l'invasione, ma non presero parte alle operazioni offensive), il 27 marzo 2003 il\nsito della Casa Bianca diffuse la notizia che la coalizione era composta elencati qui sotto:\nMolti (circa 30) di questi inviarono in seguito contingenti militari, spesso simbolici ma a volte consistenti. Bush defin\u00ec questo gruppo di Stati come la \"coalizione dei volenterosi\" (\"coalition of the willing\") e propriamente questo termine dovrebbe essere utilizzato per indicare questi soli Paesi.\nEvoluzione e situazione recente.\nA questo gruppo iniziale si aggiunsero successivamente Norvegia, Thailandia, Ungheria, Nuova Zelanda, Moldavia, Armenia, Kazakistan e Bosnia ed Erzegovina, la maggior parte dei quali inviarono truppe in Iraq su invito dell'ONU allo scopo di favorire la stabilizzazione del Paese.\nD'altra parte, diversi degli stati che hanno inviato truppe in Iraq hanno gi\u00e0 ritirato o fortemente ridotto i loro contingenti. Fra costoro vi sono Italia, Spagna, Bulgaria, Ucraina, Nicaragua, Honduras, Norvegia, Repubblica Domenicana, Filippine, Thailandia, Nuova Zelanda, Portogallo, Singapore, Paesi Bassi, Moldavia e Tonga.\nPer via di tutti gli arrivi e le partenze, la situazione dettagliata dei contingenti \u00e8 in continua evoluzione.\nA titolo di esempio, si pu\u00f2 fare riferimento alla situazione del gennaio 2006 quando in Iraq c'erano circa 140.000 americani ed 8.000 britannici, cui si aggiungono 3 contingenti fra 1.000 e 5.000 uomini (Corea del Sud, Italia, Polonia), 13 contingenti fra 100 e 1.000 uomini (Romania, Georgia, Giappone, Danimarca, Australia, El Salvador, Azerbaijan, Mongolia, Albania, Lettonia, Rep. Ceca, Lituania, Slovacchia) e 5 sotto i 100 uomini (Armenia, Bosnia, Estonia, Macedonia, Kazakistan). Esiste inoltre un contingente ONU di circa 1.000 uomini (forniti da Romania, Georgia ed isole Figi), con compiti di protezione degli uffici dell'ONU nel Paese.\nIn termini percentuali le forze della coalizione occupante a tutt'oggi sono americane per l'87%, britanniche per il 5% e di altre 21 nazioni per il rimanente 8%.\nNel 2006 si \u00e8 assistito soprattutto a ritiri o riduzioni dei contingenti, ad esempio quello italiano. Persino il contingente britannico fu ridotto di almeno un 20% alla fine del 2007. Delle nazioni alleate con gli USA, la situazione fino al marzo 2007 vide un'ancor pi\u00f9 accentuata prevalenza delle forze USA."}
{"id": "303711", "revid": "2202607", "url": "https://it.wikipedia.org/wiki?curid=303711", "title": "Carrello d'atterraggio", "text": "Il carrello d'atterraggio \u00e8 un sistema meccanico costituito da un telaio solitamente retrattile e montato su ruote che sorregge un velivolo quando non \u00e8 in volo e che viene usato per le manovre di decollo e atterraggio e per quelle a terra.\nSolitamente composto da ruote fissate ad ammortizzatori, pu\u00f2 invece montare degli speciali sci per operazioni su superfici nevose o ghiacciate e galleggianti per operazioni su superfici d'acqua, come nel caso degli idrovolanti. Molti elicotteri invece utilizzano un sistema composto da pattini che permettono di toccare terra quasi ovunque, ma rendono difficile lo spostamento dell'elicottero quando non \u00e8 in volo.\nTipi di carrello.\nCarrello fisso.\nQuesto tipo di carrello \u00e8 fissato sotto la fusoliera o le ali dell'aereo: genera molta resistenza aerodinamica ma risulta meno pesante e non richiede il livello di manutenzione necessario per i carrelli retrattili. Viene di solito utilizzato negli aerei di piccole dimensioni perch\u00e9 nella maggior parte dei casi i vantaggi in termini di prestazioni non giustificano il peso, i costi e la complessit\u00e0 maggiore. In questo modo per\u00f2 il pilota non deve preoccuparsi di eventuali guasti delle componenti idrauliche del sistema di retrazione/estrazione del carrello ed evita anche di essere saltato durante la checklist di atterraggio.\nCarrello retrattile.\nQuesto tipo di carrello viene retratto nella fusoliera o nelle ali dell'aereo (in apposite gondole negli elicotteri) e permette una notevole riduzione della resistenza aerodinamica generata da un carrello fisso.\nI velivoli attuali, sia civili che militari, dispongono tutti di carrelli retrattili; le poche eccezioni sono rappresentate da piccoli velivoli utilizzati in Aviazione Generale.\nQuesta soluzione costruttiva ha un evidente vantaggio dal punto di vista aerodinamico in termini di consumi e di comfort (minori vibrazioni e rumore in volo), ma \u00e8 anche quella che comporta una notevole complicazione costruttiva, dei costi alti di costruzione e di esercizio ed un costante impegno manutentivo.\nI primi elementari sistemi di retrazione non apparvero fino al 1917, ma fu solo tra la fine degli anni venti e i primi anni trenta che cominciarono a diffondersi. Le prestazioni migliorarono cos\u00ec tanto da giustificare la maggiore complessit\u00e0 e il peso aggiuntivo. Gli aerei che ne beneficiarono di pi\u00f9 furono i caccia, tanto che allo scoppio della seconda guerra mondiale i modelli che non utilizzavano questo sistema erano obsoleti e venivano facilmente superati in velocit\u00e0 e prestazioni da quelli che lo utilizzavano.\nIn fase di manutenzione dell'aeromobile, per assicurare la staticit\u00e0 dei carrelli si usa bloccarli mediante un perno con attaccata una bandierina rossa o arancione riportante la scritta (rimuovere prima del volo), che ha il compito di ricordare al personale addetto alla manutenzione di rimuovere il perno prima del volo affinch\u00e9 il carrello possa retrarsi all'interno del vano senza ostacoli.\nSolitamente sono previste ridondanze multiple per evitare che un singolo guasto comprometta l'intero processo di estensione del carrello. Se il carrello \u00e8 ad azionamento elettrico o idraulico, solitamente pu\u00f2 essere alimentato in diversi modi. In caso di guasto al sistema di alimentazione, \u00e8 sempre disponibile un sistema di estensione di emergenza. Questo sistema pu\u00f2 prendere la forma di una manovella, una pompa azionata manualmente, o un sistema meccanico di caduta libera che disinnesta i bloccaggi e consente la caduta del carrello di atterraggio a causa della gravit\u00e0. Alcuni aeromobili ad alte prestazioni possono anche essere dotati di un sistema di backup ad azoto pressurizzato.\nCarrello biciclo.\n\u00c8 costituito da due sole ruote principali poste anteriormente sotto la fusoliera o sotto le ali, poco avanti al baricentro e da un ruotino di coda. I primi aerei utilizzavano un pattino d'atterraggio al posto del ruotino. Questo tipo di carrello, pi\u00f9 propriamente indicato a livello tecnico come \"triciclo posteriore\" o \"triciclo a ruotino posteriore\", viene pi\u00f9 spesso indicato come carrello convenzionale poich\u00e9 montato sulla maggior parte dei primi modelli di aeroplano, ma la diffusione generale di superfici d'atterraggio asfaltate ha fatto s\u00ec che oggi giorno il tipo pi\u00f9 diffuso sia ormai quello a triciclo.\nIl vantaggio di questo tipo di carrello \u00e8 che permette l'atterraggio e il decollo anche da piste semi-preparate o comunque non in condizioni ottimali: questo perch\u00e9 la ruota anteriore dei carrelli tricicli non \u00e8 molto resistente, al contrario della robustezza dovuta al fatto di usare due sole ruote. Inoltre questo sistema tiene l'elica lontana da eventuali terreni accidentati. Un altro vantaggio \u00e8 la minore resistenza sia al suolo che in aria di due ruote invece che tre.\nL'assetto a cabrare che assumono gli aerei con carrello classico quando sono a terra comporta qualche difficolt\u00e0 nella fase di rullaggio dovuta alla scarsa visibilit\u00e0 anteriore, anche se alcuni carrelli classici godono di una visibilit\u00e0 maggiore rispetto ad alcuni tricicli. Grazie a questo assetto per\u00f2, la corsa di decollo necessaria \u00e8 minore rispetto ai tricicli perch\u00e9 l'ala si trova gi\u00e0 ad un angolo di attacco abbastanza alto.\nLa difficolt\u00e0 maggiore per\u00f2 risiede nel fatto che il baricentro si trova dietro al carrello principale, e questo comporta alcuni problemi:\nProprio per questo, pilotare un aereo con carrello biciclo \u00e8 motivo di vanto per molti piloti, prova delle loro capacit\u00e0 e abilit\u00e0 in manovra; un atterraggio su tre punti ben eseguito \u00e8 quindi indice di grande esperienza e precisione. Dalla fine della Seconda guerra mondiale le industrie produttrici hanno prodotto sempre meno aerei di questo tipo, e di conseguenza ci sono sempre meno piloti ed istruttori esperti. Questo tipo di carrello \u00e8 anche considerato come un classico, pi\u00f9 elegante esteticamente.\nCarrello triciclo.\n\u00c8 costituito da una ruota anteriore posta di solito sotto il muso e da due o pi\u00f9 ruote poste leggermente dietro il centro di massa dell'aereo, sotto la fusoliera o sotto le ali. In alcuni modelli il carrello anteriore \u00e8 in grado di sterzare per facilitare il rullaggio e le operazioni a terra.\nCon questo tipo di carrello \u00e8 impossibile che l'aereo si cappotti, le manovre a terra sono pi\u00f9 agevoli grazie alla maggiore visibilit\u00e0 e al ridotto effetto coppia e rende i velivoli un po' meno vulnerabili al vento di traverso. La posizione del baricentro rende molto pi\u00f9 stabile l'aereo nei movimenti al suolo, perch\u00e9 tende a raddrizzare le curve troppo strette, e non permette che l'aereo rimbalzi all'atterraggio. La maggior parte dei modelli da trasporto di oggi sono dotati di carrello triciclo retrattile. I piccoli monomotori da turismo invece ne hanno uno fisso.\nGli aerei che atterrano con un alto angolo di attacco sono spesso dotati anche di un ruotino di coda per evitare che la coda tocchi la pista (tailstrike): il Concorde era dotato di uno retrattile.\nQuesto tipo di carrello era gi\u00e0 usato in alcune delle prime macchine volanti, ma alcune fonti indicano Waldo Waterman come inventore del moderno carrello triciclo nel 1929.\nCarrello di tipo \"tandem\".\nCostituito essenzialmente da due gambe, ognuna con una o pi\u00f9 ruote, poste in linea lungo la fusoliera, come quelle della bicicletta. Tale configurazione \u00e8 tipica degli alianti e dei piccoli motoalianti, ma anche di grandi velivoli militari come il B47 e il B52 Stratofortress. \nNon soffre di particolari problemi nelle manovre al suolo, ma aiuta invece a mantenere la direzione in decollo ed atterraggio, anche in presenza di vento trasversale. Questa configurazione viene usata soprattutto quando non sia possibile montare il carrello sulle ali per motivi di armamento o per non togliere spazio ai serbatoi di carburante, ma ha come vantaggio principale quello di permettere la realizzazione di ali ad alta flessibilit\u00e0 (per questo motivo questo tipo \u00e8 montato anche sull'U2).\nUsi e modelli.\nCon l'aumentare delle dimensioni e della massa degli aerei, \u00e8 stato necessario impiegare carrelli con un numero maggiore di ruote su cui distribuire il peso in modo da non eccedere il limite strutturale (indicato dall'LCN, \" Load Classification Number\") delle piste. L'Airbus A340 dispone di un terzo carrello posizionato al centro della fusoliera; il Boeing 747 invece dispone di cinque carrelli: uno sotto il muso e gli altri quattro, ognuno da quattro ruote, sotto la fusoliera e le ali.\nAlcuni aerei invece utilizzano una sorta di carrello solo per decollare: appena in volo viene poi sganciato e l'atterraggio avviene grazie a pattini o sistemi simili. In questo modo possono risparmiare lo spazio, il peso e la complessit\u00e0 richiesti dal sistema di retrazione senza sacrificare le prestazioni con l'utilizzo di un carrello fisso. Esempi storici sono il Messerschmitt Me 163 Komet e il Messerschmitt Me 321.\nUn tipo di carrello meno usuale \u00e8 quello dell'Hawker-Siddeley Harrier: dispone di due ruote principali nella parte centrale della fusoliera, una anteriore sotto il muso e di due ruotini pi\u00f9 piccoli nelle estremit\u00e0 alari, spostati pi\u00f9 internamente nelle ultime versioni. Una configurazione simile era usata anche in alcuni aerei degli anni cinquanta, come il Lockheed U-2, Myasishchev M-4, Yakovlev Yak-25, Yak-28 ed il Boeing B-47 Stratojet, perch\u00e9 permetteva di sfruttare meglio lo spazio nella fusoliera.\nUna soluzione simile \u00e8 stata adottata anche per il Boeing B-52 Stratofortress, che dispone dei quattro carrelli principali sotto la fusoliera e di due ruotini alle estremit\u00e0 alari; inoltre tutte le ruote sono in grado di sterzare, favorendo l'allineamento del carrello alla pista e facilitando l'atterraggio con vento traverso.\nSimili sono anche i carrelli degli alianti, che prendono il nome di carrelli monotraccia.\nI modelli degli aerei pi\u00f9 veloci sono dotati di piccoli motori per portare le ruote alla velocit\u00e0 giusta nel momento in cui tocca terra.\nComponenti.\nDall'esame delle operazioni \u00e8 evidente come i compiti del carrello sono molteplici; esso deve infatti consentire:\nDall'esame di queste funzioni derivano alcuni condizionamenti ed indicazioni sul progetto per cui alcuni elementi risultano essenziali, stante la tecnologia presente. Cos\u00ec il progetto del sistema carrello per un determinato velivolo richiede sia componenti ad hoc, che l'impiego di componenti standardizzati, con maggiore o minore importanza dei due a seconda del tipo di velivolo e dell'impiego.\nLe principali componenti standard sono:\nInfatti:\nPer adempiere a quest'ultimo scopo il carrello necessita di organi in grado di compiere un grosso lavoro dissipativo e di assorbire quantit\u00e0 notevoli di energia in corse sufficientemente limitate, cosicch\u00e9 le specifiche introdotte dalla capacit\u00e0 di consentire l'atterraggio sono solitamente le pi\u00f9 gravose, e le dimensioni che devono assumere i carrelli per poterne sopportare i carichi sono tali da renderli spesso ingombranti. Ci\u00f2 comporta un notevole aumento del coefficiente di resistenza del velivolo per cui diventa necessario un sistema di retrazione del carrello nell'interno del velivolo durante il volo.\nGambe.\nLe gambe sono la parte strutturale portante del carrello. Dai modelli rigidi in pezzo unico degli esordi si \u00e8 passati a quelli in pi\u00f9 componenti sia a slittamento assiale (una parte entra all'interno dell'altra) sia 'a ginocchio', sia infine con entrambi i sistemi. Nei mezzi pi\u00f9 pesanti assumono la configurazione di un vero e proprio sistema gamba, in cui pi\u00f9 leve minori sono connesse con giunti snodabili al tronco principale. Per il numero e la posizione di queste si vedano i paragrafi dedicati, si ripete qui solamente che, tolti i velivoli al traino (notamente gli alianti) che ne possono avere anche solo una, il numero minimo (e quindi solitamente quello scelto per semplicit\u00e0 e leggerezza) di gambe \u00e8 tre per ovvie ragioni di stabilit\u00e0.\nI materiali con cui sono prodotte variano in base al peso e all'impiego del velivolo. Dall'acciaio che assicura forza ma ad un peso elevati si \u00e8 arrivati al 'Titanio 6-4' (Ti 6Al 4V) che da solo rappresenta quasi il 60% del volume di produzione. Negli anni pi\u00f9 recenti poi, le leghe di titanio 'Ti 10-2-3' (Ti 10V 2Fe 2Al) e 'Ti 5-5-5-3' (Ti 5 Va 5Mo 5Al 3Cr) hanno trovato sempre pi\u00f9 applicazione, soprattutto nei carrelli dei pi\u00f9 grandi velivoli wide-body. Nuovi materiali sono stati introdotti anche nel settore dell'acciaio, come l'AerMet100 e l'AF1410 che hanno parzialmente sostituito il 300M e il 4340.\nAmmortizzatori.\nGli ammortizzatori costituiscono il componente principale del carrello ed hanno la funzione di assorbire energia durante la loro deformazione, restituendone solo una parte e dissipando il resto.\nEsistono ammortizzatori che sfruttano principi diversi: molle metalliche elastiche assiali o flessionali, molle e organi d'attrito, molle liquide, tamponi in gomma, sistemi pneumatici, ecc.; l'ammortizzatore oleopneumatico \u00e8 quello pi\u00f9 diffuso, soprattutto nei velivoli di grandi dimensioni, visto il miglior rendimento ottenibile a parit\u00e0 di peso.\nIn un ammortizzatore oleopneumatico coesistono una camera nella quale viene compresso del gas e due camere separate da orifizi attraverso i quali viene trafilato dell'olio.\nSchematicamente si pu\u00f2 considerare l'ammortizzatore come un cilindro con pistone mobile, sul cui stelo si trova la ruota; nel cilindro si trova il liquido che, in condizioni statiche, \u00e8 in equilibrio di pressione con un accumulatore a gas; durante il movimento del pistone il liquido scorre attraverso una strozzatura e la pressione sul pistone \u00e8 somma di quella statica dell'accumulatore e quella dinamica dovuta alla perdita di carico.\nLa componente statica segue un'adiabatica ed \u00e8 la curva a concavit\u00e0 verso l'alto (nel diagramma \u00e8 la linea gialla) in funzione di formula_1 ossia lo schiacciamento dell'ammortizzatore, con asintoto per formula_2 (avvicinandosi alla massima compressione il gas rende teoricamente una reazione infinita). La componente viscosa (colore celeste) ha un andamento legato a quello della derivata prima formula_3, che approssimativamente \u00e8 una curva a campana con valori nulli per schiacciamenti nullo e massimo. La sovrapposizione dei due effetti risulta nella curva somma delle altre due (colore verde). Raggiunto lo schiacciamento massimo, inizia il ritorno verso la posizione di equilibrio statico, cui giunge con poche oscillazioni.\nLa componente viscosa, come si pu\u00f2 notare, \u00e8 elevata e contribuisce in modo sostanziale non solo a smorzare il moto oscillatorio del velivolo dovuto alla reazione elastica del gas, ma anche a ridurre la corsa.\nCome gi\u00e0 detto, le condizioni di carico pi\u00f9 gravose per il carrello sono all'atterraggio.\nIl lavoro L compiuto dagli organi del carrello \u00e8 espresso da una funzione del tipo:\ndove formula_5 \u00e8 la reazione al terreno, formula_1 la corsa e formula_7 la corsa massima.\nTale legge ha validit\u00e0 generale e la forza avr\u00e0 un andamento che dipende dall'elemento impiegato nel carrello per assorbire l'energia: con un elemento perfettamente elastico non precaricato si avrebbe formula_8, se precaricato formula_9; con un elemento perfettamente rigido-plasticoformula_10 Con un elemento oleopneumatico l'andamento della reazione formula_5 in funzione di formula_1 \u00e8 rappresentato nel grafico.\nIn ogni caso si pu\u00f2 esprimere il lavoro formula_13 anche con un'espressione del tipo:\ndove formula_15 \u00e8 la reazione massima raggiunta, quindi:\nRuote.\nIl progetto della ruota del velivolo \u00e8 legato alla necessit\u00e0 di contenere il freno e di montare lo pneumatico, assicurando sempre il minor volume e il minor peso possibile. A causa delle dimensioni e della rigidezza degli pneumatici attuali, la ruota \u00e8 fatta da due met\u00e0 imbullonate assieme realizzate in genere con leghe d'alluminio o di magnesio.\nTalvolta \u00e8 dotata di spine termosensibili che, nel caso la temperatura locale raggiunga un valore limite, provocano la riduzione della pressione dello pneumatico. Sono previsti inoltre dei rivestimenti isolanti per evitare che il calore dei freni si propaghi agli pneumatici.\nIl numero di ruote per gamba e la loro disposizione varia in base a variabili quali il peso e la portanza del velivolo, il tipo di piste usato, l'impiego su queste piste.\nPneumatici.\nGli pneumatici aeronautici devono essere in grado di sopportare carichi dinamici molto elevati; all'effetto schiacciamento-distensione dovuto al peso dell'aereo e al rotolamento, soprattutto durante la corsa di decollo e di atterraggio, si somma in quest'ultima fase la deformazione dello pneumatico che interviene in serie con quella dell'ammortizzatore al contatto. Perfino durante il pi\u00f9 tranquillo rullaggio l'ammortizzatore ha un comportamento talmente rigido da affidare al solo pneumatico la funzione di assorbimento delle asperit\u00e0 del terreno. Gli pneumatici aeronautici sono inoltre ovviamente sottoposti ad un'usura elevata, in parte dovuta allo spin-up durante il contatto a terra ed in parte dovuta alle frenate.\nNe consegue che rispetto ai pi\u00f9 noti pneumatici automobilistici radiali gli pneumatici impiegati nei carrelli hanno: livelli di pressione adottata differenti, una rigidezza del tallone di tenuta molto maggiore, una scolpitura del battistrada pi\u00f9 semplice ed uno spessore maggiore.\nLo pneumatico \u00e8 costituito fondamentalmente di due parti: la carcassa ed il battistrada.\nLa carcassa \u00e8 formata di diversi strati di filo di nylon gommato, dette tele, il cui numero dipende dal carico da sopportare. Queste sono ancorate a dei cavetti di acciaio che formano i cosiddetti \"talloni\", il cui compito \u00e8 quello di dare rigidit\u00e0 alla carcassa e farla aderire al cerchione. La carcassa \u00e8 ricoperta da uno strato di gomma di spessore variabile, denominato battistrada, dotato di una serie di scanalature per consentire l'aderenza anche su superficie bagnata riducendo il fenomeno dell'hydroplanning.\nLa corretta pressione di gonfiaggio \u00e8 fondamentale:\n\u2022 Un difetto di pressione pu\u00f2 indurre una usura irregolare e delle sollecitazioni anomale su tutta la struttura per riscaldamento eccessivo.\n\u2022 Un eccesso di pressione riduce l'aderenza alla pista, rende il battistrada pi\u00f9 vulnerabile ai danni e riduce l'elasticit\u00e0 della carcassa, rendendola vulnerabile.I talloni, per l'accoppiamento con la ruota, contengono anelli metallici di rinforzo attorno cui si ancorano le fibre della carcassa (cord body) che consiste in un multistrato di fibre di nylon, distese lungo diverse direzioni, annegate nella gomma.\nCome gi\u00e0 detto le sue funzioni principali sono di coadiuvare gli ammortizzatori nello smorzamento dei carichi verticali e di assicurare l'attrito necessario alla frenata e alla tenuta laterale.\nLa forza normale Nm che si genera al contatto tra pneumatico e suolo \u00e8 data dal prodotto della pressione formula_17 per l'area di contatto formula_18:\nLa forza frenante \u00e8 data della coppia generata dai ferodi dei freni sulla ruota ma \u00e8 comunque applicata in base all'aderenza col suolo. Se ora definiamo come coefficiente d\u2019attrito il rapporto tra la forza tangenziale e quella normale di una ruota trascinata e frenata, si dimostra che tale coefficiente dipende da una serie di fattori: materiale e condizioni dello pneumatico, materiale e condizioni della pista, strisciamento longitudinale e velocit\u00e0. \nSi definisce allora il coefficiente di strisciamento formula_20, che misura quanto strisci o ruoti lo pneumatico, e che \u00e8 dato dal rapporto tra la velocit\u00e0 di strisciamento formula_21 e quella del velivolo formula_22:\nLa formula_21 al numeratore, essendo la velocit\u00e0 rispetto al suolo di un punto di contatto della ruota con la pista \u00e8 data dalla velocit\u00e0 della ruota (cio\u00e8 di tutto il velivolo) rispetto al suolo sottratta la velocit\u00e0 tangenziale del punto sullo pneumatico rispetto al mozzo della ruota; quest'ultima \u00e8 data dalla velocit\u00e0 angolare formula_25 moltiplicata per il raggio dal mozzo al battistrada formula_26(raggio di rotolamento).\nChiaramente la forza tangenziale (che dipende dal coefficiente k) \u00e8 nulla quando non si ha strisciamento, ovvero quando la ruota \u00e8 completamente libera. All'aumentare dell'azione frenante, cresce lo strisciamento e con esso il rapporto tra la forza tangenziale e quella normale; questo rapporto trova un massimo per un valore del coefficiente di strisciamento attorno al 10%, dopodich\u00e9 la perdita di aderenza porta ad una riduzione del rapporto. Anche al crescere della velocit\u00e0 si riduce il rapporto tra le due forze. La frenata ottimale \u00e8 quindi ottenuta permettendo allo pneumatico di strisciare leggermente sull'asfalto.\nIl coefficiente d'attrito massimo per uno pneumatico in buone condizioni su pista di cemento asciutto pu\u00f2 arrivare tra 0,8 e 1, scendendo tra 0,6 e 0,8 sul bagnato e tra 0,1 e 0,2 su ghiaccio. Il coefficiente d'attrito volvente, dovuto all'isteresi del materiale dello pneumatico, \u00e8 del tutto trascurabile, aggirandosi tra 0,008 e 0,02.\nFreni.\nIl peso del velivolo e la sua velocit\u00e0 di atterraggio condizionano la tecnologia impiegata per l'impianto freni, che unitamente all'impianto di inversione spinta (reverse), spoilers di terra ecc., ha il compito di assorbire l'energia cinetica del velivolo dopo l'atterraggio o durante un decollo interrotto.\nL'impianto \u00e8 costituito da vari componenti, tra questi i seguenti non si trovano nel carrello:\nMentre nel carrello si trovano i seguenti componenti:\nLa componente che attivamente opera l'azione frenante risulta essere il ceppo freno che, a seconda delle caratteristiche del velivolo, pu\u00f2 essere realizzato in vari modi: freni a ganascia, a disco singolo e multi disco.\nNella pratica i freni utilizzati sono a disco singolo per velivoli piccoli e lenti e freni multi-disco per quelli grandi e veloci.\nL'azione frenante \u00e8 in genere realizzata mediante pressione fornita dall'impianto idraulico che, nei velivoli leggeri, \u00e8 fornita e modulata dall'azione esercitata dal pilota sul fluido tramite una pompa collegata al pedale del freno, mentre, quando il velivolo \u00e8 pesante e lo sforzo sarebbe troppo grande, la servo-pressione \u00e8 fornita dall'impianto idraulico tramite apposite valvole dette \"metering valves\".\nPer motivi di sicurezza il sistema di alimentazione idraulica \u00e8 in genere doppio e (sistema principale e alternato) si dispone anche di accumulatori idraulici per permetterne il funzionamento anche in casi estremi.\nIl compito dei ceppi freno \u00e8 quello di convertire l'energia cinetica in calore e poi smaltire il calore stesso (alcuni velivoli dispongono di ventilatori di raffreddamento). Durante la frenata l'azione deve essere modulata, per evitare che lo pneumatico si blocchi, con conseguente riduzione dell'azione frenante e danneggiamento del battistrada.\nPer questo motivo, nei velivoli moderni, in particolare quelli di grandi dimensioni, il rallentamento viene ottenuto combinando l'azione dell'inversione spinta dei motori, dei comandi di volo e l'azione dei freni, sui quali si aggiunge la modulazione di un sistema antislittamento (\"antiskid\").\nAnti-skid.\nPer massimizzare l'efficacia nella frenata \u00e8 necessario evitare il bloccaggio delle ruote affinch\u00e9 il contatto tra battistrada e suolo rimanga nel campo d'attrito statico; questo in carrelli con molte ruote non pu\u00f2 essere controllato da parte del pilota in caso di frenata intensa.\nIl problema viene risolto con dispositivi anti-slittamento automatici in grado di controllare il livello di pressione esercitato sui singoli freni. Fino a qualche anno fa in questi dispositivi veniva confrontata con un segnale di riferimento la velocit\u00e0 angolare della ruota ricavata da una dinamo o un generatore di impulsi calettato sulla ruota stessa: quando la decelerazione angolare superava la soglia, un'elettrovalvola riduceva la pressione idraulica dell'impianto freni ad un livello poco inferiore a quello che aveva causato il segnale di bloccaggio; quindi la pressione veniva aumentata gradualmente fino a quando il segnale di bloccaggio non veniva ancora generato, e cos\u00ec via. Si otteneva la tipica fluttuazione continua.\nMentre i sistemi anti-skid di una volta erano analogici, attualmente sono digitali, con un controllo molto fine del segnale di bloccaggio e fluttuazioni di pressione pi\u00f9 contenute, il risultato sono spazi di frenata pi\u00f9 brevi. I sistemi attuali riescono addirittura a tenere la ruota ad un certo livello di scivolamento ottimale. Essi confrontano il segnale di velocit\u00e0 angolare campionato con un segnale di velocit\u00e0 calcolata del velivolo ottenuta con sistemi inerziali o satellitari, potendo cos\u00ec valutare lo slittamento; quando questo supera un certo livello, viene rilassata la pressione nell'impianto in modo proporzionale all'intensit\u00e0 dello slittamento, e il ripristino tiene conto del livello di slittamento precedentemente ottenuto cos\u00ec da non raggiungerlo nuovamente e evitando cos\u00ec la fluttuazione sopracitata.\nIl sistema anti-bloccaggio permette l'impiego di dispositivi di frenatura automatica (\"auto-braking\").\nAutobrake.\nQuando il controllo del rullaggio \u00e8 impostato su autobraking, il pilota non deve premere sui pedali per frenare perch\u00e9 la manovra viene effettuata automaticamente. Con il sistema armato in modalit\u00e0 d'atterraggio, i freni vengono attivati quando il velivolo tocca il suolo, oppure dopo l'estensione degli aerofreni, generando un'intensit\u00e0 di frenata costante pre-impostata dal pilota. Con il sistema armato in modalit\u00e0 di decollo, un'operazione tipica del decollo abortito (estensione aerofreni, riduzione al minimo delle manette-motore, inserimento inversori di spinta) attiva alla massima intensit\u00e0 l'autobraking.\nIn tutti i casi il pilota pu\u00f2 disattivare l'autobraking premendo i pedali oltre un'escursione definita o disattivando un interruttore dedicato."}
